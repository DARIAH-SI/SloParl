<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-12-2009-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|64124BBA4A75D45CC12579350040A003</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=64124BBA4A75D45CC12579350040A003</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-12-2009-12-16.DZ" n="12">
               <name>Redna</name>
               <date when="2009-12-16"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-12-2009-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 12. seje</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je pričela ob 9.02.</stage>


            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Spoštovani kolegice poslanke in kolegi poslanci, gospe in gospodje! Pričenjam
               nadaljevanje 12. seje Državnega zbora.</p>
               <p>Obveščen sem, da se današnje seje ne morejo udeležiti naslednji poslanke in poslanci:
               gospod Vili Rezman do 18. ure, gospod Franc Pukšič in gospod Franc Bogovič ves dan
               ter gospod Franc Jurša od 12. ure dalje.</p>
               <p>Prehajamo na <title>8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O URADNEM LISTU REPUBLIKE SLOVENIJE, REDNI
                  POSTOPEK.</title>
               </p>
               <p>Predlog zakona je v obravnavo zboru predložila Vlada. Besedo dajem predstavniku Vlade
               dr. Janezu Pogorelcu, direktorju Službe Vlade Republike Slovenije za zakonodajo.
               Izvolite.</p>
            </sp>
            <sp who="SDZ5:PogorelecJanez">

               <speaker>DR. JANEZ POGORELEC:</speaker>

               <p>Hvala lepa, gospod podpredsednik. Spoštovani poslanke in poslanci!</p>
               <p>Poglavitna rešitev predlaganega Zakona o spremembah in dopolnitvah Zakona o Uradnem
               listu Republike Slovenije je kar precej pomembna. Gre namreč za to, da bi v skladu z
               novo ureditvijo Uradni list izhajal samo še v elektronski obliki, tiskana izdaja
               Uradnega lista pa bi bila opuščena. S takšno rešitvijo bi se sledilo tehnološkemu
               napredku na področju elektronskih komunikacij, po drugi strani pa bi se omogočilo
               tudi po potrebi pogostejše izhajanje Uradnega lista ob hkratnem znižanju izdajanja
               Uradnega lista, kar bi imelo za posledico tudi znižanje cen objav predpisov.</p>
               <p>Predlagane rešitve so zastavljene tako, da bo še kljub temu zagotovljena široka
               dostopnost Uradnega lista javnosti. Vsi državni organi, ki imajo uradne ure, bodo
               morali posameznikom zagotavljati vpogled v elektronsko izdajo Uradnega lista, upravne
               enote in splošne knjižnice pa bodo morale le-tem zagotoviti tudi brezplačen vpogled v
               natis elektronske izdaje Uradnega lista. Na drugi strani predvidevamo tudi možnost,
               da se posamezniki še vedno naročijo na natis elektronske izdaje Uradnega lista, ki bi
               ga tudi dostavljalo javno podjetje Uradni list Republike Slovenije, vendar ne čisto v
               teh rokih kot sedaj, tako da bi se na ta način zagotovila večja racionalizacija. S
               predlaganim zakonom se določa tudi, da upravljanje sistema elektronskega javnega
               naročanja na način javne službe izvaja javno podjetje Uradni list Republike
               Slovenije.</p>
               <p>Vlada te rešitve utemeljuje predvsem z razvojem elektronskega poslovanja v svetu, s
               tem, da je tudi primerjalno pravno v petih državah že elektronska oblika izdaje
               uradnega lista edina uradna oblika izdaje uradnega lista, da je izrazito opazen
               trend, da se tudi v drugih državah gre postopno v to smer, da se bolje izkoristijo te
               možnosti, ki jih ponuja tehnologija.</p>
               <p>Pomemben razlog, zaradi katerega predlagamo to rešitev, je tudi to, da se prav zaradi
               razvoja elektronske tehnologije število naročnikov na Uradni list bistveno zmanjšuje
               in se je zgolj v letih 2000 do 2008, od kar imamo dostopen Uradni list tudi na
               internetu, zmanjšalo z 17800 na 4200, kar seveda Uradnemu listu povzroča tudi
               precejšnjo izgubo dohodkov oziroma prihodkov in s tem se postavlja tudi vprašanje
               racionalnosti takšnega načina. Na ta način se bo torej v primeru ukinitve tiskane
               izdaje uradnega glasila lahko tudi znižalo cene objav za 7%, kar bo pomenilo letni
               prihranek proračunskih sredstev uporabnikov v znesku 130 tisoč evrov, hkrati pa se
               bosta še naprej ohranila oblika in način posredovanja elektronske izdaje na spletni
               strani Uradnega lista.</p>
               <p>Morda ni čisto odveč omeniti tudi pozitivne vplive na okolje zaradi zmanjšanja
               tiska.</p>
               <p>Zdaj, seveda, če<gap n="..."/> <gap n="..."/><stage>/Opozorilni znak za konec razprave./</stage><gap n="..."/> Aha, hvala lepa, saj
               bistveno sem vse povedal.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Če želite, je še pol minute.</p>
               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Besedo dajem predsedniku dr. Vinku Gorenaku za predstavitev poročila odbora.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa in dobro jutro.</p>
               <p>Zakon o Uradnem listu je Odbor za notranjo politiko, javno upravo in pravosodje
               obravnaval na 12. seji 1. decembra. Predlagatelj Vlada Republike Slovenije:
               članice in člani odbora so imeli kot gradivo predlog zakona, mnenje
               Zakonodajno-pravne službe in mnenje Komisije Državnega sveta. K predlogu zakona so
               bili za obravnavo na matičnem delovnem telesu vloženi amandmaji poslanskih skupin
               koalicije z dne 25. 11. 2009.</p>
               <p>Na seji odbora so bili prisotni: Služba Vlade Republike Slovenije za zakonodajo, kot
               predlagatelj zakona, Zakonodajno-pravna služba in predstavnica predlagatelja, torej
               namestnica direktorja Službe Vlade za zakonodajo gospa Globokar. Predstavnica
               Zakonodajno-pravne službe ni imela bistvenih pripomb, razen tega, da amandma
               koalicijskih poslanskih skupin stvari oziroma besedilo zakona izboljšuje. Državni
               svet oziroma pristojna komisija je podprla predlagano besedilo, odbor pa je sprejel
               amandmaje poslanskih skupin koalicije k 3., 6., 9. in 10. členu. Na ta način smo
               oblikovali besedilo zakona, ki je sestavni del tega poročila.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Anton Urh, ki bo predstavil stališče Poslanske skupine DeSUS.</p>
               <p>Izvolite.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod podpredsednik. Spoštovani poslanke in poslanci! Dobro jutro in lep
               pozdrav!</p>
               <p>Predstavil bom stališče Poslanske skupine DeSUS, glede dopolnitvam Zakona o uradnem
               listu Republike Slovenije. Kot je bilo že predhodno rečeno, je cilj predlaganega
               noveliranja vzpostaviti elektronsko izhajanje Uradnega lista, kot edine uradne oblike
               uradnega glasila do 1. aprila 2010. S tem pa tudi racionalizacijo poslovanja javnega
               podjetja, znižanje stroškov objav predpisov, posledično pa tudi prihranek
               proračunskih sredstev državnih organov, samoupravnih lokalnih skupnosti, ter drugih
               subjektov, ki objavljajo svoje akte v uradnem glasilu. V prid sedanji ureditvi, torej
               izdaji uradnega glasila v tiskani obliki, govori predvsem dejstvo, da takšna oblika
               predstavlja izvod uradnega glasila v večini držav članic Evropske unije, kar 22
               držav. Ni pa mogoče faktor lažje dostopnosti do uradnega glasila določenim skupinam
               ljudi. V bistvu je bil to naš edini pomislek, ki pa po naši oceni nima tolikšne teže,
               da poslanci DeSUS-a ne bi pristopili k podpori te novele. Naj pojasnim, gre za naše
               razmišljanje o dogovoru na vprašanje, kako bodo do uradnega glasila dostopali
               starejši, glede na to, da se bo poslej izdajal zgolj v elektronski obliki. Vsi namreč
               vemo, da starejša populacija ni ravno vešča elektronskega rokovanja. Zato bo večina
               slednjih po našem mnenju vsaj na začetku v taki spremembi videla nek odpor. Mogoče
               celo kratenje pravi, kljub temu pa, glede na to, da posamezniki, fizične osebe niso
               bili številčni naročniki uradnega glasila v tiskani obliki, ter glede na to, da bo
               fizičnim osebam omogočen dostop do uradnega glasila na upravnih enotah in v splošnih
               knjižicah, menim, kot sem že omenil, ta pomislek ni razlog za morebitno nepodporo
               tega predloga. V prid predlogov govori tudi naše prepričanje, da s to spremembo ne bo
               okrnjeno ustavno načelo, obvezne objave predpisov v uradnem glasilu. Ustava oziroma
               veljavnost predpisov veže na njihovo objavo 154. člen Ustave Republike Slovenije, saj
               bodo predpisi objavljeni v uradnem glasilu le s to razliko, da bo objava zgolj
               elektronska. Prav tako s to spremembo ne bo okrnjeno ustavno načelo, ki implicira
               uporabo pravnih predpisov.</p>
               <p>Poslanci DeSUS-a smo prepričani, da bo z noveliranjem še naprej omogočena objava vseh
               sprejetih predpisov, tako državnih kot lokalnih, kar pomeni, da se bodo osebe lahko s
               temi predpisi seznanile in v skladu z njimi tudi postopale. Zato bomo prispevali
               svoje glasove za sprejem novele Zakona o Uradnem listu Republike Slovenije. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil poslanec Silven
               Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani predstavniki Vlade! Spoštovani kolegi in
               kolegice!</p>
               <p>Pomembnost Zakona o uradnem listu izhaja iz 154. člena Ustave Republike Slovenije, ki
               določa, da je veljavnost predpisov vezana na objavo v uradnem glasilu. Zato je toliko
               bolj pomembno, da so predpisi objavljeni na način, ki vsakomur omogočajo seznanitev z
               njihovo vsebino. Navedeno je pomembno tudi s stališča uveljavljene pravne fikcije
               <q>"ignoratio iures nocet"</q>, ki predstavlja, da posamezniki poznajo pravna pravila,
               kajti, če jih kršijo in se zoper njih sproži pravo varstveni postopek, se ne morejo
               izgovarjati, da pravnega pravila niso poznali in da niso vedeli, kaj delajo narobe.
               Fikcija temelji na dejstvu, da morajo biti pravna pravila vnaprej, to je z začetkom
               veljave, objave v uradnem glasilu in dostopno vsem, da se seznanijo z njimi. V skladu
               z veljavno ureditvijo Uradni list izhaja v elektronski in tiskani izdaji. V Republiki
               Sloveniji pa tudi v drugih evropskih državah je zaradi razvoja tehnologije mogoče
               opaziti izrazit trend pri informatizaciji in uporabi elektronske komunikacije.
               Navedenemu priča tudi dejstvo, da se je število naročnikov na tiskano izdajo Uradnega
               lista od leta 2000 do 2008 zmanjšalo kar iz 17.800 na 4.200. Pomemben podatek, ki
               bistveno pripomore k večji uporabi elektronske izdaje Uradnega lista, pa je nedvomno
               tudi njegova brezplačnost.</p>
               <p>V Poslanski skupini Slovenske nacionalne stranke smo mnenja, da bo tudi po novi
               ureditvi, ko bo Uradni list izhajal samo še v elektronski obliki, omogočena
               seznanitev njegovo vsebino vsakomur, ki bo to želel, zato bomo predmetno novelo
               Zakona o Uradnem listu tudi podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Anton
               Colarič.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Gospod podpredsednik, kolegice, kolegi!</p>
               <p>V Poslanski skupini Socialnih demokratov bomo predlagano novelo Zakona o Uradnem
               listu podprli, kot smo tudi leta 2000 podprli sprejetje novele Zakona o Uradnem
               listu, s katerim se je uvedla elektronska izdaja Uradnega lista z brezplačnim
               dostopom. V tem štiriletnem obdobju je Služba Vlade za zakonodajo ugotovila, da se je
               število naročnikov tiskane izdaje bistveno zmanjšalo in da bo zaradi tega v tem letu
               izguba še nekoliko višja kot pred letom dni. Število naročnikov se je v zadnjih
               štirih letih zmanjšalo, nekaj verjetno tudi na račun zniževanja stroškov upravljanja,
               nekaj pa tudi zaradi možnosti brezplačnega dostopa do elektronske izdaje Uradnega
               lista. Elektronska izdaja Uradnega lista bo dostopna vsem, tudi tistim, ki morda doma
               nimajo možnosti dostopa do elektronske izdaje ali pa morda niso vešči tega opravila.
               Vpogled v elektronsko izdajo Uradnega lista, kot je bilo že omenjeno, bo sedaj
               omogočen v vseh državnih organih, ki imajo določene uradne ure, upravne enote in
               splošne knjižnice pa na bi poleg brezplačnega vpogleda v elektronsko izdajo omogočile
               tudi brezplačen vpogled v natis elektronske izdaje Uradnega lista.</p>
               <p>Glede izvedbe bodo na tem področju verjetno potrebni še določeni izvedbeni predpisi
               za zakon, da bo lahko zaživel v praksi. Ampak ne glede na vse, predlagano zakonsko
               rešitev v Poslanski skupini Socialnih demokratov podpiramo, saj je prijazna do
               uporabnikov in sledi razvoju e-uprave. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
               <p>Izvolite.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo gospod predsedujoči. Spoštovani kolegice in kolegi!</p>
               <p>Vsi smo že slišali tisto, da nepoznavanje prava škoduje. Pa verjetno ni poanta v tem,
               da bi vsi državljani prebirali vse izdaje Uradnih listov, temveč v tem, da so le-ti
               ljudem dostopni. V Poslanski skupini Slovenske ljudske stranke verjamemo, da se bo s
               tem, ko se uvaja kot uradna izdaja le elektronska oblika Uradnega lista, znižalo
               stroške objav predpisov in tako prihranilo proračunska sredstva. Opažamo, da so
               pripravljavci zakona sledili temu, da bo Uradni list ostal dostopen za vse, tudi za
               tiste, ki morda danes doma še nimajo interneta. Pač kljub vsemu tehnološkemu napredku
               internet za enkrat še ni obvezna predpostavka vsakega gospodinjstva. Podpiramo
               predlog, da naj bi državni organi, ki imajo za poslovanje s strankami določene uradne
               ure, zagotavljali tudi vpogled v elektronsko izdajo Uradnega lista. Upravne enote ter
               splošne knjižnice naj bi zagotavljale vpogled v natis elektronske izdaje Uradnega
               lista.</p>
               <p>V Poslanski skupini Slovenske ljudske stranke torej podpiramo težnje predloga zakona.
               Morda bi sami razmislili tudi o kakšnem prehodnem obdobju ali morebitnem daljšem roku
               za uveljavitev zakona, vendar bomo tudi glede na položaj, v katerem se nahaja javno
               podjetje Uradni list, ta predlog zakona podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predloga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 2. točki dnevnega reda oziroma po
               programu najkasneje 15 do ene ure jutri zjutraj.</p>
               <p>S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O SPLOŠNEM UPRAVNEM POSTOPKU.</title>
               </p>
               <p>Predlog zakona je v obravnavo zboru predložila Vlada. Besedo bi moral dati
               predstavnici Vlade za obrazložitvi, to je gospe Irmi Pavlinič Krebs, ministrici za
               javno upravo. Obvestilo imam, da pride čez tri minute. Sprašujem, počakamo? Potem
               predlagam, da ostanemo v dvorani in upam, da bo res trajalo tri minute.</p>
               <p>Uvodno predstavitev k predlogu zakona o spremembah in dopolnitvah Zakona o splošnem
               upravnem postopku bo bo dala gospa Tina Tržan, državna sekretarka na Ministrstvu za
               javno upravo. Izvolite.</p>
            </sp>
            <sp who="SDZ5:TeržanTina">

               <speaker>TINA TRŽAN:</speaker>

               <p>Hvala za besedo. Lep pozdrav vsem!</p>
               <p>Predlagane spremembe Zakona o splošnem upravnem postopku urejajo procesno pravna
               vprašanja, ki jih lahko razdelimo v tri skupine: spremembe in ureditve inšpekcijskega
               nadzora, ki bodo zagotovile učinkovitejši upravno procesni nadzor, spremembe
               instituta vročanja z javnim naznanilom in dopolnitev ureditve opravljanja strokovnih
               izpitov iz upravnega postopka.</p>
               <p>V prvi skupini veljavna ureditev ne omogoča dovolj učinkovitega nadzora nad
               izvajanjem Zakona o splošnem upravnem postopku in drugih zakonov, ki urejajo posebne
               upravne postopke. V skladu z njo upravni inšpektor lahko predlaga predstojniku
               nadziranega organa, da v določenem roku izvede ukrep oziroma odpravi ugotovljeno
               nepravilnost. Slednji inšpekcijskim ugotovitvam lahko ugovarja pri ministru,
               pristojnem za upravo, ki se o njih izreče s sklepom. Minister je na podlagi
               ugotovitev Upravne inšpekcije posebej pooblaščen, da predstojniku ali pristojnemu
               ministru ponovno predlaga izvedbo ustreznih ukrepov. Če pa pomanjkljivost kljub temu
               ni odpravljena ali je ni mogoče odpraviti, lahko minister, pristojen za upravo,
               predlaga sprejetje ukrepov Vladi Republike Slovenije.</p>
               <p>S predlagano spremembo 307. člena in dopolnitvijo obstoječe ureditve se v zakonu
               dodajajo pristojnosti za ukrepanje Upravne inšpekcije. Upoštevaje naravo in namen
               omenjenega upravnega nadzora se predlagani ukrepi ne usmerjajo v represivno
               ukrepanje, ampak je poudarek na preprečevalnem ukrepanju, ki naj zagotovi pravilno in
               zakonito uporabo upravnega procesnega prava. Predlog zakona poudarja, da se nadzor
               Upravne inšpekcije lahko izvaja neposredno pri nadziranem organu ali zgolj na podlagi
               poslanih dokumentov. Ob ugotovljenih kršitvah bo upravni inšpektor lahko odredil, da
               se nezakonitosti odpravijo v roku, ki ga sam določi. Pri kršitvah, ki povzročajo
               občutno prikrajšanje javnega interesa ali pravic oziroma pravnih koristi strank in
               tudi pri drugih ponavljajočih se kršitvah, katerih odpravo je predhodno odredil, bo
               lahko z upravno odločbo določil, da se uradna oseba udeleži ponovnega usposabljanja
               za vodenje in odločanje v upravnem postopku. Kadar uradna oseba ne bo izpolnjevala
               pogojev za opravljanje dejanj v upravnem postopku, ki so predpisani glede strokovne
               izobrazbe, strokovnega izpita in pooblastil, bo inšpektor prepovedal nadaljnje
               postopanje. V obeh primerih ima prizadeta oseba pravico do pritožbe pri ministru,
               pristojnem za upravo. Poleg omenjenih najstrožjih ukrepov zakon nalaga upravnemu
               inšpektorju, da lahko predlaga uvedbo disciplinskega postopka, naznani kaznivo
               dejanje ali predlaga začetek postopka za odvzem javnega pooblastila nosilcem, kadar
               ti niso sposobni izvajati poverjenih javnih pooblastil.</p>
               <p>Naslednja skupina sprememb se nanaša na spremembo veljavne ureditve vročanja z javnim
               naznanilom, saj opušča ureditev, da organ ob neuspeli vročitvi z javnim naznanilom
               objavi celoten dokument. To se zaradi varstva osebnih podatkov in zasebnosti
               nadomešča z javno objavo sporočila o vročanju z javnim naznanilom. Ocenjuje se, da je
               potrebna seznanitev naslovnika z objavo sporočila o vročanju z javnim naznanilom
               zadostna za vzpostavitev zakonite domneve vročitve. S tem bo vročanje z javnim
               naznanilom primerljivo fiktivnemu vročanju po 87. členu Zakona o upravnem postopku,
               ko vročevalec odsotnemu naslovniku pusti sporočilo, da mora dokument prevzeti v
               zakonitem roku, sicer bo vročitev veljala za opravljeno. Sporočilo se bo, tako kot po
               veljavni ureditvi celoten dokument, javno objavilo na oglasni deski organa in na
               državnem portalu E-uprava, na tako imenovani elektronski oglasni deski. Opremljeno bo
               s podatki, ki so nujno potrebni za to, da naslovnik ali druge osebe, ki ga poznajo,
               lahko ugotovijo, da mu organ želi vročiti dokument, podatki o organu, ki z javnim
               naznanilom vroča dokument, podatki o naslovniku, osebno ime ali firma, če gre za
               pravno osebo, naslov za vročanje, če ga naslovnik ima, podatki o dokumentu, ki se
               vroča, številka, datum dokumenta, vrsta dokumenta. Dokument se bo enako kot v
               veljavni ureditvi štel za vročenega po preteku 15 dni od javne naznanitve.</p>
               <p>Tretji sklop predstavlja dopolnitve ureditve upravljanja strokovnih izpitov upravnega
               postopka, kjer se širi možnost zaposlovanja v javni upravi, saj se za delovna mesta,
               kjer se vodijo upravni postopki, ne zahteva takoj strokovnega izpita, ampak se daje
               možnost v roku treh mesecev. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa Tržan.</p>
               <p>Predlog zakon je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Besedo dajem predsedniku dr. Vinku Gorenaku za predstavitev poročila odbora.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Predlog zakona o spremembah in dopolnitvah Zakona o splošnem upravnem postopku je
               odbor obravnaval na 9. seji 2. oktobra 2009. Predlagatelj: Vlada.</p>
               <p>Odbor je bil predhodno seznanjen z mnenjem Zakonodajno-pravne službe in z mnenjem
               Komisije Državnega sveta za državno ureditev. Predstavnica predlagatelja, ministrica
               za javno upravo gospa Krebsova, je povedala oziroma zakon predstavila približno v
               obliki, kakršno smo pravkar slišali s strani državne sekretarke. Predstavnica
               Zakonodajno-pravne službe gospa Metoda Hrovat Pirnat je opozorila, da novi 307.f člen
               določa, da upravni inšpektor v ugotovitvah nadzora napiše zapisnik, v katerem lahko
               predstojnik organov odredi, da v določenem roku odpravi nezakonitosti oziroma izvede
               druge ukrepe. Zapisnik ima učinek odločbe, kar bi bilo treba ponovno preučiti, tudi
               pri določitvi pravnih sredstev zoper zapisnik. Predlagan predlog za amandma odbora k
               4. členu pa je po njenem mnenju, torej tako je ocenila, ustrezen.</p>
               <p>V nadaljevanju odbor ni sprejel amandmajev Poslanske skupine SDS k 5., 6. in 7.
               členu, je pa sprejel dva svoja amandmaja, in sicer k 4. in 6. členu.</p>
               <p>Odbor je na to v skladu s Poslovnikom glasoval o vseh sprejetih členih, vključujoč
               amandmirane, skupaj in ga sprejel. Predlog zakona pa je sestavni del poročila.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. V imenu Poslanske skupine Slovenske
               nacionalne stranke bo stališče predstavil gospod Silven Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Spoštovani gospod podpredsednik!</p>
               <p>Bistvo predmetne novele je, da podrobneje ureja pristojnosti inšpekcije, ki nadzira
               izvajanje tega in ostalih zakonov, ki urejajo upravne postopke. Veseli nas, da je
               Vlada končno prišla do spoznanja o pomembnosti izvajanja učinkovite nadzorne funkcije
               organov, ki so za to pristojni. Po navedbah predlagatelja namreč sprememba temelji na
               spoznanju, da veljavna ureditev ne omogoča učinkovitega nadzora in vzpostavitve
               zakonitega stanja, saj predvideva le splošno pooblastilo, da upravni inšpektor lahko
               predlaga predstojniku nadziranega organa v odločenem roku izvesti ukrepe oziroma
               odpraviti ugotovljene nepravilnosti. Zato predmetna novela Zakona o splošnem upravnem
               postopku ta splošna pooblastila konkretizira. Ohranja se splošno pooblastilo, da
               upravni inšpektor odredi odpravo ugotovljenih nezakonitosti in zato določi rok ob
               najhujših kršitvah pravil upravnega procesnega prava, katerih posledica je očitno
               prikrajšanje javnega interesa ali pravic oziroma pravnih koristi strank pa tudi ob
               drugih ponavljajočih se kršitvah, na katere je inšpektor že predhodno opozarjal in
               odrejal njihovo odpravo, so predvideni dodatni ukrepi. V teh primerih je upravnemu
               inšpektorju dana pristojnost, da uradno osebo, ki jo storila ugotovljene
               nezakonitosti, napoti na ponovno usposabljanje za vodenje in odločanje v upravnem
               postopku ter da predlaga predstojniku uvedbo disciplinskega postopka, v katerem se
               ugotavlja sposobnost za opravljanje delovnih nalog. Zaradi ugotovljenih kršitve, ko
               dejanje v upravnem postopku opravlja oseba, ki za to ne izpolnjuje predpisanih
               pogojev, saj določa ukrep izrekanja prepovedi nadaljnjega vodenja ali odločanja, je
               poleg omenjenih ukrepov inšpektor pristojen še, da ob ugotovitvi znakov kaznivega
               dejanja, za katera se storilec preganja po uradni dolžnosti, to naznani pristojnemu
               organu oziroma vloži kazensko ovadbo. Če so kršitve procesnih pravil povezane z
               izvajanjem javnih pooblastil in kažejo, da so ta izvedena nestrokovno, nevestno ali
               malomarno, se lahko predlaga uvedba postopka za odvzem javnih pooblastil izvajalcev.
               Takšen predlog, ki za organ odločanja odvzemu pooblastil ni zavezujoč, bo upravni
               inšpektor uporabil, če bi ugotovil, da upravne naloge, za katere je bilo pooblastilo
               podeljeno, niso opravljene oziroma so kljub opozorilu opravljene nestrokovno,
               nevestno ali malomarno in to vpliva na javni interes na konkretnem upravnem
               področju.</p>
               <p>Po našem mnenju je popolnoma nesmiselna tudi predlagana ureditev, ki določa, da mora
               oseba opraviti strokovni izpit iz upravnega postopka najkasneje v treh mesecih od
               sklenitve delovnega razmerja za delovno mesto, kjer je strokovni izpit iz upravnega
               postopka določen pod pogoji za zasedbo delovnega mesta. Po dosedanji ureditvi se je
               namreč od kandidata pričakovalo, da strokovni izpit iz upravnega postopka opravi
               predhodno, torej še pred vložitvijo prošnje za zasedbo delovnega mesta, saj se je v
               nasprotnem primeru štelo, da ne izpolnjujejo pisnih pogojev.</p>
               <p>Nadaljnja sprememba zakona službi varstvu osebnih podatkov vpletenih strank. Tako se
               po novem pri vročanju z javnim naznanilom ne bo več objavilo celotnega dokumenta,
               ampak le sporočilo o vročanju z javnim naznanilom.</p>
               <p>Glede na navedeno v Poslanski skupini SNS novelo Zakona o splošnem upravnem postopku
               podpiramo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi zbrani v dvorani.</p>
               <p>Predlog zakona o spremembi in dopolnitvi Zakona o splošnem upravnem postopku prinaša
               tri pomembne sklope sprememb.</p>
               <p>Pri vročanju z javnim naznanilom se opušča ureditev, da organ ob neuspeli vročitvi z
               javnim naznanilom objavi celoten dokument na oglasni deski organa in na državnem
               portalu E-uprave, kar se nadomešča z objavo sporočila o vročanju o javnem naznanilu.
               Sporočilo bo moralo biti opremljeno s podatki, ki so nujno potrebni za to, da
               naslovnik ali druge osebe, ki ga poznajo, lahko ugotovijo, da mu organ želi vročiti
               dokument, hkrati pa bodo osebni podatki in zasebnost posameznika bolj zavarovani.</p>
               <p>Dodajo se pristojnosti za ukrepanje upravne inšpekcije, ki nadzira izvajanje Zakona o
               splošnem upravnem postopku in drugih zakonov, ki urejajo posebne upravne postopke.
               Predlog zakona tako določa, da se nadzor upravne inšpekcije lahko izvaja neposredno
               pri nadziranem organu, lahko pa zgolj na podlagi poslanih dokumentov, kar je
               gospodarjenje. Ob ugotovljenih kršitvah bo lahko inšpektor odredil, da se
               nezakonitost opravi v roku, ki ga bo sam določil. Pri kršitvah, ki povzročajo občutno
               prikrajšanje javnega interesa ali pravic oziroma pravnih koristi strank in tudi pri
               drugih ponavljajočih se kršitvah, katerih odpravo je predhodno odredil, bo lahko z
               upravno odločbo določil, da se uradna oseba udeleži ponovnega usposabljanja za
               vodenje in odločanje v upravnem postopku. Kadar uradna oseba ne bo izpolnjevala
               pogojev za opravljanje dejanj v upravnem postopku, ki so predpisani glede strokovne
               izobrazbe, strokovnega izpita in pooblastila, bo prepovedan nadaljnji postopek.
               Upravni inšpektor bo lahko tudi predlagal uvedbo disciplinskega postopka, naznanil
               kaznivo dejanje ali predlagal začetek postopka za odvzem javnega pooblastila
               nosilcem, kadar ti niso sposobni izvajati poverjenih javnih pooblastil ali izvajajo
               nestrokovno.</p>
               <p>Ker menimo, da naštete rešitve pomenijo državljankam in državljanom prijaznejšo in
               učinkovitejšo upravo, v Poslanskem klubu Liberalnih demokratov Slovenije Predlog
               zakona o spremembi in dopolnitvah Zakona o splošnem upravnem postopku podpiramo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila Darja Lavtižar
               Bebler.</p>
               <p>Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovani zbor.</p>
               <p>V Poslanski skupini Socialnih demokratov bomo predlagano novelo Zakona o splošnem
               upravnem postopku podprli.</p>
               <p>Predlagana novela na novo ureja področje vročanja z javnim naznanilom, upravni
               inšpekciji se dodajajo pristojnosti za ukrepanje, na kadrovskem področju pa se
               omogoča kandidiranje širšemu krogu kandidatov. Veljavna ureditev vročanja z javnim
               naznanilom organu omogoča, da ob neuspeli vročitvi z javnim naznanilom objavi celoten
               dokument, z vsemi podatki, na oglasni deski in na državnem portalu E-uprava. Ta
               ureditev se opušča oziroma sporočilo o vročanju z javnim naznanilom bo opremljeno le
               s podatki, ki so nujno potrebni za to, da naslovnik ali druge osebe, ki naslovnika
               poznajo, lahko ugotovijo, da mu organ želi vročiti dokument. S tem bodo osebni
               podatki in zasebnost naslovnika bolje varovani.</p>
               <p>Upravni inšpekciji bo omogočen učinkovitejši nadzor nad izvajanjem Zakona o splošnem
               upravnem postopku in drugih zakonov, ki urejajo posebne upravne postopke. Ukrepi niso
               usmerjeni k represiji, ampak le poudarek na preprečevalnem ukrepanju, ki naj bi
               zagotovilo pravilno in zakonito uporabo procesnega prava. Nadzor Upravne inšpekcije
               se bo lahko izvajal neposredno pri nadziranem organu ali pa zgolj na podlagi poslanih
               dokumentov. Upravni inšpektor bo lahko ob ugotovljenih kršitvah odredil rok za
               odpravo nezakonitosti, lahko pa bo predlagal tudi uvedbo disciplinskega postopka,
               naznanil kaznivo dejanje ali pa predlagal začetek postopka za odvzem javnega
               pooblastila nosilcem, kadar ti niso sposobni izvajati poverjenih javnih pooblastil
               ali pa jih izvajajo nestrokovno.</p>
               <p>Pri iskanju kadrov za delovna mesta vodenja in odločanja v upravnem postopku bo z
               opravljanjem strokovnih izpitov zagotovljen kvalitetnejši izbor. Odpira pa se tudi
               možnost širšemu naboru kandidatov.</p>
               <p>Pripombe, ki jih je imela Zakonodajno-pravna služba na predlagano vsebino zakona, so
               s sprejetimi amandmaji na odboru odpravljene in vključene v besedilo zakona, pripombo
               k 6. členu pa bomo odpravili s sprejetjem amandmaja k temu členu.</p>
               <p>V Poslanski skupini Socialnih demokratov menimo, da predlagane spremembe bolje
               varujejo osebne podatke in prispevajo h kvalitetnejšemu in učinkovitejšemu delovanju
               inšpekcijskih služb, zato bomo v Poslanski skupini Socialnih demokratov zakon
               podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine SDS bo predstavil gospod Jožef Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi!</p>
               <p>Pred nami je razprava in odločanje o Predlogu novele Zakona o splošnem upravnem
               postopku, s katero Vlada Republike Slovenije predlaga rešitve, s katerimi v okviru
               dveh manjših popravkov ne odstopa od ciljev veljavnega zakona in pomenijo
               nadaljevanje dosedanje prakse.</p>
               <p>Vlada predlaga spremembo veljavne ureditve vročanja z javnim naznanilom, s katero se
               opušča ureditev, da organ ob neuspeli vročitvi z javnim naznanilom objavi celoten
               dokument. To se zaradi varstva osebnih podatkov in zasebnosti nadomešča z javno
               objavo sporočila o vročanju z javnim naznanilom. Sporočilo o vročanju z javnim
               naznanilom bo moralo biti opremljeno le s podatki, ki so nujno potrebni za to, da
               naslovnik ali druge osebe, ki ga poznajo, lahko sporočijo, da mu organ želi vročiti
               dokument.</p>
               <p>Obenem se predlaga spremembo v okviru opravljanja strokovnih izpitov, s katero naj bi
               se omogočil kvalitetnejši izbor kandidatov za delovna mesta, na katerih se opravljajo
               dejanja vodenja in odločanja o upravnem postopku in njihovo enakopravnejšo
               obravnavo.</p>
               <p>S tem predlogom se ne posega v veljavno ureditev pogojev za vodenje odločanja o
               upravnem postopku. S predlagano določbo se izjemoma izenačuje kandidate za delovna
               mesta, na katerih se vodi in odloča o upravnih zadevah, s kandidati za delovna mesta,
               kjer jim posebni predpisi omogočajo možnost oprave strokovnega izpita v določenem
               obdobju po sklenitvi delovnega razmerja.</p>
               <p>V bistvenem delu pa Vlada predlaga rešitev, ki odstopa od cilja veljavnega zakona, in
               sicer na področju upravne inšpekcije vrača upravno inšpekcijo v obdobje birokratskega
               delovanja. V Poslanskih skupini Slovenske demokratske stranke menimo, da so te
               predlagane spremembe na področju upravne inšpekcije neprimerne. Potrebno je
               poudariti, da upravna inšpekcija ni klasična inšpekcija in v primeru ugotovljenih
               nepravilnosti ne pridejo v poštev klasični ukrepi. Za nepravilnosti odgovarjajo
               predstojniki organov javne uprave, to so ministri, predstojniki vladnih služb,
               predstojniki organov v sestavi ministrstev, župani. Gre za vrh javne uprave, pri
               kateri moram v primeru nepravilnosti ukrepati minister za javno upravo, po potrebi pa
               tudi Vlada, še posebej, če se nepravilnosti dogajajo na ministrstvih. Zato bi bilo
               primerneje pustiti v veljavi obstoječo ureditev in znotraj tega modela morda izvesti
               nekatere izboljšave.</p>
               <p>V Poslanski skupini Slovenske demokratske stranke menimo, da sta popravka glede
               vročanja in strokovnega izpita ustrezna. Ne strinjam pa se z zaščito in v delu, ki
               odstopa od ciljev veljavnega zakona, in sicer na področju upravne inšpekcije, kar
               vrača upravno inšpekcijo v obdobje birokratskega delovanja, kar je seveda v skladu z
               naravo sedanje oblasti.</p>
               <p>Vlada torej ni izkoristila priložnosti, da bi zakon v vseh delih spremenila v
               pozitivno smer, zato se bomo pri glasovanju vzdržali.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Gvido
               Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice, spoštovani kolegi.</p>
               <p>V Poslanski skupini Slovenske ljudske stranke menimo, da so predlagane spremembe in
               dopolnitve Zakona o splošnem postopku koristne.</p>
               <p>Prva sprememba je koristna z vidika varovanja osebnih podatkov in prav je, da se
               uredi vročanje z javnim naznanilom na način, da so bolj zavarovani osebni podatkih in
               zasebnost posameznika. Predvsem pa se nam zdi koristna sprememba oziroma dopolnitev,
               da bo upravna inšpekcija imela večja pooblastila. Če želimo učinkovito upravno
               inšpekcijo, ji moramo seveda dati pooblastila in če želimo učinkovite uradnike,
               moramo imeti učinkovito inšpekcijo s predpisanimi sankcijami. Sicer bi bilo najlepše,
               če do kršitev sploh ne bi prihajalo, vendar temu žal ni tako, ampak je prevečkrat
               tako, da se nesposobnost določenih uradnikov kaže celo v ponavljajočih se kršitvah. V
               Poslanski skupini Slovenske ljudske stranke se zavedamo, da je upravni postopek
               izjemno pomemben, saj se v njem odloča o pravicah, obveznostih in dolžnostih strank v
               odnosu do države. Zato menimo tudi, da je prav, da se za kršitve predpišejo sankcije,
               ne pa, da se nalaga odpravo nepravilnosti in podobno, kar se v praksi potem ne
               izvede. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč. Se opravičujem.</p>
               <p>Gospod Anton Urh v imenu DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod podpredsednik, hvala za besedo. Spoštovane kolegice in kolegi.</p>
               <p>Urejenost družbenega življenja zahteva odpravljanje vrste nalog s strani države,
               lokalnih skupnosti in nosilcev javnih pooblastil. V vsakodnevnem življenju se
               državljani in državljanke z oblastjo najpogosteje srečamo takrat, ko organi javne
               uprave odločajo o pravicah, obveznostih ali pravnih koristi posameznikov in
               organizacij v najrazličnejših upravnih zadevah. Tovrstno postopanje ureja Zakon o
               splošnem upravnem postopku, ki je sedaj predmet sprememb in dopolnitev. Predlagano
               noveliranje se v bistvu nanaša na tri sklope tega zakona, in sicer na vročanje z
               javnim naznanilom, kjer se namesto objave celotnega dokumenta na spletnih oglasnih
               mestih predlaga objava ustreznega sporočila s podatki, potrebnimi za identifikacijo
               naslovnika, podatki o organu, ki vroča dokument, ter s podatki o samem dokumentu, ki
               je predmet vročanja. Dalje, na ukrepanje upravne inšpekcije v primeru ugotovljenih
               kršitev. Tretji sklop pa predstavlja spremembo na področju izpolnjevanja pogojev za
               vodenje in odločanje o upravnem postopku v smislu prožnejšega dostopa do delovnih
               mest v javni upravi. Predlagane rešitve v Poslanski skupini DeSUS ocenjujemo kot
               pozitivne in dobrodošle v smislu hitrejšega, učinkovitejšega in racionalnejšega
               poslovanja tako s tehničnega vidika kot z vidika pravnega varstva strank v upravnih
               postopkih. V tem smislu bodo predlagane rešitve zagotovo pripomogle k odpravi v
               praksi ugotovljenih pomanjkljivosti, zato bomo poslanci DeSUS-a dopolnjen predlog
               novele Zakona o splošnem upravnem postopku soglasno podprli. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>S predstavitvijo Poslanske skupine DeSUS smo končali s predstavitvijo stališč
               poslanskih skupin.</p>
               <p>K zakonu je vložen amandma, in sicer k 6. členu, zato prehajamo na razpravo o 6.
               členu in predlaganem amandmaju, ki so ga vložile poslanske skupine DeSUS, LDS, SD in
               Zares. Želi o predlogu amandmaja kdo razpravljati? <stage>(Ne želi.)</stage> Zaključujem razpravo. O
               amandmaju bomo v skladu s časovnim potekom seje zbora odločali danes v okviru
               glasovanj, po prekinjeni 2. točki dnevnega reda oziroma ko bodo končane točke. S tem
               prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH
                  ZAKONA O VOLITVAH POSLANCEV IZ REPUBLIKE SLOVENIJE V EVROPSKI PARLAMENT.</title>
               Predlog zakona je v obravnavo zboru predložila Vlada. Predstavitev stališča bo imela
               gospa Tina Tržan, državna sekretarka Ministrstva za javno upravo.</p>
               <p>Izvolite.</p>
            </sp>
            <sp who="SDZ5:TeržanTina">

               <speaker>TINA TRŽAN:</speaker>

               <p>Hvala še enkrat za besedo.</p>
               <p>Glavni cilj predlaganega zakona, je zagotoviti pravno podlago za določitev dodatnega
               poslanca iz republike Slovenije v Evropskem parlamentu. Predsedstvo Evropskega sveta
               je v juniju 2009 sprejelo sklepe, iz katerih izhaja, da imajo državne članice za
               imenovanje dodatnih poslancev na razpolago eno od treh oblik: izvedbo novih volitev,
               upoštevanje rezultatov doseženih na volitvah junija 2009 ali pa imenovanje dodatnega
               poslanca izmed poslancev nacionalnega parlamenta. Zasledujoč načelu racionalnosti,
               ekonomičnosti, smotrnosti in gospodarnosti ter glede na to, da se volitve v Evropski
               parlament izvajajo po proporcionalnem sistemu, se je predlagatelj odločil za
               naslednjo rešitev, da se določi za osmega poslanca iz Republike Slovenije kandidat
               tiste liste kandidatov, ki bi bil izvoljen za osmega poslanca glede na izide
               glasovanja na volitvah poslancev iz Republike Slovenije v Evropski parlament, ki so
               potekale v juniju 2009. Državna volilna komisija bo na podlagi predlagane rešitve
               ugotovila, kateri kandidat je izvoljen, Državni zbor pa bo potrdil izvolitev
               poslanca.</p>
               <p>Drugi cilj predloga zakona je odprava napake, zaradi katere je prišlo do
               neusklajenosti z direktivo sveta o podrobni ureditvi uresničevanja aktivne in pasivne
               volilne pravice na volitvah v Evropski parlament za državljane unije, ki prebivajo v
               državi članici, niso pa njeni državljani. Predlaga se, da se pogoj pridobitve pravice
               voliti in biti voljen v Evropski parlament za državljane unije, ki prebivajo v državi
               članici, niso pa njeni državljani, veže na potrdilo o prijavi prebivanja in ne več na
               stalno prebivališče. S tem se državljanom držav članic omogoči, da pridobijo pasivno
               in aktivno volilno pravico takoj po pridobitvi potrdila o prijavi prebivanja, če jim
               je bila odvzeta volilna pravica in pod pogojem, da so vpisani v evidence volilne
               pravice. S tem se državljane držav članic, ki prebivajo v Sloveniji, niso pa njeni
               državljani, glede aktivne in pasivne volilne pravice za volitve v Evropski parlament
               izenači z državljani Republike Slovenije, kar je temeljni namen navedene
               direktive.</p>
               <p>Na predlog Državne komisije, predlog ureja še naslednjo situacijo, do leta 2006 je
               bila vsem osebam zaradi duševne bolezni, zaostalosti ali prizadetosti popolnoma
               odvzeta poslovna sposobnost ali podaljšana roditeljska pravica staršev ali drugih
               oseb čez njihovo polnoletnost po zakonu odvzeta pasivna in aktivna volilna pravica za
               volitve v Državni zbor. Ustavno sodišče je to ureditev spoznalo za protiustavno in
               Novela zakona o volitvah v Državni zbor je to protiustavnost leta 2006 odpravila
               tako, da mora sodišče v vsakem konkretnem primeru odvzema poslovne sposobnosti ali
               podaljšanja roditeljske pravice odločati o odvzemu aktivne in pasivne volilne
               pravice. Novela je pa tudi vsem osebam, ki jim je bila pred letom 2006 po zakonu
               odvzeta volilna pravica za poslance Državnega zbora aktivno volilno pravico vrnila.
               Po podatkih Državne volilne komisije je takih oseb okoli tri tisoč. Tako ima oseba
               lahko samo aktivno volilno pravico za volitve poslanca v Državni zbor. Zakon o
               volitvah poslancev iz Republike Slovenije v Evropski parlament pa daje pravico voliti
               in biti izvoljen za poslance v Evropski parlament samo tistim državljanom, ki imajo
               aktivno in pasivno komulativno volilno pravico za poslance Državnega zbora. S
               predlagano spremembo bodo osebe z aktivno volilno pravico za volitve v Državni zbor
               imele tudi aktivno pravico za volitve poslancev v Evropski parlament, ki jim je bila
               do sedaj onemogočena.</p>
               <p>Na pobudo Državne volilne komisije se odpravlja tudi neustrezna rešitev, ki
               predstavlja oviro za izvrševanje volilne pravice v tujini za osebo, prijavljeno s
               stalnim prebivališčem v Republiki Sloveniji, ki ne prebiva v drugi državi. Zato se
               črta neobstoj stalnega prebivališča v Republiki Sloveniji kot pogoj, da volivec lahko
               izvršuje svojo volilno pravico za volitve poslancev Evropskega parlamenta v drugi
               državi. S predlogom se odpravljata tudi dve manjši redakcijski pomanjkljivosti.
               Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo. Besedo dajem predsedniku, dr. Vinku Gorenaku za
               predstavitev poročila odbora.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Tudi ta zakon, torej zakon o spremembah in dopolnitvah Zakona o volitvah poslanca iz
               Republike Slovenije v Evropski parlament je obravnaval Odbor za notranjo politiko,
               javno upravo in pravosodje na svoji seji, in sicer 13. 9. 2009.</p>
               <p>Predlagatelj je Vlada, Kolegij pa je odločil, da bo to nujni postopek.</p>
               <p>Članice in člani odbora so v nadaljevanju sprejeli gradivo, in sicer predlog zakona,
               mnenje Zakonodajno-pravna službe in mnenje Komisije Državnega sveta za državno
               ureditev.</p>
               <p>K predlogu zakona je bil za obravnavo na matičnem delovnem telesu vložen amandma
               poslanskih skupin SD, Zares, DeSUS in LDS k 5. členu. Poslanec Vito Rožej pa je
               odboru v sprejem predložil predlog za amandma k 6. členu.</p>
               <p>Predstavnica predlagatelja, ministrica za javno upravo, gospa Krebsova, je
               predstavila zakon v kontekstu, kakršnega smo pravkar slišali. Predstavnica
               Zakonodajno-pravne službe pa je predstavila njihovo pisno mnenje, v katerem je
               Zakonodajno-pravna služba podala pripombo k 5. členu v zvezi z jasnostjo določbe v
               delu, ki se nanaša na listo kandidatov. Z vloženim amandmajem koalicijskih poslanskih
               skupin je ta pripomba ustrezno upoštevana.</p>
               <p>Predsednik Komisije Državnega sveta za državno ureditev, gospod Vnučec, je povedal,
               da zakon podpirajo.</p>
               <p>Članice in člani odbora, koalicijski, so predlog zakona z amandmajem podprli. Kar pa
               se tiče amandmaja poslanca, gospoda Rožeja, pa je ministrica povedala, da sicer ni
               škodljiv, vendar tudi ni potreben. Hkrati pa smo mu opozicijski poslanci
               nasprotovali; podrobnejše razloge bomo predstavili kasneje.</p>
               <p>Odbor je na podlagi osmega odstavka 131. člena Poslovnika sprejel amandma k 6. členu
               in amandma poslanskih skupin koalicije tudi k 5. členu. Odbor je glasoval o vseh
               členih predloga zakona skupaj in jih sprejel, predlog zakona pa je sestavni del
               poročila. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanskega kluba LDS bo
               predstavil gospod Milan Gumzar.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Lepo pozdravljeni!</p>
               <p>Temeljni cilji Predloga zakona o spremembah in dopolnitvah Zakona o volitvah
               poslancev iz Republike Slovenije v Evropski parlament je zagotovitev pravne podlage
               za določitev osmega poslanca iz Republike Slovenije v Evropskem parlamentu.</p>
               <p>Predsedstvo Evropskega sveta je 18. in 19. junija 2009 na zasedanju v Bruslju
               sprejelo sklepe, iz katerih izhaja, da imajo države članice za imenovanje dodatnega
               poslanca na razpolago enega izmed naslednjih načinov: izvedbo novih volitev,
               upoštevanje rezultata, doseženega na volitvah junija 2009, ali imenovanje dodatnega
               poslanca izmed poslancev nacionalnega parlamenta. Racionalna in gospodarna rešitev je
               tista, po kateri pripada mandat osmega poslanca v Evropskem parlamentu kandidatu s
               tiste liste kandidatov, ki je bil izvoljen za osmega poslanca, glede na izid
               glasovanja na volitvah poslancev iz Republike Slovenije v Evropski parlament 7.
               julija 2009. Velja opozoriti, da je Evropski parlament maja letos sprejel odločitev,
               da naj bi imelo 18 poslancev, ki jih dobijo države članice po Lizbonski pogodbi, do
               uveljavitve Lizbonske pogodbe status opazovalca, torej naj ne bi imeli glasovalne
               pravice, vendar pa bi za svoje delo v parlamentu prejeli polno plačo, ki bi jo
               zagotovili nacionalni parlamenti, medtem ko bi ostale stroške kril Evropski
               parlament. Ta strošek znaša 5.164 evrov bruto mesečno. Iz gradiva Evropskega
               parlamenta izhaja, da se o nastopu poslancev - opazovalcev vsaka država odloča sama,
               da stroške plače nosi država članica in da ti opazovalci formalno nimajo nikakršnih
               pristojnosti, razen možnosti opazovanja dela parlamenta. Menimo, da Republiki
               Sloveniji v Evropski parlament do nastopa polnokrvnega mandata osmega poslanca ni
               treba pošiljati opazovalca. Republika Slovenija je svoje opazovalce dobila leta 2002,
               in sicer zaradi dejstva, da je leta 2004 postala polnopravna članica Evropske unije.
               Takrat je bilo to smiselno, danes pa smo kot člani že dvakrat volili poslance v
               Evropski parlament in potrebe po dragi vajeniški dobi ni več. Zato v Poslanskem klubu
               LDS Predlog zakona o spremembah in dopolnitvah Zakona o volitvah poslancev iz
               Republike Slovenije v Evropski parlament in amandma Odbora za notranjo politiko,
               javno upravo in pravosodje podpiramo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine SDS bo predstavil dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Kar se tiče stališča Poslanske skupine SDS, naslednje. Mi pozdravljamo rešitev.
               Namreč Evropski parlament je zelo jasno povedal, da se lahko države članice same
               odločijo in povedo, ali bodo izpeljale nove volitve za te poslance ali bodo
               upoštevale volitve iz junija leta 2009. Predlagatelji - Vlada, so se odločili za to
               drugo pot, tudi nam se to zdi racionalno in, da ne rečem, samoumevno že zaradi
               stroškov, in pa volitve so bile pravzaprav pred nekaj meseci. Zato na samo besedilo
               zakona dejansko ni kakšnih posebnih pripomb. Nastane pa kar precej zmešnjave in
               težav, ko poslušamo koalicijske poslance; enega smo pravkar poslušali; zlasti pa ko
               beremo amandma, ki ga je vložil gospod Rožej, in ki je bil kasneje posvojen kot
               amandma odbora. Namreč, ta amandma pravi, da se začne ta zakon uporabljati z dnem
               ratifikacije, protokola, temelječega na Lizbonski pogodbi, kar je koalicija zdaj
               nekoliko popravila v tehničnem smislu, v vsebinskem smislu pa ne. Kar se tiče nas, je
               treba reči naslednje, in to je povedala tudi ministrica za javno upravo na seji
               odbora. To določilo, ki je bilo na odboru vneseno v sam predlog zakona, je danes z
               amandmajem popravljeno, ni škodljivo, ni nič posebnega, potrebno pa sploh ni. Namreč
               za kaj gre? Kdaj bodo šli novi evropski poslanci v parlament? Kakšen status bodo tam
               imeli? Ali bodo opazovalci? Kdaj bodo postali polnopravni člani z glasovalno pravico
               v Evropskem parlamentu? V tem trenutku ni odločeno, o tem trenutku ni odločeno. O tem
               bo odločeno, tudi ne tukaj v Državnem zboru in ne v Sloveniji, ampak o tem bodo
               odločili tako rekoč v Evropskem parlamentu in ne pri nas. Mi bomo lahko njihove
               odločitve na nek način implementirali in postavili v naš kontekst. V tem trenutku
               tudi ni jasno, kdo naj bi plačeval opazovalce. Evropski parlament predlaga, da bi
               opazovalce plačevali nacionalni parlamenti. Nacionalni parlamenti evropskih držav več
               ali manj protestirajo in pravijo: Ne, naj jih plačuje Evropski parlament. Dogovora na
               tej relaciji nacionalni parlamenti in Evropski parlament v tem trenutku ni in niti ne
               vemo, kakšen bo. Seveda pa, v kolikor bi prišlo do tega, da bodo v Evropskem
               parlamentu ti ljudje, v našem primeru ena predstavnica, v kolikor bo prišlo do tega,
               da bodo ti imeli tam status opazovalcev in ko bo če bo in kadar bo odločeno, kdo jim
               bo plačeval, je za nas povsem normalno, da pošljemo to osebo v Bruselj, ne pa da se
               izgovarjamo na 5 tisoč evrov, po drugi strani jih pa milijone in milijone zmečemo
               nekam drugam po volji koalicije, da to osebo pošlje v Bruselj, tudi v primeru, če bi
               jo plačevali iz proračuna države Slovenije, kajti vsak Slovenec, ki je v Bruslju,
               zlasti pa na takšnem položaju, ki čaka na mandat evropskega poslanca, je izjemnega
               pomena za državo Slovenijo. In zato ne moremo na eni strani <q>"šaflati"</q> denar skozi
               okno, na drugi strani pa reči, da nimamo 5000 evrov. Mogoče zato, ker ni prave barve
               - ne vem.</p>
               <p>Kar se tiče zakona, mi bomo zakon v osnovnem konceptu podprli, tu ne vidimo nobenih
               zadržkov, opozarjam pa že sedaj na to, da očitno bo prišlo v nadaljevanju teh
               postopkov po volji sedanje koalicije do težav, tako vsaj nakazujete. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Zares bo predstavil gospod Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Spoštovani predsedujoči, državna sekretarka, kolegice in kolegi! Kot veste, je s
               potrditvijo Lizbonske pogodbe na drugem irskem referendumu odpadla še glavna ovira za
               uveljavitev te Lizbonske pogodbe, ki med drugim Republiki Sloveniji prinaša dodatni
               osmi sedež v Evropskem parlamentu. Vlada Državnemu zboru v predlagani noveli predlaga
               najbolj racionalnem in smotrn način določitve osmega poslanca, to je ta, da se
               upošteva rezultate junijskih volitev v Evropski parlament, osmi poslanec iz naše
               države v Evropskem parlamentu bo po tem predlogu tisti oziroma tista, ki bi bil
               oziroma bila glede na glasovanja na junijskih volitvah izvoljena za osmega poslanca
               oziroma poslanko, če bi junija volili osem poslancev, ne pa sedem. Drugod po Evropi
               obstajajo tudi drugačni primeri, ponekod imajo države tako zapleten volilni sistem,
               Francija denimo, da ta varianta ni možna pa bodo najbrž morali iti na dodatne
               volitve. Nekje drugje, v Veliki Britaniji se Škotska in ostali deli države ne morejo
               dogovoriti, od kod naj bi ta dodatni poslanec prišel. Mi, hvala bogu, teh dilem
               nimamo, zato se nam zdi smiselna ta odločitev Vlade in ocena, da je smiselno
               upoštevati rezultate junijskih volitev.</p>
               <p>Menimo, da je dobro in pohvalno, da je Vlada v tako kratkem času po uveljavitvi
               Lizbonske pogodbe na naše mize posredovala tudi predlog sprememb in dopolnitev Zakona
               o volitvah poslancev iz Republike Slovenije v Evropski parlament, ki ureja ta način,
               na katerega bo naša država izkoristila to novo pridobljeno pravico.</p>
               <p>Treba pa je opozoriti, da se mora med tem Evropski parlament dogovoriti, kako bo ta
               prehod potekal. In dokler ta dogovor ne bo sprejet, so pravila igre precej
               nedoločena. Zato sem tudi sam vložil amandma, o katerem je bilo govora in je bil
               posvojen kot amandma odbora, ki po mojem mnenju, točneje določa ta pravila igre, da
               bo naša država pripravljena na razplet dogodkov v Evropskem parlamentu in na
               odločitve, ki bodo šele sprejet. Ker šele protokol, ki ga bo sprejela medvladna
               konferenca pod španskim predsedstvom, bo določil pogoje dela novim poslancem. Vlada
               nima nobenih garancij, da dotlej ne bo sama plačevala teh plač. V preteklosti se je
               za poslance opazovalce, seveda, plačevalo iz državnih proračunov. Je pa to bilo v
               času, v obdobjih, ko so države šele pristopale k EU in niso imele neposredno voljenih
               poslancev v Evropski parlament, ampak so jo imenovali nacionalni parlamenti. Tako je
               to naredil tudi naš slovenski parlament.</p>
               <p>Poslanec v Evropskem parlamentu mora biti po evropski pogodbi izvoljen neposredno.
               Tako te možnosti, da bi nacionalni parlament imenovali poslance v Evropski parlament
               ni več. Prej omenjeni primer Francije je ravno na tej točki sporen. V Franciji se
               skratka za dva nova evropska poslanca ne zdi smiselno delati novih evropskih volitev,
               vendar pa bo to najbrž, če se bo želelo upoštevati določbe Lizbonske pogodbe,
               nujno.</p>
               <p>Evropski parlament je že maja letos sprejel odločitev, da naj bi 18 poslancev, ki jih
               dobijo države članice po Lizbonski pogodbi, do uveljavitve Lizbonske pogodbe dobilo
               status opazovalca, kot je bilo rečeno. Imeli bi glasovalno pravico. Za opazovanje v
               parlamentu bi prejemali plačo, kar bi po našem sistemu plač v javnem sektorju in
               odloku o plačah funkcionarjev znašalo 4.146 bruto, 62. plačilni razred, ki pripada
               poslancu oziroma poslanki v Evropskem parlamentu. Jasno je iz gradiva Evropskega
               parlamenta, ki sicer o tem še ni dokončno odločal, da se vsaka država sama odloča,
               kako bo s plačami, ali jih bo nosila ali jih ne bo teh opazovalcev, in da razen
               opazovanja ti opazovalci drugih možnosti delovanje tam nimajo.</p>
               <p>V Poslanski skupini Zares menimo podobno, kot je bilo že prej rečeno v predstavitvi
               koalicijske stranke, da Republiki Sloveniji v Evropski parlament do nastopa
               polnokrvnega poslanca, osmega opazovalca ni treba pošiljati, ker smo opazovalce že
               imeli leta 2002. Takrat je bilo to smiselno, danes pa imamo že dva mandata izkušenj.
               Potrebe po tej, kot je bilo rečeno, vajeniški dobi, po našem mnenju, ni več. V tem
               primeru gre za poslanko stranke, ki ima že drugi mandat predstavnike v Evropskem
               parlamentu, tako da zardi dolgoletnih izkušenj same potrebe po uvajanju ne
               vidimo.</p>
               <p>Kar pa se tiče samih razmerij med stroški takega opazovalca in pa koristjo za
               Republiko Slovenijo, najbrž bodo davkoplačevalci sami znali oceniti, kakšno korist so
               imeli od nekdanje ministrice, ki je leto dni opravljala delo ministrice, potem leto
               dni prejemala tudi nadomestilo. In če je smiselno sedaj še leto dni ali ne vemo pač,
               koliko dolgo omogočiti, da bo na račun slovenskih davkoplačevalcev še opazovala delo
               Evropskega <gap n="..."/><stage>/Opozorilni znak za konec razprave./</stage><gap n="..."/> To je precejšen luksuz, ki se
               ga niti nekatere bogatejše države ne bodo privoščile, zato se nam je zdelo smiselno
               potrditi amandma, ki sem ga predlagal in zakon podpiramo tak, kakršen je. Za
               opazovalce bomo pa še videli, kako bo z njimi, če jih bomo sploh pošiljali. Hvala.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Rožej. Stališče Poslanske skupine Slovenske ljudske stranke bo
               predstavil gospod Gvido Kres.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice, spoštovani kolegi!</p>
               <p>V Poslanski skupini Slovenske ljudske stranke načeloma podpiramo predlog zakona, ker
               zagotavlja pravno podlago za določitev dodatnega poslanca iz Republike Slovenije.
               Tudi nam se zdi smotrno in racionalno, da se določi kot osmega poslanca iz Republike
               Slovenije tistega kandidata, s tiste liste kandidatov, ki bi bil izvoljen za osmega
               poslanca glede na izide glasovanja na zadnjih volitvah poslancev v Evropski
               parlament. Novelo podpiramo tudi v delu, kjer predstavlja uskladitev z direktivo
               Sveta Evropske unije o podrobni ureditvi uresničevanja aktivne in pasivne volilne
               pravice na volitvah v Evropski parlament za državljane Unije, ki prebivajo v državi
               članici, niso pa njeni državljani. Na odboru pa je bil sprejet amandma, ki predlog
               zakona spreminja v členu o začetku uporabe zakona. Strinjamo se, da dejansko še ne
               vemo točno, ali bo tako imenovani osmi poslanec iz Republike Slovenije v prehodnem
               obdobju opazovalec in ali bo plačan iz nacionalnega parlamenta, pa vendar se nam zdi
               potrebno, da se začetek uporabe zakona usklajuje z dnem uveljavitve protokola,
               temelječega na Lizbonski pogodbi.</p>
               <p>Tudi sama ministrica je na odboru povedala, da status oziroma plačilo poslanca ni
               stvar tega zakona oziroma te novele in da ta zakon govori o poslancih, ne pa o
               opazovalcih. Tako, da res ne vidimo razloga za to določbo. Razen, če morda res ne gre
               za kakšno blokado tega osmega poslanca, kar se pa nam v Poslanski skupini Slovenske
               ljudske stranke zdi nesprejemljivo, saj s tem blokiramo sami sebe. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Anton Urh.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, gospod podpredsednik. Spoštovane kolegice in kolegi! Na mizi imamo
               predlog sprememb in dopolnitev zakona, ki rešuje nekaj bistvenih vprašanj glede
               izvajanja volitev zastopnikov slovenskega ljudstva v Evropski parlament. Rešitve so
               predlagane bodisi zaradi potrebe po uskladitvi z direktivo Sveta Evropske unije o
               podrobni uveljavitvi uresničevanja aktivne in pasivne volilne pravice na volitvah v
               Evropski parlament za državljane držav članic ali odpravi napak pri usklajevanju z
               evropskim pravnim redom bodisi da je predlagatelj prisluhnil Državni volilni
               komisiji, ki je v praksi tekom preteklih volitev zaznala določene težave, med
               katerimi je tudi vprašanje neustreznosti določb Zakona o volitvah poslancev v
               Evropski parlament, glede na določila zakona o volitvah v nacionalni parlament v
               smislu razlikovanja pravice voliti.</p>
               <p>Novela predvideva tudi spremembi redakcijske narave, to sta uskladitev poimenovanja
               Republiške volilne komisije in črtanje zahteve po označbi volilne enote na
               glasovnici, v skladu z dejstvom, da gre za enotno volilno enoto Republike Slovenije
               pri evropskih volitvah.</p>
               <p>Ključna sprememba v tej noveli pa je takšne narave, ki po mnenju predlagatelja
               upravičuje poslovniški razlog za nujnost postopka, in s tem se strinja tudi Poslanska
               skupina DeSUS. Ob tem pa se poslanci DeSUS-a tudi zavedamo, da je vprašanje glede
               načina določitve osmega poslanca v Evropski parlament in urejanje njihovega statusa
               glede na časovni termin prevzema nalog ali kot opazovalca ali polnopravnega člana
               parlamenta z vidika finančnih posledic za državno blagajno vredno posebne pozornosti.
               Za nas so sprejemljive v zvezi s tem le tiste rešitve, ki bodo upravičile zaupanje
               državljank in državljanov v smotrnost političnih odločitev.</p>
               <p>Veseli nas, da je že Vlada ob samem oblikovanju vsebine predloga pri iskanju pravne
               podlage za določitev novega slovenskega glasnika in predstavnika v evropskih
               institucijah, s tem ko je izbrala pot upoštevanja rezultata letošnjih volitev,
               zasledovala načela racionalnosti, ekonomičnosti in gospodarnosti, ki morajo v danih
               razmerah še kako biti v ospredju. Prav tako poslanci DeSUS menimo, da je dopolnjen
               predlog rezultat omenjenih načel tudi v delu, ki govori o začetku uporabe tega
               zakona, saj je v izogib dodatnim odlivom javnih financ še posebej v povezavi z ne
               ravno produktivno funkcionalnostjo osmega poslanca v vmesnem času do prevzema
               polnomočja tako varovalko vsekakor treba vgraditi.</p>
               <p>Glede na vse navedeno bomo poslanci Poslanske skupine DeSUS prispevali svoje glasove
               za potrditev obravnave novele Zakona o volitvah poslancev v Evropski parlament. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Bogdan Barovič.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa za besedo, gospod podpredsednik. Kolegice, kolegi.</p>
               <p>Pred nami je zakon, ki je pač posledica sprejema Lizbonske pogodbe in pravna podlaga
               za določitev osmega poslanca, ki nam po Lizbonski pogodbi pripada, zato govoriti
               veliko o tem zakonu, ali ga podpiraš ali ne, je brezsmiselno. Zakon podpiramo in vse,
               kar sodi zraven.</p>
               <p>Moram pa jasno in javno izraziti v imenu Slovenske nacionalne stranke, da pa v bistvu
               nam je pravzaprav čisto popolnoma vseeno ali jih je sedem, osem ali pa devet; nam je
               čisto vseeno, ali se piše osma poslanka ali poslanec tako ali drugače, ali bo šel
               jutri ali bo šel čez sedem mesecev. Za nas je važno, kaj bo tam počel; kaj bo tam
               počel! In kaj so do sedaj počeli slovenski poslanci v Evropskem parlamentu in kaj so
               do sedaj prinesli in dosegli, razen zadnjega dosežka, ki je pravzaprav odkupnina za,
               vsaj kar se mene in Slovenske nacionalne stranke tiče, za Galileo - nič. In važno je,
               kaj bodo tam delali. Lizbonska pogodba je prinesla večja pooblastila in večjo moč
               Evropskemu parlamentu in v obrazložitvah piše: <q>"Evropski parlament, ki ga neposredno
               volijo državljani Evropske unije, bo dobil nove pristojnosti. Evropski parlament se
               pripravlja na povečanje pristojnosti s spremembami s svojih notranjih pravil."</q> Ali se
               slovenski parlament pripravlja na povečanje pristojnosti Evropskega parlamenta in ali
               slovenski parlament sploh ve, katere slovenske interese in kako naj jih Slovenski
               poslanci v Evropskem parlamentu zastopajo? Za nas je sprejetje Lizbonske pogodbe in
               povečanje pristojnosti samo upanje in velika želja, da bodo vendarle slovenski
               poslanci v Evropskem parlamentu to večjo pristojnost zagrabili z obema rokama in
               zastopali slovenske interese v Evropskem parlamentu, ne pa interese Hrvaške,
               Romunije, Slovaške, ne vem koga še vse, slovenskih pa ne!</p>
               <p>Kar pa se amandmajev tiče, popolnoma prav ima SDS s svojim amandmajem, mi nikoli
               nismo in ne bomo odločali, kdaj bo začela, kdaj bo nek protokol, ki so ga celo v
               drugem amandmaju kolegi iz DeSUS-a označili s številko. Kaj pa, če se ta protokol ne
               bo imenoval, na primer, 18, ampak 23? Če ga bodo spremenili. To je odvečni tekst v 6.
               členu. Pomembno je, da ta zakon začne veljati takoj po sprejetju; vse ostalo je jasno
               vendarle vsem, da bo odločal Evropski parlament in pozval 12 držav, ki bodo dodatno v
               celoti dale 18 novih poslancev. Veliko željo, da bodo slovenski poslanci kot močnejši
               zastopali slovenske interese po vsebini, ne po številu in po plači, bomo, in komaj
               čakamo v Slovenski nacionalni stranki, ta zakon podprli.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo predstavitev stališč poslanskih skupin.</p>
               <p>K predlogu zakona, in sicer k 6. členu, sta vložena dva amandmaja, amandma koalicije
               in amandma SDS. Zato odpiram razpravo o 6. členu in obeh amandmajih k temu členu.
               Želi kdo razpravljati? Gospod Gorenak, izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Že v startu sem povedal, da je situacija glede 6. člena taka, gospod
               Barovič je pa sedaj na nek način še bolj slikovito povedal to isto zadevo, da je v 6.
               členu povsem dovolj, če mi enostavno črtamo tisto besedilo, ki je bilo sprejeto na
               odboru na predlog gospoda Rožeja in kasneje posvojeno kot amandma odbora. Gre pa za
               to, da tekst, ki je sedaj predlagan, da se v 6. členu besedilo <q>"protokola,
               temelječega na Lizbonski pogodbi"</q> nadomesti z besedilom <q>"protokola"</q>, s katerim se bo
               spremenil protokol 36 o prehodnih določbah, ki je priložen Lizbonski pogodbi<q>" - da ta
               del besedila ne pove nič. To je popolnoma isto, kot da tu dodamo še vejico ali piko
               in nadaljujemo, danes 16. 12. 2009 je v Ljubljani minus 5 ali minus 2 stopinji
               Celzija. Kaj bi pa s tem povedali? Nič. Mogoče za zgodovino še kaj, da je na dan
               sprejemanja tega zakona bilo v Ljubljani minus 3 ali minus 5. Torej, čisto nič ne
               povemo s tem. Ker če bi s tem zakonom mi odločali o tem, kdaj bo ta poslanec šel,
               kakšen status bo imel in kdo ga bo plačeval, potem bi bilo meni razumljivo in
               logično, da tako določilo vnesemo v zakon, saj bi s tem parlament natančno povedal,
               kdaj bo šel, pod kakšnimi pogoji bo šel in kdo ga bo plačeval. Tako pa je popolnoma
               jasno, da v tem trenutku ta stvar ni jasna. Še več! O tem ne odločamo mi, pač pa o
               tem odloča Evropski parlament. Tam bo padla odločitev, ali bodo to poslanci in kdaj
               bodo poslanci. Tam bo padla odločitev, ali bodo opazovalci, kdaj bodo opazovalci. In
               tam bo padla odločitev, ali jih bo plačal Evropski parlament ali naš proračun. Kaj
               torej povemo s tem amandmajem, tako s tistim osnovnim in tem, ki je zdaj pred nami?
               Absolutno nič. Razen tega, da nakazuje koalicija, nakazuje, daje vse znake - pri
               osumljencih se reče, da obstaja veliko indicev - za to, da bo v nadaljevanju
               povzročala težave. Ampak ne razumem, zakaj je to treba početi. S tem zakonom določamo
               pravzaprav samo nekaj: da priznavamo ali upoštevamo v nadaljevanju rezultate volitev
               iz leta 2009, 8. junij letošnjega leta. To povemo s tem zakonom in nič drugega ne
               povemo. To je bistvo tega zakona. Vse ostalo v nadaljevanju so odločitve Bruslja.
               Šele po tistih odločitvah, ko bodo sprejete, torej, opazovalec, poslanec, kdo ga bo
               plačeval, kdaj bo nastopil in tako dalje, šele takrat se bomo lahko mi odločali v tem
               parlamentu. Verjetno, da če bo opazovalec in bo stroške plačal Evropski parlament,
               vsaj upam, ne bo pomislekov. Ko bo poslanec v polni funkciji svoje besede v Bruslju -
               ta oseba, verjetno tudi ne bo pomislekov, vsaj upam, da ne, čeprav "</q>nas nič ne sme
               presenetiti", so včasih rekli. Če pa bi prišlo do situacije, da pride v Evropi do
               sporazuma, da opazovalci nastopijo dne XY in da jih plačujejo nacionalni parlamenti,
               torej naš parlament, torej naš državni proračun, v tem primeru bo pa tako ali tako še
               treba to odločitev prinesti. Se bo pa treba takrat odločiti, ali da ali ne. In po
               napovedih sodeč nameravate v tem primeru reči ne. Ampak zakaj konflikt povzročati
               sedaj tu, pri tem zakonu, s katerim določamo samo in izključno to, da ne bomo imeli
               novih volitev, ampak da priznavamo rezultate in da na osnovi rezultatov iz letošnjega
               leta, 8. junij 2009, določamo novega poslanca oziroma poslanko. Ne vidim nobenih
               razlogov za to, da se sprejme amandma koalicije. Vidim pa razloge, da se sprejme
               amandma SDS, ki pravi, da se to besedilo črta, zato ker ni potrebno. Še enkrat
               ponavljam, ni potrebno! Potem je enako, kot da dopišete zraven še, da je danes lepo
               vreme ali pa, da v tem trenutku sedi v dvorani toliko in toliko in toliko poslancev.
               To je nepotrebno za ta zakon. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Grims, izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Vsem prav lep pozdrav! Zelo zanimivo je, da je Državni zbor pred samo mesecem dni z
               velikim pompom sprejemal neko resolucijo. To je bila resolucija o normativni
               dejavnosti, v kateri zelo jasno piše, da naj bo vsako pravno besedilo jasno in da naj
               se omeji na urejanje izključno tistega, kar je nujno potrebno, in da naj predvsem ne
               vsebuje določb ki, po domače rečeno, ne urejajo ničesar. Problem te določbe, ki se je
               znašla notri je, da ne ureja ničesar, kar je tudi ministrica na seji odbora, ko smo o
               tem razpravljali, zelo jasno povedala, češ, da gre za neko pojasnilo. Zanimivo! Kaj
               je vzrok, da se spet dela v nasprotju z resolucijo, kar je praktično zdaj očitno pri
               vsakem zakonu, ki ga obravnavamo in ki ga predlaga obstoječa koalicija oziroma vlada,
               je pa v danem primeru tudi precej nenavadna okoliščina. Namreč, moramo se zavedati,
               da je očitno tukaj v ozadju priprava na nek način pravnega temelja, pa hkrati tudi
               političnega terena za to, da bi se spet, ker pač nekdo nekomu očitno ni všeč, da
               tisto, kaj je za ene, kaj je za druge - logika, ki je globoko napačna -, želelo
               omejiti še eno možnost, da bi Slovenija pravzaprav uveljavljala svoje interese v
               organih Evropske unije. Samo za to gre v resnici. In tukaj je treba povedati, da ima
               Slovenija en velik problem, o katerem se pri nas zelo malo govori, ampak vse več
               odločitev se prenaša na Evropsko unijo in vse ali pa vsaj zelo veliko je odvisno od
               sposobnosti države, da izkoristi res vsako priložnost, da v tiste institucije
               Evropske unije, kjer se odloča tudi o usodi Slovenije, postavi čim več svojih ljudi.
               Poljaki so pri tem pravi pojem v Evropski uniji. Na kateremkoli nivoju institucije
               Evropske unije, pa če gre za funkcionarje, če gre za strokoven kader, če gre za
               katerikoli drug kader, tehnični, katerikoli, so oni bili sposobni zagotoviti izjemno
               veliko število svojih ljudi in so si s tem zagotovili tudi zelo velik neformalen
               vpliv v organih odločanja v Evropski uniji. In to je zagotovo v interesu države
               Poljske. Marsikaj v Evropski uniji se sedaj prikroji že v času, ko nastaja, recimo,
               neka listina, nek akt interesom Poljske. Slovenija pa, žal, pri tem ni ravno uspešna.
               Ko gre za postavljanje funkcionarjev, seveda, še zapolni prostor, gre za vrhunsko
               plačane funkcije. Ko pa gre za katerokoli drugo mesto, za katerikoli drug prostor
               vpliva, tistega neformalnega, ki pa je v Evropsko unijo včasih bolj odločilen pri
               zagotavljanju svojega interesa, tam pa Slovenija preprosto svojih mest ne zavzame.
               Zaradi tega je vnaprej se odpovedovati eni možnosti za lobiranje, ki se bo ponudila,
               morda pa tudi ne, kajti ta odločitev v resnici sploh ni naša, ampak bo to odločitev
               parlamenta Evropske unije. Ampak že vnaprej se temu odpovedovati in spravljati
               Slovenijo v slabši položaj, potencialno slabši položaj, kot ga bodo imele ostale
               članice, je pa seveda ne samo neumnost, ampak je tudi neodgovorno in za Slovenijo
               škodljivo.</p>
               <p>In to je tisto vprašanje, ki ga odpira to celotno dogajanje v zvezi s tem zakonom:
               zakaj se pelje cela kampanja proti eni osebi, ker pač nekomu ni všeč, in se pri tem
               pozablja, da ta oseba tam formalno sicer predstavlja celotno volilno telo EU,
               dejansko pa gre za poslanko države Slovenije v Evropskem parlamentu in teh poslank in
               poslancev, kot veste, ima Slovenija samo v tem trenutku 7, po novem pa 8, kar pomeni,
               da gre za zelo pomembno povečanje tega števila. In temu se vnaprej odpovedovati, ob
               tem ko že itak Slovenija ni bila sposobna zagotoviti dovolj svojih ljudi v vseh
               institucijah, kjer bi lahko tako ali drugače lobirali za njene interese, je, kot
               rečeno, neodgovorno. Na odboru smo slišali tudi naslednjo teorijo, ja, ker so to
               poslanci vsega evropskega ljudstva, potem to itak ni pomembno. Počakajte no! Zakaj pa
               je potem, recimo kot primer, gospod Pahor, ko je bil še evropski poslanec govoril o
               tem, kako se je boril in lobiral za slovenske interese. Vsak od tistih, ki gre iz
               Slovenije tja, se seveda tudi in predvsem bori za interese države Slovenije. In da se
               pri tem ne uspe, kot je iz razprav na odboru bilo več kot očitno, iti preko ozkih
               strankarskih okvirov in na žalost je tako večinsko razpoloženje v sedanji koaliciji,
               je pa zelo žalostno. Ker pomeni, da postavljate spet svoje ozke politične interese
               pred interese države Slovenije in to celo takrat, ko gre za stik s tistimi
               institucijami - formalen in neformalen. In še enkrat poudarjam, tam je dostikra
               neformalni stik pomembnejši celo od formalnih poti odločanja, s tistimi
               institucijami, ki odločajo v vse večji meri o usodi slovenskih državljank in
               državljanov in Slovenije v celoti. Kajti, Lizbonska pogodba bo še nadaljnji korak, že
               sedanji trend pa je šel ves čas v smeri, da se je vse večji delež dejanskih
               vsebinskih odločitev prenesel na institucije Evropske unije, na njen parlament, na
               komisijo in vse druge organe, ki jih Evropska unija ima.</p>
               <p>Slovenija pa, čeprav seveda funkcionira v mejah države, se je čedalje bolj dolžna
               prilagajati odločitvam, ki se sprejemajo drugod. In odpovedati se vnaprej neki
               možnosti neformalnega vpliva v teh organih je neodgovorno, je škodljivo in po mojem
               mnenju nesprejemljivo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Darja Lavtižar Bebler.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik.</p>
               <p>Torej, sama pri tem amandmaju oziroma pri obeh amandmajih, ki ju obravnavamo, ne
               želim zahajati v kakšne velike teorije ustavnopravne narave ali kaj podobnega, še
               manj bi se sklicevala na kakšne metode policijskega preiskovanja. Mislim, da je to
               docela nekorektno v tej zvezi. Povedala bi, da gre pravzaprav za zelo enostavno
               stvar. Gre za to, da je v 6. členu te novele zakona določeno, da ta zakon začne
               veljati naslednji dan po objavi v Uradnem listu Republike Slovenije. Odbor za
               notranjo politiko, javno upravo in pravosodje pa je sprejel svoj amandma, s katerim
               je ta 6. člen dopolnil na ta način, da ga je še bolj preciziral. Preciziral pa ga je
               tako, da je naredil razliko med tem, kdaj ta zakon začne veljati, kdaj pa se začne
               uporabljati, ker gre tukaj vendar za bistveno razliko. Uporabljati, smo rekli v
               odboru, pa se ta zakon začne z dnem uveljavitve protokola, temelječega na Lizbonski
               pogodbi, kajti ta protokol bo šele udejanjil določbe Lizbonske pogodbe, ki nekaterim
               članicam določajo večje število poslancev v Evropskem parlamentu.</p>
               <p>Zdaj so koalicijske poslanske skupine vložile nov amandma, ki ta drugi del 6. člena,
               kot smo ga sprejeli na odboru, precizira na ta način, da jasno pove, za kateri
               protokol gre, da gre namreč za protokol, s katerim se bo spremenil protokol številka
               36 o prehodnih določbah, ki je priložen k Lizbonski pogodbi. To gre tudi v smeri
               večje jasnosti določbe, o kateri je predgovornik govoril, sklicujoč se na resolucijo
               o normativni dejavnosti, ki smo jo pred nekaj dnevni sprejeli v Državnem zboru.</p>
               <p>Tako predlagam, da podpremo ta amandma koalicijskih poslanskih skupin, nikakor pa ne
               amandmaja Slovenske demokratske stranke, ki pravzaprav ta 6. člen poskuša ohraniti na
               nek način invalidnega.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Odpiram čas za prijavo, ker je več prijavljenih, prosim, prijavite se tisti, ki
               želite razpravljati.</p>
               <p>Prva ima besedo mag. Majda Potrata.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci.</p>
               <p>Podprla bom predlog amandmaja koalicijskih strank, ker ga vidim kot potrebno
               dopolnilo k tistem amandmaju, sprejetega na odboru. Gre za zakon o volitvah poslancev
               iz države Slovenije v Evropski parlament. Zato ne razumem tistih utemeljitev, ki
               govore o tem, da z dopolnilom, o katerem zdaj razpravljamo - kdaj se začne zakon
               uporabljati, kdaj se začne uveljavljati -, ne vidim nobenega neskladja in nobene
               možnosti, da bi se to nanašalo na tisto, o čemer je bilo zdaj dosti govora, o
               opazovalcih iz slovenskega parlamenta - pardon - iz države Slovenije ne iz
               slovenskega parlamenta. Govori pač o poslancih. Pustimo zdaj ob strani da s tem
               zakonom pristajamo na rešitev, ki jo sprejemajo tudi številne druge države, da ne
               razpisujejo novih volitev, ampak se sklicujejo na rezultate opravljenih volitev. To
               smo sprejeli, potrdili in ne vidim nobenih strahov, vidim pa neko notranje neskladje
               v razpravi predstavnikov Poslanske skupine SDS, ki pa eni pravijo, da je nepotrebno
               to dopolnilo in da je odvečno, da ga zato predlagajo za črtanje, drugi pa govorijo,
               da s tem zapiramo možnosti neki uveljavitvi pravice, ki bo, če bo, ko bo sporočena iz
               Evropskega parlamenta. Kaj zdaj velja?!</p>
               <p>Jaz vidim to določilo ravno v duhu tistega, na kar se sklicujemo - v duhu resolucije
               o delu vlade, da so zakonske določbe tako jasne, da niso možne različne
               interpretacije. Poznam pa tudi zakone, ki smo jih v preteklosti že sprejemali, in smo
               ločevali med tem, kdaj se zakon uveljavi, pardon, da je eno datum objave zakona v
               Uradnem listu, drugo je pa čas uveljavitve določb. Zadnji tak zakon sistemske narave,
               ki se ga ta hip spomnim ali pa tisti zakon, ki se ga spomnim, je Zakon o delovnih
               razmerjih iz mandata 2000 - 2004 pa bi se verjetno še kakšen zakon tudi našel, kjer
               bi bila razlika med tistim, kdaj je besedilo sprejeto in kdaj se začenja
               uveljavljati. Tako se mi tukaj ta razprava, da je treba izčrtati tisto, kar je bilo
               na odboru sprejeto kot odvečno, kot nepotrebno, zdi nesprejemljiva, seveda se mi pa
               hkrati zdi sprejemljiv tudi predlog, da se natančno definira, za katero besedilo gre,
               da ne bi prihajalo do nerazumevanja. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima, dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Nobenih neskladij seveda ni med razpravami poslancev SDS, ker sva
               razpravljala samo dva, jaz pa gospod Grims. Oba pa sva vam zelo jasno povedala, da
               proti zakonu kot takemu nimamo nič, da ga podpiramo, da pa je ta amandma nepotreben.
               Nepotreben je zato, ker z njim ne povemo nič. Še enkrat ponavljam, dopišite vejico in
               recite, da je danes minus pet ali minus tri, pa bo isto. Ni potrebno, ker o tem ne
               bomo odločali mi, ampak ko bo ta protokol sprejet, bo določeno, kakor takrat bo. Kdaj
               bo mandat, bo opazovalec, ne bo opazovalec, kdaj bo opazovalec, kdo bo to plačal -
               takrat bo to določeno in nič drugega. Takrat bo na potezi Slovenija, šele takrat, ne
               pa danes. Povedal sem vam pa, da s tem amandmajem nakazujete težave za jutri, kar pa
               ni treba. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod podpredsednik.</p>
               <p>Seveda mislim, da je soglasno sprejeto dejstvo, da je zakon potreben in mislim, da
               tudi tako opozicija kot koalicija nima nobenih dvomov, da smo ubrali najbolj
               racionalno pot in tudi kdaj korektnejšo pot, pa če ne upoštevamo izidov, rezultatov
               iz zadnjih evropskih volitev v Sloveniji. Čeprav je to bilo prepuščeno fakultativnem
               odločanju sleherne države, smo se odločili za najbolj racionalno pot.</p>
               <p>Z amandmajem k 6. členu smo želeli samo dodati neko pojasnilo, ki v ničemer ne
               prejudicira ničesar. In že dejstvo, da poslanci opozicije trdijo, da je ta amandma
               nepotreben, kajti ne vpliva na naravo in na vsebino zakona, potrjuje, da če ni
               potreben, ni niti škodljiv.</p>
               <p>Ampak, v njihovih razpravah smo lahko zaznali bojazen, da bi vendar en tak amandma
               pomenil lahko tudi razpravo o vlogi opazovalca v Evropskem parlamentu. Mi menimo, da
               temu ni tako, kajti kot je povedal kolega Gorenak, bomo o tem odločali, ko bo čas za
               odločanje. Ni nobenega razloga, da bi se zdaj poslanci opozicije bali, da se skriva
               za takim amandmajem zarota proti nekomu, proti izvoljeni osmi poslanki Evropskega
               parlamenta. Seveda bo vprašanje opazovalcev oziroma opazovalke aktualno takrat, ko
               bomo samostojno odločali o tem, in domnevam, da ko bodo jasna pravila igre, ko bodo
               protokoli sprejeti, bo tudi jasno, kdo bo plačal delo teh opazovalcev in takrat bomo
               imeli vsaj dodaten element, za to da suvereno o tem odločamo.</p>
               <p>Ampak ne vem, ne razumem, čemu bi zdaj razpravljali in bi spet ustvarjali skoraj
               kulturni boj okoli problema, ki je čisto formalne in formalistične narave. Nihče v
               tem parlamentu ne zanika pravice poslanke, da to tudi postane v Evropskem parlamentu.
               Ko pa bomo debatirali o statusu in o plačah opazovalcev, se bomo opredeljevali glede
               na smisel tega instituta v času, ko smo že v dveh mandatih bili v Evropskem
               parlamentu, kjer v bistvu ne potrebujemo več nekih, recimo, uvodnih predhodnih
               obdobij za spoznanje dela v Evropskem parlamentu. Mislim, da je ta debata danes zašla
               malo predaleč. Pozivam kolege iz opozicije, dajmo se držati dejanskega bistva, bistva
               tega amandmaja. Če vi menite, da ni potreben, mi menimo, da ni škodljiv, da je samo
               amandma, ki pojasnjuje nekaj, ki uredi te postopke na način, ki je vsekakor bolj
               korekten. Zato, če ne škoduje in če ne vpliva, nima smisla, da se tukaj borimo zdaj
               za interpretacijo o vlogi opazovalcev.</p>
               <p>Mi menimo, da opazovalci morda niso potrebni, ampak o tem bomo govorili kasneje, ne
               vem, če ima smisel odpreti debato na tem mestu. Razumem, da je vedno priložnost, da
               je to priložnost za širšo politično razpravo, da ste še vedno pod vtisom Zbora za
               republiko in da se vedno tukaj pojavljajo težnje in želje, da bi se pomlad ponovila
               na ulicah in trgih, ampak to je druga razprava, ne bi jo nadaljevali na tej
               točki.</p>
               <p>Jaz bom podprl zakon in bom podprl zakon s tem amandmajem, ne bom pa podprl vašega
               amandmaja, ker to ni amandma, to je samo izbrisanje<gap n="..."/><stage>/oglašanje iz klopi./</stage><gap n=".."/> ja,
               dobro, recimo, ampak vsebinsko je samo izbrisanje pravega amandmaja. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Za besedo se je prijavil mag. Grims. Izvolite.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Hvala. Problem razprave, ki smo ji bili ravnokar priča, je, da je zelo velika razlika
               med tem, kar se govori danes tu, in med tem, kar se je govorilo na odboru, ker se je
               očitno povedalo bolj po resnici in manj izbiralo besede. Lahko gremo pogleda, ker so
               te stvari javne, in vsak se lahko tudi sam o tem prepriča, da je bilo kar precej zelo
               neprijaznih besed izrečenih - zlasti s strani poslancev Zares - o tem, da ne bomo
               plačevali turizma evropskih poslancev oziroma bodočih evropskih poslancev in tako
               naprej. Skratka, točno nasprotno od tistega, kar se sedaj tukaj poskuša
               interpretirati. Moram ponoviti v enem delu kar tisto razpravo, ki sem jo imel tam,
               ker spet je bila uporabljena beseda <q>"zarota"</q>, češ, da mi tukaj odkrivamo neke zarote.
               Ne! Še enkrat povem: ne! Mi ne govorimo o tem, da vi zarotniško delate škodo
               Sloveniji, mi vam očitamo to, da vi očitno delate škodo državi Sloveniji, v tem je
               naša poanta. In da je to res, nas prepričuje prav dvoličnost, ki jo sami kažete.
               Zdaj, zakaj je pa ta cela kolobocija potrebna? Tudi zaradi simbolne narave, ki jo
               zelo dobro veste, pa je ne upate izgovoriti na pamet. Tisti trenutek, ko bo v takšni
               ali drugačni vlogi odšla v Evropsko unijo evropska poslanka, bo tudi zadnjemu v
               Sloveniji očitno, da je bila zmagovalka evropskih volitev ena sama; in to je bila
               SDS. In tega trenutka vas je strah in ga hočete odmakniti čim dlje, po možnosti za
               lokalne volitve, zato da se to ne bi videlo. In če se pri tem naredi škoda Sloveniji
               - ma briga vas, tak je vaš način vladanja že ves čas in tudi v danem primeru ni nič
               drugače.</p>
               <p>Še enkrat povem ključno poanto zgodbe. Naš amandma samo predlaga črtanje tistega, kar
               je odvečno. Kajti tisto, kar ste vi sprejeli na odboru s preglasovanjem in kar zdaj
               malo okrog obrnjeno ponujate spet v svojem amandmaju, namreč ne ureja ničesar.
               Odločitev o tem, ali bo sploh nek prehoden status, kakšen bo, kdo ga bo plačeval,
               kakšni bodo pogoji, bo odločitev, sprejeta v evropskih institucijah, konkretno, v
               Evropskem parlamentu. O tem mi ne odločamo v ničemer. To je prvo. Lahko se samo
               zgodi, da nam bo ponujena neka možnost, z vsemi ostalimi skupaj, ki imajo dodatne
               poslanke in poslance - torej, skupaj z vsemi drugimi državami - in bo torej samo od
               nas odvisno, ali bomo to sprejeli ali ne. In edino racionalno za Slovenijo, če želi
               uveljavljati svoje interese, je, če se taka priložnost ponudi, da bomo to sprejeli.
               Ker bi bilo skrajno neumno in neodgovorno ter za Slovenijo predvsem škodljivo, gospe
               in gospodje, škodljivo, da bi se taki možnosti vnaprej odpovedali. Zaradi tega, ker
               se pač bojite simbolike tega, da bo šel tja tretji izvoljeni na listi SDS in se bo
               potem videlo, da je bila zmagovalka volitev v Evropski parlament ena sama, in to je
               bila SDS. Ampak tega, kdaj bo šla tja tista poslanka, ne bo nič spremenilo, gospe in
               gospodje, tudi če to poskušate na ta način izpeljati. Boste pa lahko s tem naredili
               veliko škodo Sloveniji. Kajti z vsakim človekom, ki se mu tam odpovemo, zlasti če je
               ta človek zelo sposoben in v Evropski uniji uživa zelo velik ugled, ker je vodil
               celoten sektor zdravstva Evropske unije v času našega predsedovanja Evropski uniji, o
               tej gospe namreč v resnici govorimo. In ima ta človek lahko večji neformalen vpliv,
               kot ga ima nekdo, ki bi bil v Evropski uniji povsem neznan. In taki priložnosti se
               vnaprej odpovedovati, je neodgovorno in škodljivo. Zato še zadnjič ponavljam, mi vam
               nikakor ne očitamo kakršnihkoli zarot, mi vam očitamo, da očitno delate škodo. In
               vsaj ne sprenevedajte se, ker bomo sicer morali začeti citirati iz magnetograma, kaj
               ste govorili na seji odbora, ko smo obravnavali točno isto problematiko. Samo za to v
               resnici gre.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Videl sem še več interesa za diskusijo, zato odpiram čas za prijavo.</p>
               <p>Gospod Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo, predsedujoči. Spoštovane kolegice in kolegi! Zdi se mi zelo
               dobro, da imamo to debato o tem zakonu, ki nam bo pokazal, da stvari mogoče niso tako
               samoumevne, kot je bilo rečeno v uvodu predstavitve mnenja od poslanskih skupin. Da
               se sedaj zavedamo, da moramo govoriti v primeru novih članov oziroma članic
               Evropskega parlamenta o poslancih in za začetek opazovalcih in opazovalkah, da
               skratka stvari niso tako samoumevne in da se zavedamo, kaj je Lizbonska pogodba
               prinesla Sloveniji in zakaj mi danes ta zakon tukaj sprejemamo. Lizbonska pogodba je
               Sloveniji prinesla en sedež več v Evropskem parlamentu. Ni Lizbonska pogodba prinesla
               mandat Zofiji Mazej Kukovič. To je pravic, ki jo je dobila Slovenija, ne pa pravica,
               ki jo je dobila Zofija Mazej Kukovič. Mi smo danes tukaj zato, da to razmerje med
               Republiki Slovenijo in njeno pravico, Zofijo Matej Kukovič kot kandidatko, ki ji je
               mandat podelilo ljudstvo na volitvah, da to uredimo, ampak da se zavedamo, od kod
               izhaja pravica Slovenije in od kod izhaja pravica Zofije Mazej Kukovič in da te
               stvari pač povežemo skupaj v eno smiselno celoto, tako da bo to seveda v interesu
               Republike Slovenije, v skladu z Lizbonsko pogodbo in v skladu z voljo ljudi, izraženo
               na junijskih volitvah. Sicer bi kdo lahko oporekal, da mogoče ta volja iz junija ni
               več prava, ampak odločitev Vlade je bila, da je to tako in s tem se tudi jaz strinja.
               Mislim, da ne bo nikakršne razlike, če bi kakorkoli drugače iskali drug način za to,
               da bomo izkoristili to pravico, ki nam jo Lizbonska pogodba daje. Treba pa je vedeti,
               da je to dejstvo: osmi poslanec je pravica Republike Slovenije, nikogar osebno, ampak
               Republike Slovenije in mi smo tisti, ki se odločamo o tem, kako to pravico
               izkoristiti. Zato neka samoumevnost, ki je bila omenjena na začetku, je popolnoma
               brez kakršnihkoli temeljev. Je zrasla na napačnem zelniku, na nepravem, kako naj
               drugače povem. Mi se o tej pravici šele zdaj pogovarjamo in jo bomo izpeljali tako,
               kot je treba, in takrat, ko bo treba. Noben problem ni v tem, kdo naj bi bil osmi
               poslanec oziroma poslanka Slovenije v Evropskem parlamentu. Problem pa je, kdaj in
               kako. In to ni naš problem. To je problem celotne Evropske unije, celotnega
               Evropskega parlamenta, ki se ne more zediniti o načinu prehoda. Sedaj si vi lahko
               tudi predstavljate, kako bi bilo, če bi mi sredi tega mandata si rekli, slovenski
               parlament ne bo imel več 90, ampak 100 poslancev, pa si sami predstavljate, koliko
               časa bi mi rabili za to, da bi se zmenili, kdaj bo novih 10 kolegic in kolegov sedlo
               v te poslanske klopi.</p>
               <p>Prav tako mislim, da je narobe reči, da vodijo kogarkoli pri tem ozki politični
               interesi. Ko je bil amandma, ki sem ga predlagal, na glasovanju na odboru, so samo
               poslanci ene stranke in poslanka nasprotovali njegovemu sprejetju. Skratka, vsi
               ostali so se strinjali ali pa jih ni bilo in so molče pritrjevali. Tako težko bi
               govoril o ozkih političnih interesih in dvomim, da nasprotnike amandmaja res skrbi
               resolucija o normativni dejavnosti, in seveda ni res, da bi ta amandma bil v
               nasprotju z njo. To je ministrica sama na odboru jasno povedala, kar se ravno tako da
               preveriti v magnetogramu.</p>
               <p>Če pa že govorimo o opazovalcih, na kar je tudi ta debata nanesla, čeprav sam zakon
               govori o poslancih, se seveda lahko vprašamo, na kakšne načine so se interesi
               Slovenije sedaj uveljavljali v Evropskem parlamentu. Predstavnik Slovenske nacionalne
               stranke je nekaj o tem omenil in predstavnik SDS-a ravno tako, da Slovenija ne
               izkorišča možnosti in da se zavestno odreka. Omenjeno je bilo sicer posredno, da je
               Slovenija izkoristila svoje možnosti. Minister Lahovnik je to naredil zelo dobro in
               prvič v Slovenijo pripeljal sedež evropske agencije. In če že tehtamo, kam nameniti
               davkoplačevalski denar in kdo bo bolje znal v evropskem prostoru lobirati za interese
               Slovenije, potem jaz pač predlagam, da ima minister za gospodarstvo, on to očitno
               počne najbolje. Je pa tudi treba reči, da bi bil najboljši možni način, da Slovenija
               izkoristi vse te lobistične možnosti, da pošlje kot opazovalca tja - koga? Ja,
               lobista! Sedaj pa bomo najbrž imeli različna mnenja o tem, kako ugledna in sposobna
               ministrica je bila Zofija Mazej Kukovič. Če je res take sorte človek, zakaj je potem
               potrebovala eno leto nadomestila za ministrsko plačo in si ni mogla najti druge
               službe. In če nič drugega bi jaz ob vseh teh kvalitetah, ki ji jih pripisujete,
               razumel, da bi vsaj po juniju 2009, ko je vsaj za člane stranke SDS bilo jasno, da je
               ona že praktično poslanka Evropskega parlamenta in pravzaprav ni razloga, zakaj ne bi
               z ostalimi 7 odpotovala v Bruselj, bi vsaj odtlej pa do konca prejemanja nadomestila
               za ministrsko plačo morala v Bruselj lobirati za interese Slovenije. Ker če tega ni
               storila sedaj v tem obdobju za ta isti denar, jaz ne vidim razloga, zakaj bi to
               počela odslej tako zelo bolje. Ne morem se strinjati, da je vse tisto, kar je v škodo
               Slovenski demokratski stranki, tudi v škodo Slovenije, kot se ne morem strinjati, da
               je vse tisto, kar je dobro za Slovensko demokratsko stranko, dobro za Slovenijo. In
               tukaj se pač razlikujemo, zato bo najbrž ta debata o opazovalcih še pestra, zato je
               taka tudi ta debata o 8. poslancu oziroma poslanki za Evropski parlament.</p>
               <p>Sam sem trdno prepričan, da je amandma, ki sem ga odboru predlagal in je bil kasneje
               sprejet, dober, da razčiščuje marsikatero stvar. Da jasno razmejuje pravico Republike
               Slovenije do osmega poslanca in pravico Zofije Mazej Kukovič, da je bila osmouvrščena
               na volitvah v Evropski parlament junija in kaj to pomeni. In o tem se zdaj
               pogovarjamo - kaj to pomeni, da je bila ona takrat osmouvrščena in kdaj se bosta ti
               dve pravici lahko povezali. Po mojem se bosta povezali takrat, ko bo jasno določena
               njuna izvedba, to bo pa v tem protokolu, ki se ga omenja v tej prehodni odločbi, ki
               jo zdaj ureja amandma, ki sem ga predlagal odboru in bo izboljšan z amandmajem
               poslanskih skupin koalicije.</p>
               <p>To bom seveda podprl, upam, da večina tudi, in verjamem, da je to v dobro Slovenije.
               Če je pa to v škodo kogarkoli, pa to ne more biti moj problem, ker škoda nekoga
               drugega ni moj problem, dobro Slovenije pa je in bom s tem v skladu deloval. Hvala.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Vidim še interes za razpravo, zato odpiram čas za prijave. Besedo ima gospod Branko
               Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Bolj sem želel repliko, ampak če nisem bil dovolj jasen. Seveda, Lizbonska pogodba
               sama po sebi ne zagotavlja mesta spoštovani poslanki, gospe Zofiji Mazej Kukovič,
               bivši ministrici, ampak so ji to dali volivke in volivci, ki so odločili, da je SDS
               zmagovalka. In te resnice se vi bojite. In ker je kolega obrnil moje besede in celo
               izrazil dvom, ali je sedaj razpoloženje volivcev še vedno tako, ponavljam isto
               ponudbo, ki sem jo dal že na odboru: če želite to preveriti, spoštovani kolega, se
               prvi podpišem, če želite, samo če boste vi potem tudi vsi za to glasovali. Pod
               pobudo, naj se opravijo nove volitve v Državni zbor, pa se lahko hkrati izvoli
               ponovno še poslanca oziroma poslanko v Evropski parlament. Če si to upate narediti,
               sem trdno prepričan, da bi bilo to za Slovenijo, glede na resnično veličastne
               gospodarske uspehe te vlade - poskušal sem ostati resen, ko sem to povedal -, izjemno
               koristno.</p>
               <p>Tu je pač stvar precej drugačna. Gre za to, da Slovenija, še enkrat opozarjam, ni
               izkoristila vseh priložnosti, daleč od tega. To nas tudi ljudje, ko gremo v Bruselj,
               naši ljudje, iz Slovenije, ki so bili v času različnih vlad poslani tja, opozarjajo,
               da bi bile priložnosti, pa se jih ne izkoristi, da bi ljudje iz Slovenije tja prišli.
               Pa Slovenija, ne vem, ali ne zna ponuditi ali ne zna poiskati, ali smo Slovenke in
               Slovenci taki, da ne želimo tja iti, ampak to je velika napaka. Ko pa se takšna
               priložnost ponudi, pa se jo odpove vnaprej, je pa to velika neumnost in je za
               Slovenijo škodljiva, ravno tako kot je škodljivo, če po drugi strani pogledamo, koga
               pa se, ko se ponudi priložnost, pošlje tja. Me zelo zanima, kako bo zdaj v Evropski
               uniji gospod Cvikl prodajal tisto svojo resnico, ko je zmešal tisto, za kar stojijo
               davkoplačevalci, ko gre za javno zadolževanje, in tisto kar je zasebnega
               zadolževanja, kar ne bremeni niti slučajno davkoplačevalcev Slovenije, ker je redno
               počel v Državnem zboru in bo zdaj to lahko počel v neki instituciji Evropske unije.
               Le kdo bo tam to <q>"kupil"</q>? Le kaj bo on s takšnim načinom dela, če ga bo tam
               nadaljeval in najbrž ga bo, lahko dosegel z Evropsko unijo? To je pa kadrovanje
               sedanje vlade. In če seštejemo to dvoje, kakšne ljudi se tja pošilja, kadar ima že
               Vlada to priliko, in drugič, da se očitno ne izkoristi, glede na vsa ta opozorila,
               tistih prostih mest, ki so v Sloveniji na razpolago po nekih neformalnih kvotah in da
               se obenem hoče preprečiti, da bi nek dober človek, ki ima v Evropi zelo velik ugled,
               kar se da preveriti in dokazati, saj je vodil cel sektor zdravstva v času
               predsedovanja Slovenije Evropski uniji, in to zelo uspešno, da bi tja šel, da bi
               lahko kaj storili za Sloveniji - veste, ko to troje sešteješ, potem ostane samo
               tisto, kar sem že nekajkrat ponovil. Očitno v svoji ozki strankarski ihti postavljate
               spet politične interese, ozke politične interese pred interesi Slovenije. In dajte,
               prosim, vsaj, ko gre za uveljavljanje slovenskih interesov v mednarodnem okolju, tudi
               institucijah Evropske unije, iti preko tega svojega ozkega strankarskega pogleda.
            </p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima Srečko Prijatelj. Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik za besedo. Povsem irelevantno je pogovarjati se o
               tem, koliko poslancev bo imela Slovenija v Evropskem parlamentu. Če pa nihče od teh
               poslancev ne naredi nič za Slovenijo in vedo samo takrat za Slovenijo, kadar so
               volitve.</p>
               <p>Spoštovane poslanke, spoštovani poslanci, rad bi vas opozoril na to, da imamo
               najslabši procent črpanja evropskih sredstev, da imamo neurejena vsa manjšinska
               vprašanja, da imamo v bistvu še vedno odprto nerešeno vprašanje s Hrvaško. In sedaj
               vas sprašujem tu, koliko poslancev v Evropskem parlamentu je načelo to tematiko, kdo
               se je sploh ukvarjal s to temo? In če preidemo k temu, da bomo sedaj poslali še
               nekega opazovalca, pa ne glede na to, kako se piše - kaj pa bo ta poslanec,
               opazovalec ali kakorkoli se bo že imenoval, naredil, če pa nima niti glasovalne
               pravice, če je tam lahko samo v breme proračuna Republike Slovenije, če bo stalo,
               recimo, Republiko Slovenijo tam nekje okoli 10.000 evrov na mesec plus potni stroški,
               plus ostale bonitete, in če bomo na koncu koncev zopet govorili o tem, da imamo tam
               neke statiste, ki sploh na sejo ne hodijo.</p>
               <p>Žalosten sem ob tem dejstvu, da evropskim poslancem ne damo nikakršne naloge v tem
               parlamentu, da se Vlada nikoli ne spomni na njih, da jih nikoli ne pozove, da jih
               nikoli ne zadolži in da jim tudi do sedaj še nikoli ni naložila niti ene naloge.
               Seveda se tudi vprašam, če ima to smisel nadaljevati s takim delom. Evropski poslanci
               so sami sebi v namen, imajo dobre bonitete in seveda odlične plače. Skratka, dobro
               plačana delovna mesta. In kot že rečeno: namesto da bi nam bila Evropa mati, nam je
               velika mačeha.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Danes je bilo pa prvič, da sem se takole na 99% nestrinjal z vami -
               torej, gospod Juri, vam govorim, razen tistega zadnjega dela. Ne vem, zakaj imate
               take nepotrebne bojazni ali pa imate razloge. Ne vem, kaj se dogaja. O ostalem, delu,
               seveda pa se z vami absolutno strinjam, saj sva v bistvu govorila isto. Ampak, očitno
               bo pa glasovanje drugačno. Torej, jaz trdim, da ta amandma ni potreben, kar pomeni
               isto kot nič, vi pa trdite, da ni škodljiv. Torej govoriva o istem. Torej, če ni
               škodljivo, potem bom jaz sedaj predlaga amandma, da danes sneži v Ljubljani, da to
               dodamo zraven. Saj tudi to ne bo škodljivo. Ali boste podprli? Poglejte, o tem torej
               govorimo. Govorimo o tem, vi o tem, da ne škoduje, jaz pa o tem, da ni potrebno.
               Torej ni potrebno, če ne škoduje. Poglejte, o tem torej govorimo. Ampak, ta zakon bi
               že lahko prenehali obravnavati, <q>"de facto"</q> je dejstvo, bi že lahko zaključili, bili
               pri naslednji točki, če tega amandmaja ne bi bilo. Ker z njim, bom rekel, pravno nič
               ne urejate, nakazujete pa v debatah neke stvari za jutri - jutrišnje obnašanje
               nakazujete. In zato toliko govorimo.</p>
               <p>Sedaj, gospod Rožej, vi ste šli celo dlje, pa se že postavili pod vprašaj, da kdo
               pravi, da tiste volitve leta 2009, 8. junija, sploh treba priznati. Ja, s tem
               zakonom, zakonom jih priznavamo. S tem zakonom. Torej, če nekdo ni vedel, da s tem
               zakonom priznamo te rezultate, pa se danes sprašuje, da bi lahko bilo kako drugače,
               naj pač postopa tako, kot pravi kolega Grims. Tudi to je možna varianta. Veste, gospe
               Kukoviči danes očitati plačo, pa vse te zadeve, bom pa rekel tako: nekoč ne boste
               poslanec, nekoč. Tako kot jaz ne. Bova videla, vas bom takrat spomnil, če
               uveljavljate to pravico. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo? Je še želja po razpravi? Prosim za prijavo. Amandma je
               očitno pomemben. Ni važno, replika ali ne, imate možnost za razpravo, tako da to ni
               problem. Besedo ima Jakob Presečnik.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa za besedo. Ta zakon je treba sprejeti, zagotovo. Mi moramo to nalogo
               opraviti. Ampak strinjam se pa globoko s kolegom Prijateljem, ko je govoril o tem, da
               so žal naši evropski poslanci neuspešni v Bruslju. Mi smo že ob koncu prejšnjega
               mandata, prejšnje garniture, in še posebno na začetku mandata te garniture bili
               kritični glede zainteresiranosti za delovanje v posameznih odborih. Na primer,
               Slovenija zagotovo največ in tudi najbolj uspešno črpa in največji problemi zagotovo
               bodo v prihodnje, sredstva na kmetijskem področju. Imam jaz podatek, to smo tudi
               javno kritizirali na začetku tega mandata Evropskega parlamenta, niti v prejšnjem
               mandatu ni bil noben član, niti približno se ni približal tej problematiki v odborih
               v Bruslju, niti v sedanjem mandatu. Zato tudi jaz sem menim, da so tukaj
               neizkoriščene možnosti. Ampak srečo imamo pa po moji oceni, ker jih kar nekaj poznam,
               imamo dobro misijo v Bruslju, profesionalno misijo, k sreči pa ta dela po moji oceni
               dobro in se ta izpad zainteresiranosti poslancev niti ne pozna kaj prida. Ampak kot
               rečeno, Lizbonska pogodba, nam to možnost daje, mi moramo to opraviti in jaz bom
               glasoval za to, da se ta zakon čim prej sprejme. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Silven Majhenič. Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Cilj zakona je določitev dodatnega poslanca v
               Evropski parlament. Seveda to se tukaj upošteva in se mora rezultat, ki je bil
               dosežen na volitvah po predlogu volilne komisije.</p>
               <p>Bistveni problem so plačila, ki niso nikjer določena za opazovalce. Slovenija ima
               sedem poslancev in se ne vidi potreba po opazovalcu. Kar pa bi bilo na nek način tudi
               opravičljivo za nadaljnje delo, ko bo opazovalec poslanec. Poslanec opazovalec ni
               zaveza države in ni obvezna kategorija. Ta zakon ne prinaša finančnih posledic in s
               to novelo se glede plačevanja nič ne reši. Glede opazovalca v EU še ni usklajeno, kdo
               naj bi opazovalce plačal. Opazovalec naj ne bi imel glasovalne pravice, torej na nek
               način pripravnik, ki bo dobival plačo iz Republike Slovenije, ne iz EU. Pravne
               podlage za opazovalca nimamo, torej je razprava brezpredmetna, če bi govorili o
               imenih, kar pa je do sedaj še preuranjeno. Aktualni poslanec bo pozvan v Evropski
               parlament, ko ga protokol pozove, takrat pa nastopijo tudi vse pravne posledice, ki
               zavezujejo tudi plačilo stroškov, plače in vse kar spremlja poslanca v Evropskem
               parlamentu. Sicer v naši stranki nimamo okoli tega zadržkov, pa vendar je prav, da se
               spoštuje pravni red, saj enakost pred zakonom mora veljati prav za vse. Interes
               strank ne sme prevladati nad interesom razumnega. V Evropskem parlamentu imamo 7,
               upam da, sposobnih poslancev, ki državo Slovenijo zastopajo, in ne vidim razloga, da
               potrebujemo za dvig rejtinga še opazovalca. Sicer pa bomo odločali, kakor je prav.
            </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Miran Potrč.</p>
            </sp>
            <sp who="SDZ5:PotrčMiran">

               <speaker>MIRAN POTRČ:</speaker>

               <p>Hvala lepa. Nikogar nisem v razpravi o tem amandmaju slišal, da je ta amandma usoden
               za odločitev o izboru poslanke oziroma poslanca, ki bo osmi zastopal naš sedež v
               Evropskem parlamentu, niti da lahko ta amandma karkoli spremeni. Obratno, govora je
               bilo o tem, da je amandma neškodljiv, da je nepotreben in podobno. Če je to oboje
               res, potem ne razumem, zakaj toliko razprave in zakaj toliko tudi stališč, ki niso
               neposredno sploh povezana s tem amandmajem v današnjem zasedanju.</p>
               <p>Jaz bi svoje mnenje k tem amandmaju povedal. Ni potreben, ni škodljiv, pojasnjuje pa
               nekaj, kar je prav, da vemo mi, in je prav, da vedo tudi volivke in volivci.
               Pojasnjuje to, da bo odločitev o tem, ko smo se mi odločili za izbor osme poslanke
               oziroma poslanca po kriteriju racionalnosti, da bo odločitev o tem, kdaj bo slovenska
               poslanka oziroma poslanec v Evropskem parlamentu lahko nastopil svojo funkcijo,
               odvisna ne od nas in od dneva uveljavitve oziroma objave tega zakona v Uradnem listu,
               ampak od tega, kakšna bo vsebina in kdaj bo podpisan protokol številka 36 v prehodnih
               določbah. In to je najbrž prav povedati zase, da ne bi razpravljali brez potrebe o
               tem, ali amandma potrebujemo ali ne in kaj zakon pomeni ali ne, in predvsem tudi za
               ljudi. In ko bo protokol sprejet, bomo dobili jasen odgovor o tem, kdaj bodo možnosti
               za polnopravni nastop funkcije poslanke oziroma poslanca, in eventualno tudi odgovor
               na to, da se lahko v vmesnem obdobju države, ki pridobivajo nove poslance, odločajo o
               tem, ali bodo poslale opazovalce in pod kakšnimi pogoji. In to je vse, kar ta amandma
               določa. Mislim, da je po vsebini korekten in da je korekten tudi za našo medsebojno
               razpravo, ki pač pove, da se bo Državni zbor o tem - ne, kdaj nastopi poslanec, kdaj
               nastopi poslanec bo določeno s protokolom, ampak o tem, ali v vmesnem obdobju damo
               opazovalca ali ne, Državni zbor še odločal. In to je vse. Danes sporočamo drug
               drugemu, da morda, ko se bo odločalo o tem, bomo imeli tudi različne poglede, vendar
               to ne spreminja vsebine tega amandmaja, ker ne odločamo danes, ali bomo opazovalca
               imeli ali ne, kdaj ga bomo imeli in pod kakšnimi pogoji ga bomo imeli.</p>
               <p>Zato osebno menim, da bi bilo dovolj razpravljati o tem, ker smo si vse pojasnili.
               Predvsem pa, da ta amandma nima tako velikih, velikih posledic, kot jih nekateri
               želite prikazati, da škoduje Sloveniji in uveljavljanju naših interesov, ker konec
               koncev imamo sedem poslank in poslancev, in kdor to govori, govori tudi o tem, da v
               Evropskem parlamentu slabo zastopajo naše interese, česar jaz ne bi želel govoriti.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Vito Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala za besedo, predsednik. Nadaljeval bi tam, kjer je kolega Potrč nehal. Govoril
               je o tem, da smo se pri tem zakonu odločali za najbolj racionalen način izbora. S tem
               se seveda strinjam. Strinjam se tudi s tem, da junijske volitve veljajo tudi za
               osmega poslanca oziroma poslanko. Zato mi ni jasno, kako, kolega Grims, lahko v tem
               trenutku sploh predlagate nekaj tako neracionalnega, kot so ponovne evropske volitve,
               ponovne državnozborske volitve, v tem trenutku krize. Mene res zanima, ali vas sploh
               kaj drugega zanima kot uspeh lastne stranke. Najbrž se nobenemu pri zdravi pameti ne
               zdi dobro sredi krize reči, zdaj je pa še politična kriza, gospodarsko-finančna ni
               dovolj, dajmo zdaj še enkrat vlado menjati, voliti tako ali drugače, se sestajati v
               parlamentu, izbirati spet nove ministre in tako naprej, vmes pa naj gredo stvari v
               franže. Res, to je pa res <q>"za mano potop"</q>, samo da bo SDS,<q>" kot vi pravite, "</q>jasno,
               da so SDS zmagovalci, vsi ostali pa naj počnemo že karkoli, saj je vseeno, kaj bo. To
               se mi res zdi stališče do države, ki je popolnoma neodgovorno. Težko me boste
               prepričali, da bo človek, ki v enem letu ni mogel najti službe zase, v naslednjem
               obdobju pa v Bruslju lobiral za Slovenijo na način, da če tega ne bomo naredili, bo
               pa nepopravljiva škoda. Lepo vas prosim, koga tu vodijo ozki strankarski
               interesi?</p>
               <p>Amandma, ki je na mizi, je dober, je pojasnjevalen. Po mojem je tudi potreben, ker je
               ta debata pokazala, da si mi razlagamo to pravico Slovenije do osmega poslanca
               popolnoma drugače.</p>
               <p>In naj odgovorim še kolegu Gorenaku. Res je, gospod Gorenak, tudi sam bom najbrž, ko
               ne bom več poslanec, uveljavljal nadomestilo. Ampak v tistem trenutku ne bom ne jaz
               ne nihče od mojih strankarskih kolegov ne bo mene razglašal za najboljšega možnega
               lobista Slovenije v Bruslju, ki bom pa ne vem kaj rešil. To se mi zdi pa temeljna
               razlika. To se mi zdi pa temeljna razlika. In tukaj je treba biti pravičen in zmeren
               v izjavah.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ja, replika. Prosim, mag. Grims. Bi pa vse skupaj prosil, da se držimo bližine
               amandmaja, če ne drugače, da ne gremo v neko širšo razpravo.</p>
               <p>Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Saj amandma ima očitno veliko simbolno vrednost, ker odpira vprašanje, kako smo
               zastopani in kdo nas zastopa v Evropski uniji, kar je pravzaprav dobro, da na nek
               način osvetlimo tudi v tem parlamentu.</p>
               <p>Tisto, kar pa sem želel predvsem pojasniti spoštovanemu kolegu, ki mi je direktno
               naslovil očitek, da me zanima uspeh moje stranke. Spoštovani kolega! Če imaš neko
               vlado, v kateri sedite tudi vi, vaša koalicija jo ima, in ta vlada v enem letu
               poskrbi za gospodarski zlom Slovenije, ki je daleč najhujši v celotnem evrskem
               območju, padec je tam nekje okrog 8%, in potem ta ista vlada napove, da če se kaže
               možnost, da bo 1% rast v naslednjem letu dni, kar pomeni, da boš ob 8 padca zlezel
               eno <q>"štengco"</q> nazaj, veste, toliko pa bo še vedno razlike, toliko pa bo še vedno
               minusa, da bo to že izhod iz krize. In če napove kot bodoči uspeh, da bo ob tem, ko
               je prevzela okrog 60 tisoč nezaposlenih, takratno stanje v Sloveniji, da bo čez leto
               dni iz sedanjih okoli 100 tisoč samo 120 tisoč nezaposlenih, potem, spoštovani
               kolega, so predčasne volitve edini, daleč najboljši možni racionalni izhod za
               Slovenijo. Zame osebno, za vsako stranko so volitve tveganje, tako kot za vašo in vse
               druge, toda to tveganje sem sam pripravljen sprejeti, kajti v teh razmerah, ko se
               kaže popolna nesposobnost, nestrokovnost in tudi velika aroganca z vaše strani, ko
               gre za vodenje države Slovenije, ko zavračate dobesedno vse predloge, ki jih mi
               ponujamo kot opozicija, potem so volitve, ki bi stvari postavile na pravo mesto,
               kajti ljudstvo ima vedno prav, edini racionalni izhod. Katastrofa, v kateri smo se
               znašli, je žal tisto, o čemer priča, in je zato pravzaprav najboljši argument. In ne
               govoriti o tem, da nas potem zanima strankarstvo ali osebni interesi - če bi nas to
               zanimalo, potem gotovo ne bi bili pripravljeni na tveganje.</p>
               <p>Toda tvegati za Slovenijo se v tej situaciji še kako splača, kajti tako, kot je ta
               vlada slaba, tista krilatica, s katero ste šli na volitve, Slovenijo je mogoče voditi
               bolje, zveni sedaj kot v naprej izrečena stalinistična samokritika. Res jo je mogoče
               voditi bolje in kdorkoli bi jo bolje vodil, kot jo vodi sedanja koalicija.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Praviloma ni replik za repliko. Razumem, da želite ponovno razpravljati,
               zato prosim za prijave. Obenem opozarjam, da ne bom dopuščal razprave, ki bi šla
               izven tega amandmaja, in vas prosim, da se pri tem omejite. Sami najprej. Besedo ima
               Franco Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Jaz bom zelo kratek, ker imamo samo minuto, pa bi pustil še kolegu Rožeju nekaj
               sekund.</p>
               <p>Amandma je bil benigen, vsebino ste dodali vi. Sami ste razkrili, da v bistvu je ta
               amandma potreben. Mislim, da celotna razprava to dokazuje. In sedaj sem še bolj
               prepričan, da bom glasoval za ta amandma.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rožej.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>V debati o splošnih evropskih okoliščinah, ki so vplivale tudi na ta amandma, je
               treba povedati, kolega Grims, da lažete, v evrskem območju ima Finska še večji padec
               BPD-ja. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati? <stage>(Ne.)</stage> Ker ne želi nihče več razpravljati,
               zaključujem razpravo. O amandmaju, vključno z njegovim popravkov bomo v skladu s
               časovnim potekom seje zbora odločali danes v okviru glasovanj, pol ure po prekinjeni
               2. točki dnevnega reda. S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O ELEKTRONSKIH KOMUNIKACIJAH, V OKVIRU REDNEGA
                  POSTOPKA.</title> Predlog zakona je v obravnavo zboru predložila Vlada. Besedo dajem
               predstavniku Vlade za dopolnilno obrazložitev predloga zakona. Besedo bo dobil
               dr.József Györkös, državni sekretar na Ministrstvu za visoko šolstvo, znanost in
               tehnologijo. Vzemite si čas.</p>
            </sp>
            <sp who="SDZ5:GyörkösJozsef">
               <speaker>DR.JÓZSEF GYÖRKÖS:</speaker>
               <p>Hvala za besedo. Spoštovani gospod predsednik, gospe in gospodje! Lepo vas
               pozdravljam in se opravičujem za tole hitenje. Urnik se je malce spremenil danes in
               smo se poskušali po najboljših močeh temu prilagoditi.</p>
               <p>S Predlogom zakona o spremembah in dopolnitvah Zakona o elektronskem poslovanju smo
               želeli odpraviti nekatere nejasnosti obstoječih določb ter hkrati tudi ustreznejše
               urediti določena vprašanja, za katera se je v praksi pokazalo, da za njih obstoječa
               različica zakona ne odgovarja zadostno. Nekatere prilagoditve določb pa so potrebne
               tudi zaradi lažjega izvajanja predpisov Evropske skupnosti. V tej kratki uvodni
               predstavitvi bom nanizal sedem oziroma osnem osnovnih področij, ki jih dopolnjuje
               oziroma izboljšuje predlog sprememb.</p>
               <p>Prvič. Zagotavlja se jasnejši prenos direktive o hrambi podatkov ob hkratnem
               krajšanju roka, v katerem morajo operaterji zagotavljati ustreznost in obveznost
               hrambe podatkov o prometu. Med drugim se v predlogu zakona bolj določno opredeljuje
               vrsta podatkov, ki jih morajo operaterji hraniti, bolj jasno se določajo zavezanci za
               hrambo podatkov o prometu v javnem komunikacijskem omrežju, predvsem pa se skrajšuje
               rok, v katerem morajo operaterji zagotavljati obveznost hrambe podatkov o prometu v
               javnem komunikacijskem omrežju, in sicer na 14 mesecev od dneva komunikacije za
               podatke v zvezi z javno dostopnimi telefonskimi storitvami in osem mesecev v zvezi z
               drugimi podatki.</p>
               <p>Drugič. Izboljšuje se ureditev gradnje elektronskih komunikacijskih omrežij z namenom
               spodbujanja konkurence in racionalizacija rabe prostora. Predvidena ureditev zato
               prinaša možnost soinvestitorstva oziroma zakupa predvidenih zmogljivosti
               investitorjev v nova javna komunikacijska omrežja za druge investitorje v elektronska
               komunikacijska omrežja. Zelo pomembno se nam zdi, da investitorje v drugo vrsto
               gospodarske javne infrastrukture, na primer vodovod, kanalizacija, pa predvidena
               ureditev zavezuje vsaj k usklajenemu načrtovanju infrastrukture in njenega
               načrtovanja.</p>
               <p>Tretjič. Z namenom učinkovitega zagotavljanja konkurence na trgu se v primerih, ko
               milejši ukrep ne doseže cilja, uvaja tudi možnost dodatnega ukrepa, da se operaterju
               s pomembno tržno močjo, ki je vertikalno integriran, naloži tudi ukrep funkcionalne
               oziroma funkcijske ločitve.</p>
               <p>Četrtič. V zvezi z učinkovito rabo radijskih frekvenc in učinkovitejšim
               zagotavljanjem konkurence se uvaja tudi izrecna prepoved kopičenja radijskih frekvenc
               z namenom omejevanja konkurence na trgu.</p>
               <p>Petič. Zagotavlja se odvračalna narava sankcij z njihovo učinkovitejšo ureditvijo. V
               primeru, ko obravnavamo preprečevanje omejevanja konkurence, bo sedaj možno izreči
               globe vse do 5% letnega prometa.</p>
               <p>Šestič. Izboljšuje se ureditev pravic in varstva uporabnikov, vključno z uporabniki
               invalidi ter interesi potrošnikov.</p>
               <p>Sedmič. Določbe zakona se prilagajo tudi lažjemu izvajanju predpisov Evropske
               skupnosti o skupnih izbirnih postopkih pristojnih institucij Evropske skupnosti,
               hkrati pa vemo, da se pravkar zaključujejo razprave v zvezi z novim okvirjem ustrezne
               zakonodaje na ravni Evropske unije.</p>
               <p>Spoštovane poslanke in poslanci! Predlog zakona je bil dne 2. 12. 2009 obravnavan na
               Odboru za visoko šolstvo, znanost in tehnološki razvoj.</p>
               <p>Zahvaljujemo se za pripombe. Odbor je sprejel vse vložene amandmaje Poslanskih skupin
               SD, Zares, DeSUS in LDS, razen nekaterih izjem. Vlada ocenjuje, da je bil s
               sprejetimi amandmaji zakonski predlog izboljšan v smislu pretežne večine pripomb
               Zakonodajno-pravne službe Državnega zbora oziroma je bila predlagana ureditev dodatno
               pojasnjena. Hvala lepa. To je bila kratka predstavitev.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za visoko šolstvo, znanost in
               tehnološki razvoj kot matično delovno telo. Besedo dajem predsedniku mag. Branku
               Grimsu za predstavitev poročila odbora.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani! Tudi v imenu Odbora za visoko šolstvo, znanost in tehnološki razvoj prav
               lep pozdrav.</p>
               <p>Odbor je na svoji seji 2. decembra 2009 obravnaval ta predlog zakona, se seznanil s
               stališči Državnega sveta in pravne službe o tem zakonu ter s predstavitvijo ministra,
               ki je predvsem poudaril uresničevanje evropskih direktiv, potem ureditve
               komunikacijskega omrežja in pripadajoče infrastrukture, ki naj bi spodbujala
               konkurenco in racionalizacijo rabe prostora ter dodatne možnosti sankcioniranja
               kršitev določb, kot je bilo zdaj že predstavljeno s strani ministrstva.</p>
               <p>Predstavnica Zakonodajno-pravne je v zelo obsežnem mnenju, ki je bilo že prej dano
               tudi v pisni obliki, opozorila, da je veliko pravnih napak v zakonu, da je zakon zelo
               nedodelano besedilo in da so nekatere napake lahko tudi ustavnopravnega značaja in da
               po njenem mnenju večino, vendar ne vseh, teh napak vloženi amandmaji odpravljajo.</p>
               <p>Glede na pripombe Zakonodajno-pravne službe je odbor najprej glasoval o predlogu, da
               bi sprejeli sklep, da predlog zakona ni primeren za nadaljnjo obravnavo, saj je tak,
               kot je bil vložen, v očitnem nasprotju tudi z resolucijo o normativni dejavnosti,
               vendar je odbor tak predlog zavrnil in potem glasoval o amandmajih. Sprejel je kar 30
               amandmajev, tako da so amandmirani skoraj vsi členi zakona. Kljub temu pa so ostala
               po mnenju Zakonodajno-pravne službe še vsaj na treh točka nedorečena pravna neskladja
               oziroma nejasnosti. V enem primeru pa je bilo dano tudi opozorilo o možni
               neustavnosti določila, ki je bilo sicer z amandmajem sprejeto.</p>
               <p>Na koncu je odbor z večino glasov ta predlog besedila sprejel in ga potrdil za drugo
               obravnavo na seji Državnega zbora.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>V imenu Poslanske skupine Socialnih demokratov bo stališče predstavil Matevž
               Frangež.</p>
               <p>Prosim.</p>
            </sp>
            <sp who="SDZ5:FrangežMatevž">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>Socialni demokrati razumemo področje komunikacijskih možnosti kot hrbtenico
               prihodnega razvoja. Prihodnost Slovenije tudi sicer vidimo kot trajnostno skupnost,
               utemeljeno na štirih gradnikih razvoja: bio, eko, nano in mikro. V tem prepoznavamo
               nov razvojni model, ki ga radi opisujemo z ravnovesjem med dinamično konkurenčnostjo
               ter povezano s solidarnostjo. Temeljni predpogoj tega pa je sposobnost naše države in
               naše družbe, da dovolj zgodaj prepoznamo temeljne priložnosti prihodnjih desetletjih.
               Te priložnosti so tesno povezane s podnebnimi spremembami, ki bodo s ciljem
               brezogljičnega razvoja gotovo najhitreje rastoča gospodarska panoga naslednjih 30
               let, bio prehrano, bio medicino, bio materiali in bio energijo, z nano tehnologijami
               in predvsem nano materiali ter informacijskimi tehnologijami, ki bodo le še poudarile
               svoj značaj temeljne družbene infrastrukture, ki bo določala vsebino in razmerja
               enakih možnosti, ločnico med javnostjo in zasebnostjo in indikatorje razvitosti.</p>
               <p>Socialni demokrati zato razumemo področje elektronske komunikacije kot področje
               javnega interesa. Napredne svetovne skupnosti, med katere želimo prištevati tudi
               Slovenijo, se zavedajo pomena informacijskih tehnologij, katerih razvoj se po
               eksploziji zadnjih 20-ih let ni končal, ampak šele dobro začel, kar dokazujejo vedno
               širše, in kar je pri tem fascinantno tudi izjemno demokratične možnosti
               informacijskih tehnologij v socialnem mreženju, izobraževanju, osebni in poslovni
               komunikaciji in znanstvenem razvoju. Po dostopu do internetna in širokopasovnih
               omrežij je Slovenija v evropskem povprečju, a še vedno daleč pod tisto ravnjo najbolj
               razvitih znotraj Evropske unije, seveda govorimo o skandinavskih državah, ki so to
               področje obravnavale kot področje temeljnega javnega interesa in s poudarjeno vlogo
               javnosti pri razvoju omrežij. Zakon o elektronskih komunikacijah prinaša več
               pomembnih novosti. Kot osrednjo razumemo tudi z vidika enakih možnosti do dostopa do
               širokopasovnih omrežij nov model, izboljšan model gradnje širokopasovnih omrežij.
               Vemo, da trg odpove na vseh tistih področjih, kjer se konča urbano naselje in ni več
               zadostne kritične mase, da bi komercialni ponudniki sami razvijali te storitve, zato
               imamo danes na tem področju dve Sloveniji, ena je urbana Slovenija in druga je
               ruralna Slovenija, ki se na tem področju sooča z bistveno, bistveno slabšimi
               možnostmi razvoj in dostopa do komunikacijskih omrežij kot urbana področja. V tem
               pogledu zakon ponuja nove možnosti, predvsem model boljše gradnje širokopasovnih
               omrežij kot javne hrbtenice razvoja, kombinira ta razvoj z javno-zasebnimi
               partnerstvi in bolje določa tudi transfer javnih sredstev po načelih državne pomoči
               za hitrejši razvoj teh področij. Nadalje, hrambo podatkov, še posebej v tistih
               primerih, kjer je poudarjen določen javni interes, bodisi zaradi odkrivanja kaznivih
               dejanj ali javnega interesa po pomoči prizadetim, varovanje konkurence z boljšo
               ureditvijo položaja in delovanja regulatorja, razširitev klica v sili za invalidne
               osebe, boljše varstvo uporabnikov in še nekatere druge spremembe, ki so bile dobro
               povzete v predstavitvi predlagatelja. Hitro razvijajoče se področje elektronskih
               komunikacij zahteva tudi od nas, da pozorno spremljamo prihodnji razvoj tega
               področja, da s hitrimi zakonskimi spremembami ujamemo ritem tega hitrega razvoja. Ta
               razvoj je danes v praksi izjemno demokratičen, izjemo decentraliziran in dolžnost
               naše države je, da zasleduje javni interes na čim bolj fleksibilen in dinamičen
               način. Socialni demokrati bomo predlog zakona podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine Slovenske demokratske stranke bo predstavil
               mag. Branko Grims. Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani! Če ponavadi začnem s tem, da je razlika med besedami in dejanji rdeča
               nit, ki je edina prepoznavna politika sedanje koalicije, bom tokrat začel nekoliko
               drugače. Povedal bom preprosto star slovenski pregovor: <q>"Kovačeva kobila je zmeraj
               bosa"</q>. <q>"Enkrat ni nobenkrat, dvakrat je pa obakrat,"</q> je namreč en star slovenski
               pregovor, in to je drugič, da smo z ministrstva, ki pokriva področje znanosti, dobili
               zakon, ki je tako škandalozno slabo pripravljen, da ob minimalni kritičnosti vodstva
               Državnega zbora seveda ne bi smel biti niti uvrščen oziroma dodeljen v obravnavo
               delovnim telesom. Da je res tako, je pričalo tokrat - prvi tak primer, mimogrede, da
               vas spomnim, je bil ob noveli zakona o visokem šolstvu - da je bil zakon res
               ekstremno slabo pripravljen, je pričalo več strani dolgo poročilo pravne službe
               Državnega zbora, tudi njeno obsežno ustno poročilo na seji odbora, kjer je bilo
               opozorjeno na številne nedorečenosti, neskladja, nepravilnosti v pravni formulaciji
               in celo na nekaj potencialnih ustavnih spornosti v samem besedilu. Da je bilo to več
               kot upravičeno, priča tudi izjemno veliko število amandmajev, s katerimi je odbor
               poskušal potem popraviti, kar se je rešiti dalo. Toda če je osnova slaba, to je tako,
               kot če so zanič temelji, lahko gradiš lepo hišo gor, pa bo še vedno vse razpokano in
               postrani stalo. In točno tak je v resnici ta zakon. Ta zakon bi, o tem sem trdno
               prepričan in o tem je trdno prepričana SDS, morali zavrniti zaradi popolnega
               neskladja z resolucijo o normativni dejavnosti, ki posebej opozarja na pomembnost
               jasne, ustrezne pravne formulacije, za spoštovanje pravnega reda in tudi
               zagotavljanje spoštovanja in varstva človekovih pravic in svoboščin že na sami seji.
               Vendar je žal vladajoča koalicija ocenila, da bi to verjetno bil prehud politični
               udarec njihovemu ministru in zaradi tega se ta procedura nadaljuje. Zagotovo je to
               področje, ki potrebuje neko ureditev, dodatno ureditev, in temu po vsebini pravzaprav
               nihče ne oporeka. Tudi na seji ni bilo nobene politično stranke, ki bi a priori
               oporekala potrebnosti te ureditve. Toda ta ureditev mora zadoščati vsaj minimalnim
               pravnim standardom. Še po tem, ko so bili sprejeti vsi amandmaji na odboru, kar 30
               amandmajev, na komaj kaj daljše pravno besedilo, praktično je bil napisan zakon na
               novo na sami seji, je potem bilo še vedno prisotno opozorilo pravne službe, da ostaja
               več nedorečenosti, vsaj tri takšna določila je navedla predstavnica
               Zakonodajno-pravne službe Državnega zbora in izrecno opozorila na vsaj eno
               potencialno neskladje z ustavo, kjer lahko zaradi očitne nedorečenosti, bom spet
               citiral, <q>"očitnega nasprotja z resolucijo o normativni dejavnosti"</q>, ki ste jo tako
               vehementno in z velikimi besedami sprejemali pred mesecem dni, možno govoriti tudi o
               potencialnem ogrožanju zaščite osebnih podatkov in torej tudi človekovih pravic v
               širšem pomenu te besede. Kljub temu ste se večinsko odločili, da gre takšen zakon
               naprej, toda v SDS se samo sprašujemo, kako je mogoče, da tisti minister in tisto
               ministrstvo, ki pokriva področje znanosti, niti samo ne obvlada znanosti pisanja
               enega običajnega zakona, ki, mimogrede, niti ni tako zelo zelo dolg, niti tako
               zapleten in strokovno zahteven, kot se to zdi. Zaradi vseh teh razlogov smo mnenja,
               da je sicer treba to področje dodatno urediti, vendar da si zaradi pomembnosti
               področja, gre za področje elektronskih komunikacij, pomembne moderne tehnologije, ki
               so povezane s tem področjem in seveda tudi zaradi spoštovanja ustavnosti, pravnega
               reda, pravnega normiranja, tak zakon ne bi smel v <gap n="..."/><stage>/Opozorilni znak za konec
               razprave./</stage><gap n="..."/> nadaljevanje postopka v Državnem zboru v obliki, kot je bil
               predložen.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>V imenu Poslanske skupine Zares bo stališče predstavil Tadej Slapnik.</p>
               <p>Prosim.</p>
            </sp>
            <sp who="SDZ5:SlapnikTadej">

               <speaker>TADEJ SLAPNIK:</speaker>

               <p>Hvala lepa, spoštovani predsednik Državnega zbora. Državni sekretar, poslanke in
               poslanci!</p>
               <p>Kolegu Grimsu so predstavniki z ministrstva že na samem odboru razložili, da so
               predlog zakona podedovali z Ministrstva za gospodarstvo in ga kot takšnega
               nadgrajujejo. Tudi vsakodnevno omenjanje resolucije o normativni dejavnosti v
               pozitivni smeri ocenjujem, ker je to zelo dobra reklama za resolucijo samo, v katero
               verjamem.</p>
               <p>Sicer pa v Poslanski skupini Zares podpiramo novelo zakona o elektronskih
               komunikacijah, saj odpravlja nejasnosti, povezane z izvajanjem direktive o hrambi
               podatkov in tudi krajša rok, v katerem morajo operaterji zagotavljati obveznost
               hrambe podatkov v prometu. V predlogu zakona se natančneje opredeljuje vrsta
               podatkov, ki jih morajo operaterji hraniti, natančneje pa se določajo tudi zavezanci
               za hrambo podatkov v prometu v javnem komunikacijskem omrežju. Pomembna novost zakona
               je, da se rok, v katerem morajo operaterji zagotavljati obveznost hrambe podatkov o
               prometu v javnem komunikacijskem omrežju, skrajšuje za 14 mesecev od dneva
               komunikacije za podatke v zvezi z javno dostopnimi telefonskimi storitvami in 8
               mesecev v zvezi z drugimi podatki. V Poslanski skupini Zares podpiramo določbe
               zakona, ki zagotavljajo učinkovitejše zagotavljanje konkurence na trgu in bi v
               primerih, ko milejši ukrepi ne dosežejo cilja, urejajo tudi možnost dodatnih ukrepov
               APEK-a pri operaterjih s pomembno tržno močjo. Od izrecne prepovedi kopičenja
               radijskih frekvenc pa pričakujemo, da bo zagotovila bolj učinkovito izrabo in
               omogočila vzpostavljanje konkurenčnih pogojev na trgu. V noveli zakona je določena
               možnost zakupa predvidenih zmogljivosti investitorjev v nova javna komunikacijska
               omrežja za druge investitorje v elektronska komunikacijska omrežja. Poleg tega pa
               investitorje v drugo vrsto gospodarske infrastrukture določbe novele zavezujejo k
               bolj usklajenemu načrtovanju infrastrukture, v katero morajo že pri njenem
               načrtovanju vključiti tudi omrežja elektronskih komunikacijskih omrežij. To bo v
               praksi pomenilo, da se bo lahko bolj smotrno, z manjšimi stroški in predvsem hitreje
               posegalo v prostor in vzporedno gradilo več omrežij. Z, v noveli zakona
               opredeljenimi, obveznostmi operaterjev, da objavljajo informacije o veljavnih cenah
               in tarifah ter o splošnih pogojih dostopa glede vseh javnih komunikacijskih storitev,
               in ne samo glede javnih telefonskih storitev se pomembno izboljšujejo pravice
               njihovih uporabnikov.</p>
               <p>V Poslanski skupini Zares še posebej pozdravljamo določbe zakona, ki zagotavljajo
               večjo enakopravnost pri zagotavljanju storitev uporabnikom invalidom, saj zavezujejo
               operaterje, da invalidom omogočajo klice v sili tudi z uporabo govornih in znakovnih
               jezikov ter drugih oblik negovorjenih jezikov.</p>
               <p>Kot sem že omenil, bomo Predlog zakona o spremembah in dopolnitvah Zakona o
               elektronskih komunikacijah v poslanski skupini zares podprli.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. V imenu Poslanske skupine Slovenske ljudske stranke bo stališče
               predstavil mag. Radovan Žerjav.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik.</p>
               <p>V Slovenski ljudski stranki smo zgroženi nad predlaganim zakonom. Priznati je treba,
               da je Vlada v tem predlogu res dobro dopolnila zakon pod pretvezo uskladitve
               zakonodaje z evropskimi direktivami in v njega poskuša skriti veliko takšnih in
               drugačnih stvari, ki so v nasprotju z besedo demokracija. Nedopusten je vsekakor 24.
               člen zakona, ki policiji daje bistveno prevelika pooblastila, čeravno gre za izjemne
               primere.</p>
               <p>Tudi v obrazložitvi 9. člena v skladu z evropsko direktivo sprememb zakona ste
               zapisali pravljični stavek, v katerem piše, da morajo biti postopki podelitve
               radijskih frekvenc odprti, transparentni in nediskriminatorni. Lepo ste to zapisali,
               vendar je resnica bistveno drugačna od zapisanega. Res je tudi, da je Slovenija ena
               redkih držav, ki je uvedla 24-mesečni rok hrambe podatkov o elektronskih
               komunikacijah, kar verjetno ni bilo naključje, saj smo v preteklosti lahko večkrat
               spremljali, kako so se ti podatki neopravičeno uporabljali v politične namene. Kljub
               skrajšanju roke s 24 mesecev na 14 mesecev za hrambo podatkov glede javno dostopnih
               telefonskih storitev in 8-mesečni rok za hrambo podatkov, ki se nanašajo na dostop do
               interneta in elektronske pošte, sta še vedno bistveno predolga. Kljub temu ne vidimo
               največjega problema pri hrambi podatkov, večji problem vidimo pri dostopu do teh
               podatkov in uporabe teh baz podatkov v različne namene, morda tudi politične.
               Pomisleke imamo zato, ker ni splošnega akta, ki bi podrobneje predpisoval način
               zavarovanja hranjenja podatkov. Ta bo seveda sprejet kasneje in poslanci na njegovo
               vsebino ne bomo imeli vpliva, saj ga bo sprejela agencija.</p>
               <p>V Slovenski ljudski stranki predlaganih sprememb zakona ne bomo podrli. Še več, v
               naši poslanski skupini se tega zakona bojimo, ker nas vrača v čas totalitarizma, ko
               nas je <q>"veliki brat"</q>, beri Udba, spremljal na vsakem koraku. Resnično se bojimo in
               nas je strah tudi v luči, da praktično vsak dan dobivam informacije, kako na različna
               zaslišanja na kriminalistično policijo vabijo posameznike, ki so v prejšnjem mandatu
               zasedali pomembne funkcije. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče poslanske skupine DeSUS bo predstavil Matjaž Zanoškar. Prosim.
            </p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala, predsednik. Spoštovani predstavniki ministrstva! Spoštovane kolegice in
               kolegi!.</p>
               <p>Dovolite, da predstavim tudi stališče Poslanske skupine DeSUS glede dopolnjenega
               Predloga zakona o spremembah in dopolnitvah Zakona o elektronskih komunikacijah. V
               Poslanski skupini DeSUS nas ni strah teh predlaganih sprememb in dopolnitev zakona,
               ker smatramo, da je v tem zadnjem času od leta 2004 naprej prišlo do velikih sprememb
               na tem področju in je nujno treba narediti novelacijo tega zakona. Pred nami je
               predlog novele zakona o elektronskih komunikacijah, ki je potreben zaradi odprave
               nekaterih nejasnosti in pomanjkljivosti, dopolnitve določenih nezadostno urejenih
               poglavij po veljavnem zakonu ter prilagoditvi predpisom Evropske unije. Kot vidimo iz
               predlaganih sprememb, gre za bistvene vsebinske spremembe na sedmih področjih, na
               sedmih sklopih. V Poslanski skupini DeSUS nas tudi ne moti 30 vloženih amandmajev,
               ker smatramo, da je tematika široka in da iz tega sledi, da je bila tematika dobro
               obravnavana, pripravljena in da bodo ti amandmaji na koncu le sfinalizirali novelo
               zakona do take mere, da bo zakon sprejemljiv za širši krog uporabnikov.</p>
               <p>Med glavnimi spremembami zakona o elektronskih komunikacijah iz leta 2004 je ena
               najbolj pomembnih sprememb veljava možnosti, da operater policiji na njeno zahtevo
               posreduje podatke, ki so potrebni za ugotavljanje zadnje lokacije opreme za mobilno
               komunikacijo, ki jo ima pri sebi ogroženi posameznik oziroma pogrešana oseba. Kot je
               znano, operaterji do sedaj niso smeli posredovati teh podatkov. To novost v poslanski
               skupini DeSUS še posebej pozdravljamo, saj bo ta novost uporabljena v primerih, ko bo
               šlo na primer za pogrešanega otroka ali na primer dementnega starostnika, ki bo
               izostal od doma, ko bo seveda obstajala utemeljena verjetnost, da je ogroženo
               življenje, telo ali materialne dobrine posameznika.</p>
               <p>Na predlog Gospodarske zbornice Slovenije so v zakonski osnutek vključili določbe, po
               katerih mora vlagatelj v telekomunikacijsko infrastrukturo obvezno povabiti k
               sodelovanju vse potencialne vlagatelje, uporabnike in soinvestitorje. Tudi to se nam
               zdi zelo primerno. Pri tem je treba ta interes zavarovati s sklenitvijo ustrezne
               pogodbe. V predlogu se skrajšuje rok za hrambo podatkov v prometu, kazni za kršitev
               načel konkurence pa se zaostrujejo. Kot primer lahko navedemo zaključevanje klicev v
               lastna omrežja, kjer imajo vsi operaterji status operaterja s posebno tržno močjo. Za
               te primere je najvišja zagrožena kazen do 5% letnega prometa podjetja. Vlada s
               predlogom novele zakona sledi tudi konvencijam, ki so pomembne za varstvo in skrb za
               invalide. Operaterji bodo morali zagotoviti storitev klica v sili za uporabo, na
               primer, negovorjenih jezikov. Operaterji bodo morali po novem javno objaviti
               informacijo o ceni in tarifi vseh komunikacijskih storitev, ne le samo za telefonske,
               kot je bilo do sedaj. Za uporabnike je pomembna tudi novost, po kateri bodo v Svetu
               za elektronske komunikacije zastopani tudi predstavniki organizacij za varstvo
               potrošnikov.</p>
               <p>Glede na to, da predlog zakona prinaša dobre rešitve in da so se pri oblikovanju
               besedila upoštevale tudi pripombe strokovne javnosti, se v poslanski skupini DeSUS
               pozitivno opredeljujemo do predlagani sprememb in dopolnitev Zakona o elektronskih
               komunikacijah. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsednik. Kolegice in kolegi! V Slovenski nacionalni strani
               imamo rahlo mešane občutke pri celi tej zadevi, kajti na eni strani so predlagane
               spremembe na mestu, dobre, razumne, na drugi strani je pa tudi nekaj takih čudnih
               nejasnosti. Sam zakon o elektronskih komunikacijah je bil sicer v preteklosti že
               noveliran, tokrat pa dodatno zahtevajo noveliranje tudi evropske direktive oziroma
               spremembe le-teh. Podobno so bili nekajkrat spreminjani oziroma dopolnjevani tudi
               podrejeni predpisi. Takrat sicer še v pristojnosti Ministrstva za gospodarstvo. Zakon
               sam ureja pogoje za zagotavljanje elektronskih komunikacijskih omrežij in izvajanje
               takšnih storitev ter tudi drugih storitev, pravice uporabnikov, zaščite tajnosti
               organizacijam dela APEK-a itn., da ne naštevam vseh zadev.</p>
               <p>Sama novela odpravlja nekatere nejasnosti in zagotavlja smotrnejšo ureditev izvajanja
               evropske direktive. V prvi vrsti gre za dolžino zagotavljanja obvezne hrambe
               podatkov, za jasnejšo določitev vrste podatkov itn., da ne naštevam, kar so že
               predhodniki naštevali. Pomembno poglavje so vsekakor prizadevanja za boljšo ureditev
               gradnje elektronskih komunikacijskih omrežij, pripadajoče infrastrukture in
               spodbujanje soinvestitorstva. Prav tako so pomembne predlagane spremembe zahtev do
               investitorja glede nove infrastrukture in nadzorne pristojnosti agencije. Strinjamo
               se tudi z urejanjem spodbujanja konkurence in racionalizacije rabe prostora in s tem
               povezanim urejanjem sankcij v skladu z zakonom o prekrških, poglavje 4, ki ureja
               varstvo konkurence. Prav so opredeljene sankcije v višinah, glede na letni promet, ki
               je bil ustvarjen na trgu komunikacijskih omrežij oziroma izvajanja storitev. Zakon
               ponuja tudi izboljšanje preglednosti delovanja agencije glede javnih pozivov in
               javnih razpisov.</p>
               <p>V zvezi s predpisi Evropske skupnosti gre tudi za lažje izvajanje odločb Evropskega
               parlamenta in Evropskega sveta o izbiri in odobritvi sistemov za mobilne satelitske
               storitve. Med drugim ureja zakon tudi razširitev storitev klica v sili z možnostjo
               pošiljanja tekstovnih in viedoklicev z namenom zagotavljanja enakopravnosti invalidov
               v skladu s konvencijo pravicah invalidov.</p>
               <p>Pomembne se mi zdijo tudi nekatere določbe o izboljšanju varstva potrošnikov oziroma
               uporabnikov. Mislim na objavo informacij o veljavnih cenah in tarifah ter o splošnih
               pogojih dostopa do javne komunikacijske storitve. Na mestu so tudi operaterjeve
               dolžnosti v zvezi z razširitvijo računov, torej izbris zadnjih treh številk oziroma
               treh mest telefonskih številk klicanih oseb, vse v smislu zaščite pravice do
               zasebnosti in določb evropske direktive. Pozdraviti je treba tudi razširitev pravic
               uporabnikov, tukaj mislim na uvedbo možnosti ustnega ugovora po telefonu zoper
               odločitev glede ravnanja ali zaračunavanja.</p>
               <p>V Slovenski nacionalni stranki pa imamo določene zadržke oziroma določene pomisleke
               pri predlagani določbi 104.a člena, to je posredovanje podatkov za ugotovitev zadnje
               lokacije opreme za mobilno komunikacijo in posledično s tem povezanim posegom v
               zasebnost. S tem v zvezi so povezane ustavne pravice, ki varujejo človekovo osebno
               dostojanstvo, zasebnost in varnost, je opozorilo tudi Ustavno sodišče z odločbo,
               mislim, da leta 1997.</p>
               <p>Gre za obveznost operaterja, da na zahtevo policije posreduje podatke o zadnji
               lokaciji opreme z namenom preprečitve ogroženosti življenja ali iskanja pogrešane
               osebe z omejeno opravilno sposobnostjo, ugotovljenimi zdravstvenimi problemi. In prav
               tako z namenom iskanja otroka, ki so ga starši ali skrbniki prijavili kot
               pogrešanega. Kar je tukaj sporno oziroma nejasno, je pojem <q>"utemeljena verjetnost"</q> za
               primer ogroženosti življenja in s tem povezane hipotetične zlorabe ali napake pri
               uporabi takšnih pooblastil policije. O sami takšni besedni zvezi bi sicer lahko
               razpravljali ure in ure, kar pa vsekakor ne bi bilo produktivno, morda kasneje o tem
               še kaj.</p>
               <p>Da skrajšam, v smislu predloga podpiramo amandma k 24. členu, ampak o tem kasneje.
               Generalno pa v Slovenski nacionalni stranki sam predlog zakona oziroma njegove
               spremembe in dopolnitve podpiramo. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Stališče Poslanskega kluba Liberalne demokracije Slovenije bo predstavil
               Ljubo Germič.</p>
            </sp>
            <sp who="SDZ5:GermičLjubo">

               <speaker>LJUBO GERMIČ:</speaker>

               <p>Hvala za besedo, gospod predsednik. Gospod državni sekretar s sodelavci! Kolegice in
               kolegi!</p>
               <p>V Poslanskem klubu Liberalne demokracije Slovenije bomo podprli Predlog zakona o
               spremembah in dopolnitvah Zakona o elektronskih komunikacijah, katerega namen je
               odprava nekaterih nejasnosti predvsem glede izvajanja direktive o hrambi
               podatkov.</p>
               <p>Predlog novele zakona bolj določno opredeljuje vrste podatkov, ki jih morajo
               operaterji hraniti, jasneje se določajo zavezanci za hrambo podatkov, predvsem pa se
               skrajšuje rok, v katerem morajo operaterji zagotavljati obveznost hrambe podatkov v
               prometu, v javnem komunikacijskem omrežju. Hkrati se v zakonu ustrezneje urejajo tudi
               določena vprašanja, za katera se je v dosedanji uporabi zakona v praksi pokazalo, da
               jih je treba drugače urediti, še posebej glede gradnje elektronskih komunikacijskih
               omrežij in pripadajoče infrastrukture. Pomembna novost je možnost soinvestitorstva
               oziroma zakupa predvidenih zmogljivosti investitorjev v nova javna komunikacijska
               omrežja za druge investitorje v ta omrežja. Investitorje v drugo vrsto gospodarske
               infrastrukture pa predvidena ureditev zavezuje vsaj k usklajenemu načrtovanju te
               infrastrukture z vključitvijo elektronskih komunikacijskih omrežij v samo
               načrtovanje. Namen take nove ureditve je spodbujanje konkurence in racionalizacije
               rabe prostore.</p>
               <p>Z namenom učinkovitega zagotavljanja konkurence je poudarjena tudi odvračalna narava
               sankcij glede kršitev določb zakona, ki se nanašajo na zagotavljanje konkurence po
               vzoru ureditve globe v predpisih, ki urejajo preprečevanje omejevanja konkurence. Z
               namenom zagotavljanja konkurence se izrecno prepovedujejo tudi kopičenja radijskih
               frekvenc z namenom omejevanja konkurence na trgu, uvaja pa se tudi možnost dodatnega
               in skrajnega ukrepa APEK operaterju s pomembno tržno močjo, in sicer funkcionalne
               ločitve vertikalno integriranega operaterja.</p>
               <p>V Poslanskem klubu LDS pozdravljamo tudi rešitve, s katerimi se primerneje urejajo
               pravice in varstvo uporabnikov, vključno z ureditvijo dodatnih pravic in varstva
               uporabnikov invalidov. Na odboru je bila sprejeta vrsta amandmajev predvsem na
               podlagi mnenja Zakonodajno-pravne službe, zato seveda v Poslanskem klubu LDS menimo,
               da je bil zakon zapisan z nekoliko nesrečno roko in seveda si želimo, da se
               predlagatelju v bodoče takšni zapisi ne bodo več dogodili in da bodo v parlament
               poslani zakoni, kjer bo treba z amandmaji bistveno manj korigirati besedilo
               zakona.</p>
               <p>V Poslanskem klubu LDS bomo podprli dva amandmaja, ki sta vložena s strani štirih
               poslanskih skupin koalicije, ne bomo pa podprli amandmaja Poslanske skupine SDS k 24.
               členu. Zavedamo se pomislekov, ki jih je izrekla Zakonodajno-pravna služba, da je
               tudi po sprejetem amandmaju na odboru možnost ustavnopravne spornosti tega besedila,
               ampak hkrati razumemo zapisano ureditev kot ureditev v javnem interesu reševanja
               življenja, torej zaščite človekovih pravic do življenja in tudi varnosti, in je glede
               na navedeno poseg v pravico do zasebnosti sorazmeren.</p>
               <p>Kot sem dejal, v Poslanskem klubu LDS bomo zakon podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jih bomo opravili na podlagi pregleda
               vloženih amandmajev z dne 15. decembra 2009.</p>
               <p>V razpravo dajem 3. člen ter amandma Poslanskih skupin SD, Zares in LDS. Želi kdo
               razpravljati? Janko Veber.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Moram priznati, da pozdravljam amandma k 3. členu koalicijskih
               poslanskih skupin, kajti razrešuje ta hip resnično nevzdržno stanje pri elektronskih
               komunikacijah na območjih, ki nimajo dostopa do elektronskih komunikacij. Vedno smo
               se srečevali z razpisi, ki jih je pripravljalo do sedaj bivše ministrstvo za
               gospodarstvo prejšnje vlade, ki je bilo odgovorno za razvoj elektronskih komunikacij,
               na način, da je pravzaprav postavljalo pogoje, s katerimi je izključevalo možnost
               konkurenčnega dostopa na teh razpisih do evropskih sredstev na način, da je dajalo
               prednost tistim območjem, tistim krajem, ki imajo večjo perspektivo in imajo možnost
               širitve in s tem tudi povečevanja števila priključkov na elektronske komunikacije.
               Zelo je bila presenetljiva odločitev, da recimo kraj, ki se nahaja ob avtocesti,
               doseže bistveno večje število točk, kot kraj, ki se nahaja, recimo, ob vznožju
               Kočevskega roga in pravzaprav nima niti GSM signala. In prav je, da se v zakonu zelo
               jasno zapiše, da se sredstva za gradnjo širokopasovnih omrežij ali za izvajanje javne
               komunikacijske storite povezljivosti s širokopasovnim omrežjem dajo prednostno za
               tista območja, ki tega omrežja nimajo na voljo ali pa ga nimajo na voljo pod
               primerljivimi pogoji. Ta zakon in dopolnitev k temu zakonu k 3. členu je resnično
               izjemno izjemno pomemben, da bo dostop do elektronskih komunikacij, lahko rečemo,
               primerljiv v Sloveniji skorajda na vseh področjih. Seveda bo zato treba zagotavljati
               sredstva. Do sedaj so se zagotavljala sredstva iz evropskega proračuna. Ta zakon
               omogoča tudi planiranje sredstev v državnem proračunu, kar pozdravljam, in mislim, da
               je to tudi eden od izjemno pomembnih ukrepov, da dejansko pride do pokritosti
               skorajda povsod v Sloveniji z ustreznim dostopom do teh komunikacij.</p>
               <p>Tisto, kar je izjemno pomembno pri tem členu in amandmaju, pa je tudi to dejstvo, da
               je tudi operater, ki izkaže tržni interes za posamezno področje, mora potem ta tržni
               interes, da zgradi to omrežje, v dveh letih tudi zgraditi. Če ga ne zgradi, je
               podvržen kazenskim sankcijam, ki jih je tudi v tem zakonu predlagatelj predvidel.</p>
               <p>To je tudi eden od tistih ključnih trenutkov, ko je pravzaprav aktualni operater
               preprečeval dostop drugim operaterjem do omrežja, ki bi ga sicer želel zgraditi tudi
               z evropskimi sredstvi na način, da bi vedno znova spreminjal svoj tržni interes na
               posameznih območjih in s tem pravzaprav preprečeval, da je prišlo do investicij in do
               reševanja tega izjemno perečega problema. Nevzdržno je, če samo za ponazoritev povem,
               da še danes osnovne šole, recimo, ko obračunavajo svoje plače, potrebujejo cel dan,
               da ta program pravzaprav pripeljejo v svoj računalnik in da je ta proces, bi rekel
               dolgotrajen, skorajda primerljivo s tistimi dnevi in obdobji, ko se je to
               obračunavalo na roke. Hitrost elektronskih komunikacij je tudi v urbanih naseljih,
               kjer je možno uveljavljati tržni interes, danes daleč od pričakovanj celo javnih
               zavodov, kaj šele gospodarskih družb, podjetij ali posameznikov, ki se želijo
               vključevati enakovredno v sistem komunikacij in tudi uveljavljati svoje ideje.</p>
               <p>Še enkrat samo zelo odkrito povem, podpiram ta amandma, ker resnično rešuje številne
               probleme in pričakujem, da bo tudi Ministrstvo za visoko šolstvo, znanost in
               tehnologijo pri razpisu, ki ga bo, upam, da v zelo kratkem času pripravilo, za
               nadaljnjo izgradnjo in širitev širokopasovnih omrežij upoštevalo ta amandma in s tem
               rešilo številne probleme, s katerimi se srečujejo predvsem območja, ki so izven
               avtocestnih mrež. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Matjaž Zanoškar, prosim.</p>
            </sp>
            <sp who="SDZ5:ZanoškarMatjaž">

               <speaker>MATJAŽ ZANOŠKAR:</speaker>

               <p>Hvala za besedo.</p>
               <p>Čeprav uradno je videti, da pri amandmaju za 3. člen ni napisana Poslanska skupina
               DeSUS, moram povedati, da vsebina tega amandmaja k 3. členu je absolutno zelo, zelo
               sprejemljiva tudi za nas in za naše razmišljanje. Gre za to, ko govorimo o
               elektronskih komunikacijah in širokopasovnih povezavah, imamo v mislih predvsem
               ruralna področja, ki so odmaknjena, ki so večkrat prikrajšana za različne vrste
               informacij in pa možnosti poslovanja z večjimi centri. In prav ta amandma k 3. nekako
               omogoča in zmanjšuje tveganje za izgradnjo teh širokopasovnih povezav in elektronskih
               komunikacij na ruralnih področjih.</p>
               <p>Prav je, da se o tem amandmaju definirajo vsi tisti, ki izkažejo tržni interes za
               izdelavo, za investicijo na nekem področju, ki je opredeljeno bodisi s sivimi ali
               belimi lisami, vendar tako se je dogajalo do sedaj, da so izkazali tržni interes, ob
               tem so bile tudi možnosti za črpanje evropskih sredstev, za izgradnjo širokopasovnih
               povezav, vendar teh območij nismo obravnavali, ker je že nekdo izkazal ta tržni
               interes in smo bili prepričani, da bo ta operater, ki je že to nakazal, to tudi
               realiziral. V nadaljevanju do te realizacije ni prišlo, tako so nekatera območja
               ostala izven tega in sedaj se nam pokažejo kot nek madež oziroma anomalija v celotnem
               prostoru. Ta amandma določa, da če kdo izkaže tržni interes, potem mora to tudi
               realizirati v roku dveh let. To se nam zdi zelo, zelo pomembno.</p>
               <p>Kot sem rekel, čeprav poslanska skupina uradno tukaj ni napisana pri podajanju tega
               amandmaja, bomo mi ta amandma z veseljem podprli. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi v zvezi s tem amandmajem še kdo razpravljati? Ugotavljam, da ne in
               zato zaključujem razpravo o amandmaju k 3. členu.</p>
               <p>Dajem v razpravo 5. člen ter amandma poslanskih skupin SD, Zares, in LDS. Želi kdo
               razpravljati o temu amandmaju? Ugotavljam, da ne želi, zato zaključujem to
               razpravo.</p>
               <p>Prehajamo na 24. člen. V razpravo dajem 24. člen ter amandma Poslanske skupine SDS.
               Želi kdo razpravljati? Prosim za prijavo. Najprej gospod Franco Juri, prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik.</p>
               <p>Mi v Poslanski skupini Zares smo podrobno ocenjevali predlog SDS, da bi kar črtali ta
               člen, in še enkrat ugotovili, da je njihov amandma skrajno neodgovoren. Še zlasti,
               ker če preberemo natančno, kaj ta člen pravzaprav nalaga, je jasno, da gre za
               izboljšanje zakona prav v točki, kjer je bil najbolj pomanjkljiv in policija ali
               reševalci v primeru ogroženosti življenja zaradi raznoraznih vzrokov, ki jih tudi
               navaja zakon v tem členu, niso bili opremljeni, niso mogli posredovati, kajti
               naleteli so na pravno oviro. To pravno oviro skuša amandma SDS obrazložiti z domnevno
               neustavnostjo. Da ne gre za neustavnost, je logično, ko ugotovimo, da je prav ta člen
               namenjen reševanju človeških življenj. In se sprašujemo, s kakšno odgovornostjo bi
               nekateri želeli posegati v enega ključnih členov tega zakona, z namenom, da se
               prepreči to, kar pravzaprav člen omogoča - reševanje človeških življenj. Poglejte,
               sam člen je zelo dolg in zelo natančno opisuje, v katerih primerih je možno
               posredovati policiji podatke, ki lahko preprečijo ogroženost oziroma smrt oziroma
               telesne poškodbe posameznikov, in tudi za kakšne primere pravzaprav to velja. Pa ne
               samo to, varovalka, ki preprečuje morebitne potencialne zlorabe, je jasna, in to je
               nadzor informacijske pooblaščenke oziroma pooblaščenca nad celotnim potekom in
               celotno implementacijo takega člena. Torej ni nobenih razlogov, da bi dvomili o
               ustavnosti samega zakona oziroma tega člena.</p>
               <p>Še enkrat pozivamo opozicijo oziroma stranko, ki je vložila ta amandma, naj odgovorno
               premisli o svojem ravnanju, svojem predlogu, kajti gre dejansko za posodobitev
               zakonodaje v smislu in predvsem v funkciji reševanja življenj. Stvar je zelo resna in
               ne vem, če je to mesto in čas, da bi se igrali z amandmaji samo zato, da nagajamo
               Vladi, da nagajamo temu zakonu, sklicujoč se na neustavnost ali na morebitne zlorabe,
               ki po tem zakonu in tem členu niso možne. Ne gre za poseganje v človekove pravice in
               ne gre za poseganje v pravico do zasebnosti podatkov. Gre samo za to, da se omogoči
               policiji v najhujših primerih, da uporabijo vse možnosti in najdejo ter rešijo
               človeško življenje. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Kovačeva kobila je res bosa in Ministrstvo za znanost ne obvlada znanosti pisanja
               zakonov. To je izhodišče, ki sem ga postavil že na začetku. Žal mi pa je, da smo bili
               ravnokar priče, da se potem na argumentacijo, ki je bila oprta na mnenje
               Zakonodajno-pravne službe, poskuša povoziti z neko aroganco in poplavo nesramnosti,
               kot smo bili priče ravnokar. Namreč, na domnevno neustavnost<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Grims, ali bi lahko malo prilagodili besednjak temu visokemu zboru,
               prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Spoštovani gospod predsednik, lahko bi vi svoje ravnanje prilagodili spoštovanemu
               visokemu zboru na začetku pri predstaviti mnenj, ko me je dobesedno z imenom in
               priimkom napadel eden od predstavljalcev, ga niti opozorili niste, pa bi mu morali
               seči v besedo. Jaz zdaj samo odgovarjam na nesramnosti predstavnikov Zares, pa mene
               opozarjate, da se ne smem braniti, ker vam to ni všeč, kar želim povedati. Jaz vam
               predlagam, da imate za vse enak kriterij in da spoštujete poslovnik. Vsaj kdaj
               poskušajte, no, saj vam bo ratalo!</p>
               <p>Problem te zgodbe je v tem, spoštovani kolega Juri, če ste to govorili iz nevednosti,
               ampak tudi nevednost ni izgovor za aroganco, da je na očitno neustavnost tega člena
               opozorila sama Zakonodajno-pravna služba že ob začetku obravnave tega zakona na
               Odboru za visoko šolstvo, znanost in tehnološki razvoj. Še več, potem smo sprejeli
               amandma, ki je bil predlagan s strani koalicije, naše ste itak kot vedno vse
               povozili, in je ob sprejemanju tega amandmaja še enkrat Zakonodajno-pravna služba
               opozorila, da še vedno obstaja nedorečenost, nejasnost in ustavna spornost tega
               člena. In ste tudi to preslišali. In zdaj pridete v Državni zbor, da bi po to
               prikrili in prevpili, govorite <q>"ja, SDS nekaj opozarja ne neko domnevno spornost"</q>.
               Nismo mi opozorili, gospod Juri, opozorila je pravna stroka, ki je v Državnem zboru,
               mi smo se zgolj oprli na njeno mnenje. Ga pa lahko še dodam, ga lahko dodelamo v
               nekaterih delih. Tukaj je sedaj prepuščeno urejanje področja človekovih pravic
               podzakonskim aktom. Nesporno, temu ne morete oporekati. Jaz bi vas spomnil, očitno je
               minister ta opozorila preslišal, da je Ustavno sodišče že v več svojih odločbah zelo
               jasno zapisalo, da občutljivega področja urejanju človekovih pravic v kateremkoli
               delu ni dopustno prepuščati urejanja s podzakonskimi akti, ampak da morajo biti vsa
               vprašanja povezana s človekovimi pravicami določno jasno in nedvoumno urejena v samem
               zakonu. In to velja za katerikoli zakon, ki ga sprejema ta Državni zbor. Že to je
               razlog za črtanje tega člena. Seveda je cel zakon neprimeren. Jaz se zavedam, da bi
               morali, če bi hoteli ta člen popravljati, verjetno spremeniti še nekaj drugih členov,
               zaradi tega se tudi tega nismo lotili in smo predlagali enostavno črtanje, da se
               vendar sproži tista možnost, ki smo jo želeli že s samim predlogom, da se zavrne cel
               zakon, ki je bil neprimeren, <q>"šlampasto"</q> narejen in je očiten odraz kadrovskih čistk
               na ministrstvu, ki jih izvajate, ko ste vse sposobne ljudi, ki so nekoč uspešno
               vodili Evropsko unijo, porinili v stran ali pa vrgli celo na cesto v nekaterih
               primerih, navozili svoje kadre pod geslom, <q>"ni važno, če kaj zna, važno, da je naš"</q>,
               in sedaj ne znajo napisati niti enega ustreznega zakona. Dobro pripravljene osnutke
               zakonov, ki so bili, nekateri celo še iz prejšnjega mandata, vzamete, dodate notri
               nekaj svojih političnih ciljev, jih lepo zapakirate, potem se pa pravno ne uskladi
               besedilo, pa dobimo na klop zmazke, tako kot je bil zakon o visokem šolstvu in sedaj
               je ta zakon. In potem to prikrivate z aroganco. Takih zakonov sploh ne bi smeli
               normalno obravnavati in bi morali biti zavrnjeni s strani vodstva Državnega zbora.
               Zato mi je prejle gospod predsednik posegel v besedo, ker je vedel, da bom tudi na to
               opozoril. Taki zakoni so neprimerni, so v neskladju z resolucijo o normativni
               dejavnosti, in bi morali biti vrnjeni v vladno proceduro in napisani tako, da imajo
               rep pa glavo, da so skladni z resolucijo o normativni <gap n=".."/><stage>/nerazumljivo./</stage><gap n=".."/>, to se
               pravi, da so notri jasna določila, da ni nasprotij in da vsaj očitnih nasprotij z
               ustavnimi normami ne zapišete že v sam zakon. Ko govorimo o ustavnih normah, ne
               mislimo samo na določila ustave, ampak gre za celotno vprašanje ureditve pravnega
               reda države Slovenije. V pravni red pa sodijo tudi odločbe Ustavnega sodišča. In če v
               odločbah Ustavnega sodišča večkrat, ne samo enkrat, zelo jasno piše, da je vprašanje
               področja varovanja človekovih pravic treba urejati v samem zakonu, potem bi lahko
               vsaj to spoštovali. Saj vedno imate sicer veliko povedati o spoštovanju odločb
               Ustavnega sodišča. Tukaj s tem amandmajem ne poskušamo nič drugega, kot besedilo vsaj
               glede očitnih neustavnosti spraviti v okvir, ki omogoča neko normalno zaključitev
               zakonodajnega postopka. Potem ima minister vso možnost, da to uredi z neko novo
               novelo in jo v najkrajšem možnem času prinese v Državni zbor. Da se pa sprejema
               nekaj, na kar celo Zakonodajno-pravna služba samega Državnega zbora v naprej opozori,
               da je tako slabo pripravljen, da niti po amandmaju še vedno niso odpravljena vsa
               očitna neskladja z ustavno ureditvijo, to je pa preprosto neodgovorno. In pri tem
               opozarjam, da se govori o področju človekovih pravic, o najbolj občutljivih stvareh,
               ki se dotikajo vsakega posameznika, o osebnih podatkih, o njegovi zasebnosti, vse
               ostalo, in se potem to poskuša pokriti s problemi, o katerih govorite. Mi zagotovo
               smo prvi zainteresirani, da se posameznika zaščiti, kadar ga je treba zaščititi, da
               se to uredi. Ampak to naj se uredi na tak način, da so onemogočene zlorabe, da je to
               skladno z ustavno ureditvijo. V danem primeru pa tega ni. In ne se izgovarjati na to,
               saj bo to urejeno s podzakonskimi akti. Glede na prakso Ustavnega sodišča, se teh
               stvari s podzakonskimi akti ne bi smelo urejati, ampak bi to moralo biti zelo jasno
               in nedvoumno urejeno že v samem zakonu. Potem vseh teh pripomb niti našega predloga
               ne bi bilo. In to so pripombe pravne stroke, spoštovani kolegi, ne pripombe SDS. Mi
               zgolj opozarjamo na nekaj, na kar so drugi opozorili. Izhajamo ves čas iz
               prepričanja, da je to zgolj <q>"šlamparija"</q>, tako kot je bila <q>"šlamparija"</q> cel zakon.
               Saj 30 amandmajev v enem zakonu, ki je komaj kaj daljši od teh 30 členov, ki so bili
               amandmirani, dovolj jasno govori o tem, kakšen je bil ta zakon in kako je bil
               pripravljen, ko je bil enkrat poslan v parlament. Dobre ljudi ste očitno odrinili,
               postavili ste svoje, sedaj se soočamo s posledicami in rešujemo, kar se rešiti da.
               Ampak ni dopustno, da to rešujemo na način, ki v naprej postavlja pod vprašaj
               problematiko ustavnosti in varovanja človekovih pravic. Že tako, če pogledate po
               spletnih anketah, 90% ljudi ali pa 2/3 trdi, da so se standardi varovanja človekovih
               pravic v tem mandatu v tem letu drastično znižali. In zakaj bi k temu svoj prispevek
               dajali še v Državnem zboru, in to zgolj zato, ker gre, no, upajmo, vsaj za
               <q>"šlamparijo"</q>. In s tem bom tudi končal, kajti upam, da gre za <q>"šlamparijo"</q>. Da ne gre
               za tisto, kar je imel v mislih gospod Slavoj Žižek, ko je gospoda Gregorja Golobiča
               ljubkovalno, kot je dejal, imenoval <q>"slovenski Stalin"</q>.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Replika, gospod Juri, v okviru časa razprave poslanske skupine. Potem se
               je javil državni sekretar gospod Györkös.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Gospod Grims, verjetno se strinjate z menoj, da je
               najpomembnejša človekova pravica pravica do življenja; mislim, da tu ni nobenih
               dilem. Zanimivo je, ko vam zmanjkuje argumentov, vi bežite in razpravljate o vsem, o
               univerzalnih problemih, samo o konkretni vsebini ne. Tudi tokrat ste začeli govoriti
               o raznoraznih zadevah, jaz sem vas pa pozval, da natančno preberete, kaj piše v tem
               členu, v 24. členu, kjer je kar devet točk, devet alinej. Tu je jasno opredeljeno,
               kako, zakaj in v katerih primerih se ta zakon in ta možnost uporablja, če obstaja
               utemeljena verjetnost, da je neposredno ogroženo življenje. Ko gre za pridobitev
               podatkov za osebe, ki jim je poslovna sposobnost odvzeta ali omejena zaradi
               zdravstvenih težav in so v nevarnosti. Takrat, ko je treba ugotoviti, kje se nahaja
               pogrešani otrok. In tudi v 5. točki je jasno povedano, kako deluje nadzorovanje
               informacijskega pooblaščenca in kako policija ne more zlorabiti teh podatkov, ne more
               jih posredovati niti tistim, ki so prijavili pogrešano osebo. Tu je toliko varovalk,
               da so vaše fantazije o neustavnosti tega člena iz trte izvite. Vi se sklicujete na
               mnenje pravne službe, in je prav, seveda, saj smo dolžni upoštevati ta mnenja. Ampak
               kot politiki in kot poslanci smo dolžni upoštevati tudi vse okoliščine, ki narekujejo
               nek tak zakon in potrebo po načinu, da rešujemo življenja takrat, ko so ogrožena. In
               samo za to gre, ne gre za nobeno zlorabo. Vi ste se spretno izognili debati o samem
               členu. O vsebini tega člena ni bilo ene besede z vaše strani, pač pa ste govorili o
               velikih sistemih, o <q>"šlamparijah"</q> in tako dalje, samo o tej vsebini ne, ker vam je
               nerodno, ker je vsebina vsebina o življenju ljudi. In tega se bojite ali pa vam ni
               mar. Vendar tega seveda ne morem verjeti, da vas ne zanima, kako bi v prihodnosti
               lahko preprečili človeške tragedije. Verjamem iskreno, da ni to vaša intenca in da ne
               izpostavite prednost političnih ali politikantskih špekulacij pred potrebami, ki jih
               veleva reševanje človeških življenj. Nočem biti patetičen, ampak za to tokrat gre. In
               stvar je pomembna. In tudi javnost in ljudje pričakujejo od nas, da bomo reševali
               konkretne probleme tudi tako. In če je z vidika ustavnosti sporno, obstaja še vedno
               možnost, da vi potem, ko boste to neustavnost ugotovili, sprožite vprašanje na
               primerni ravni, in to je pri Ustavnem sodišču. Jaz dvomim, da bi tudi ustavni sodniki
               oporekali dolžnosti države, da zavaruje človeška življenja.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Najprej ima besedo državni sekretar gospod Györkös, potem boste dobili
               besedo vi. Prosim.</p>
            </sp>
            <sp who="SDZ5:GyörkösJozsef">

               <speaker>DR. JOZSEF GYÖRKÖS:</speaker>

               <p>Spoštovane gospe in gospodje! To, da govorim v imenu Vlade in da se bom držal<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Grims, ni replik na repliko, sploh ni replik v pravem pomenu besede, ker je
               čas za razpravo odprt. On se je javil za besedo in poteka to po ustaljenem načinu,
               nič drugače kot sicer. za nobenega ni nobenih izjem, gospod Grims. Prosim, državni
               sekretar dr. Györkös.</p>
            </sp>
            <sp who="SDZ5:GyörkösJozsef">

               <speaker>DR. JOZSEF GYÖRKÖS:</speaker>

               <p>Hvala lepa. spoštovane gospe in gospodje! To, da lahko spregovorim kot predstavnik
               Vlade o tem členu in da se bom držal materije, ne razumem kot omejitev, ampak
               kvečjemu kot privilegij, zato ne zamerite temu, če bom morda malo bolj suhoparen,
               ampak ta suhoparnost bo vsebovala dejstva.</p>
               <p>Predlagatelj amandmaja sicer opozarja na načelo sorazmernosti, ne pove pa, v čem naj
               bi bila predlagana ureditev nesorazmerna. Zato je trebA ponovno poudariti, da
               predlagana ureditev 24. člena zasleduje legitimni cilj, to je varstvo človekove
               pravice do življenja in tudi osebne varnosti, kjer ima država pozitivno dolžnost
               ravnanja. Hkrati je zakonska ureditev te problematike nujna, saj je v praksi zaradi
               pomanjkanja takšne določbe že prihajalo do problemov pri pravočasnem reševanju in
               iskanju pogrešanih oseb, zato je tudi prišla pobuda za ustrezno spremembo zakona s
               strani Ministrstva za notranje zadeve. Ureditev, ki v le določenih okoliščinah in po
               določenem postopku omogoča, da se organu, ki je v Republiki Sloveniji zakonsko
               pooblaščen za iskanje pogrešanih oseb, to je policiji, posredujejo za iskanje
               pogrešanih in ogroženih oseb ustrezni podatki, je za dosego tega legitimnega cilja
               tudi primerna, tako ocenjujemo in smo prepričani. Kdo bi sicer naj iskal te pogrešane
               in ogrožene osebe? Če upoštevamo vse navedeno, je tudi poseg v pravico do zasebnosti,
               ob tehtanju ustavno varovanih vrednot, to je zasebnost, na eni strani, življenja in
               osebne varnosti, na drugi strani, sorazmeren, pri čemer je zagotovljen tudi ustrezen
               nadzor s strani informacijskega pooblaščenca, ki, mimogrede, to navedeno ureditev
               tudi podpira.</p>
               <p>Uporaba termina, ki je bila polemizirana večkrat, gre <q>"za utemeljeno verjetnost"</q>
               namreč, je skladna s prav takšnim že obstoječim terminom v področni zakonodaji. Gre
               za termin, ki ga že pozna zakon o policiji. Tudi podzakonski predpis, ki je z
               navedeno določbo predviden, je strogo tehnične narave in ne ureja pravic in
               obveznosti. Zakonsko pooblastilo za izdajo takšnega podzakonskega predpisa pa je bilo
               s sprejetjem ustreznega amandmaja na odboru, ob upoštevanju pripomb, za katere smo
               zelo hvaležni Zakonodajno-pravni službi, že dovolj natančno in ustrezno
               definirano.</p>
               <p>Dovolite mi samo, ko govorimo o podatkih, da citiram tretji odstavek 104.a člena,
               kateri so torej ti podatki. Podatki, potrebni za ugotovitev zadnje lokacije opreme za
               mobilno komunikacijo posameznika, so podatki o lokacijski oznaki na začetku
               komunikacije in podatki, ki določajo zemljepisno lego celic z navedbo njihovih
               lokacijskih oznak med obdobjem, za katero se hranijo podatki o komunikaciji, ter
               drugi podatki, ki jih v zbirkah osebnih in drugih podatkov obdeluje operater, to pa
               je znano, kateri so, in lahko omogočajo natančnejšo ugotovitev zadnje lokacije opreme
               za mobilno komunikacijo posameznika. Tako ocenjujemo, da so tehnične specifikacije že
               v zakonu dovolj natančno podane. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Dolžan sem seveda odgovor spoštovanemu predstavniku stranke Zares, ki je dejal, da
               nisem govoril o vsebini samega amandmaja. Vsebina samega amandmaja je izjemno
               občutljiva, ker se dotika varovanja človekovih pravic. O tem sem govoril. Na problem
               podnormiranosti in zato tudi očitne spornosti z vidika ustavnopravne ureditve je
               opozorila Zakonodajno-pravna služba, ki in je opozorila tudi na spornost sprejetega
               amandmaja, ki po mnenju stroke ne rešuje vprašanja, ki naj bi ga to reševalo. Nihče
               od nas ne oporeka cilju, da se rešujejo človekova življenja, to sem že poudaril.
               Poudaril sem tudi že na začetku v uvodu, da se mi zavedamo, da je to področje treba
               urediti. Ampak ljudje božji, to ne more biti izgovor za pravno <q>"šlamparijo"</q> in za
               očitno protiustavnost in da se potem opozorila, ki gredo v tej smeri, kar ignorira.
               Ravno nasprotno, to bi moral biti razlog za to, da se to občutljivo, pomembno
               področje toliko bolj natančno in premišljeno uredi. In časa za to je bilo več kot
               dovolj, če bi se to hotelo. In tukaj se postavlja vprašaj.</p>
               <p>Če grem sedaj na samo vsebino, tako kot je kolega želel, najdemo notri spet pojem, ki
               smo ga problematizirali že zadnjič pri zakonu o policiji, to je <q>"utemeljena
               verjetnost"</q>, kot je bil prej že naveden tudi s strani spoštovanega sogovornika. Ta
               pojem je seveda kontradiktoren. Vsi, ki imate vsaj minimalno matematično znanje,
               veste, da je tudi skregan z matematiko. Verjetnost ni utemeljena ali pa neutemeljena,
               ampak je to za lase privlečen skovan pojem, ki, mimogrede, tudi če nima nobene sodne
               prakse in je pravzaprav zelo zanimiv. Z nekaj humorja lahko stvari povemo tudi na
               zelo preprost način. Govoriti o utemeljeni verjetnosti je točno toliko smiselno, kot
               govoriti o gospodarski uspešnosti sedanje vlade. Zadeva, ki je kontradiktorna torej
               že v samem izhodišču. Lahko o tem govorimo, lahko se pri tem tudi nasmejemo, tako kot
               ste se sedajle nasmejali, ampak to zapisati v zakon, ko gre za varovanje človekovih
               pravic, je pa neodgovorno. In vsaj take stvari, uporabo nekih pojmov, ki so sprti z
               zdravo logiko, z matematično logiko, če želite, z matematičnem znanjem, vsaj taki
               uporabi pojmov bi se lahko izognili in vsaj lahko bi tisti osnovni okvir za
               posredovanje teh podatkov in pa za njihovo obdelavo zapisali v zakon, pa bi bila že s
               tem bistvena izboljšava. In ne mi reči, da ni bilo časa za to, da bi to uredili. In
               tudi izgovarjati se na to, ravno tako kot prej ni bila stvar povsem dorečena, tudi s
               tem zakonom ne bo, kar pomeni, da je še vedno potrebno stvari pravno urejati naprej.
               In bi bilo popolnoma vseeno, časovno povsem enakovredno, pravno pa korektno, gospe in
               gospodje, z vidika varovanja ustavnega reda, da bi ta člen črtali, in to namesto s
               podzakonskim aktom, katerega priprava bo tudi trajala nekaj časa in potem sprejemanje
               in bi to lahko preprosto uredili z novelo zakona, ki bi jo potem lahko tudi
               upravičeno sprejemali po hitrem postopku, tako kot sprejemate neprimerljivo bolj
               zapletene in zahtevne zakone, kot je recimo najnovejši predlog zakona o tako
               imenovanih izbrisanih. Če tam ni problem hitri postopek, verjetno v tem primeru sploh
               ne bi smel biti, časovno je pa to čisto isto, kot če greš na pripravo podzakonskega
               akta na nekem ministrstvu. Po drugi strani pa s tem vendarle pokažeš ustrezen odnos
               do problematike in spoštuješ pravno ureditev in ustavni red države Slovenije. Ampak
               za to, ko gre za spoštovanje človekovih pravic, vam pa očitno ni mar.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Anderlič. Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>To je res pomemben člen in meni je žal, da so se kolegi v SDS odločili, da bi črtali
               kar cel člen, kar bi seveda pomenilo, da bi bil ta zakon resno invaliden oziroma bi
               bila praznina. Sam se pa strinjam z mnogimi deli razprav, da občutljivost pri
               varovanju osebnih podatkov in določene zaščite osnovnih človekovih pravic ne bi smeli
               izpostavljati tako, kot ste to tu naredili. Mene izrazito moti 5. točka, in to, da
               minister predpiše, na kakšen način bodo obdelovali podatke, na kakšen način jih bodo
               posredovali, kako bo zahteva posredovana in tako naprej. Tu ne gre samo za tehnična
               vprašanja obdelave osebnih podatkov in tehnične značilnosti informacijskega sistema
               za izvajanje nalog in tako naprej. Tu gre za bistvo. Če bodo te podatke obdelovali -
               in tu bi morali povedati, kako si vi ta podzakonski akt predstavljate, ker gre to
               lahko zelo daleč. Jaz bi bil takoj za to, če se ta del zakona spremeni. Zato pravim,
               da bi bilo mogoče bolje, da bi bil amandma napisan tako, da se ta člen izboljša. To
               je samo ena od stvari, je pa še veliko takih. Ampak ker je amandma napisan samo tako,
               da se člen črta, ga ne morem podpreti, ker nekaj teh stvari je pa vendar nad tem. Ko
               gre za ogrožanje življenja ali telesa osebe in podobno, takrat nekatere stvari, ki so
               sicer svete, ne veljajo, ker je pač neka druga vrednota nad tem. In tu gre konkretno
               za življenje in še druge stvari so, ki narekujejo, kot pravim, da se ta amandma ne
               podpre. Mi je pa žal, da ministrstvo ne pove, kaj bodo obdelave teh podatkov in vseh
               teh stvari pomenile. Vam povem, pri mnogih primerih je prav neverjetno, da je v teh
               podzakonskih aktih bistveno več, kar celo presega sam zakon, kot pa je tistega, kar
               je zakonodajalec hotel. Zato se predpisovanja na tak način bojim. Ne vem, zakaj tega
               niste zapisali, če imate tako obsežen zakon. In konec koncev tudi ta člen, ki sega
               čez stran in pol, je neverjetno, da niste še te točke potem razdelali, da bi rekli,
               na ta način, tako lahko obdelujejo podatke in tako naprej. Ne vem, kaj mora še potem
               minister za notranje zadeve predpisovati.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod državni sekretar, izvolite.</p>
            </sp>
            <sp who="SDZ5:GyörkösJozsef">

               <speaker>DR. JOZSEF GYÖRKÖS:</speaker>

               <p>Hvala lepa za besedo. Spoštovanemu gospodu poslancu Anderliču odgovarjam.</p>
               <p>Ob pozornem branju tega petega odstavka naletimo na besedi <q>"tehničnih vprašanj"</q>. In
               to je ključni izraz v tem členu, kjer piše, da <q>"predpiše način posredovanja zahteve,
               obdelave posredovanih podatkov, notranjega nadzora, glede načina oziroma tehničnih
               vprašanj obdelave osebnih podatkov ter tehnične značilnosti informacijskega sistema
               za izvajanje nalog iz prvega odstavka tega člena."</q> S tem hočem povedati, če se malce
               tehnično izrazim spet, da se kreira meta baza podatkov, ne pa njena vsebina, na
               kakšen način bo izgledala izmenjava katerih podatkov, ki so pa v tretjem odstavku
               povedani. Tako ne gre za vsebinske elemente, kot ste jih vi razumeli, ampak gre
               izključno za tehnične. Zakaj ni natančnejšega opisa te oblike, sodimo, da to ne spada
               v zakon, prvič, zaradi tehnološke neodvisnosti in drugič, ker bo to podzakonski akt
               opredeljeval. Ob tem naj ilustriram to, kar sem zdaj povedal, še z eno zadevo.
               Zadrževanje podatkov se obdeluje na Direktoratu za informacijsko družbo v okviru
               Evropske unije oziroma po novem Direktorat za digitalno agendo. Ampak vsa vsebinska
               vprašanja, ki jih tukaj ni, to so tehnične zadeve, pa na Direktoratu za pravosodje.
               Te zadeve so izjemno jasno ločene. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Replika? Vam bom dal besedo, gospod Anderlič, takoj za tem. Besedo ima gospod dr.
               Pavel Gantar. Boste pa v razpravi pojasnili. V redu, če tako mislite, vam dam
               repliko.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Resnično tako mislim, in to je klasična replika. Gospod državni sekretar je napačno
               razumel mojo navedbo. Če boste šli prebrat, boste videli, da ste stlačili en vrinjen
               stavek med tehnične zadeve. In tukaj zelo jasno piše <q>"minister, pristojen za notranje
               zadeve, po predhodnem mnenju informacijskega pooblaščenca"</q>, kar je, mimogrede, čudno,
               zakaj bi ga tukaj napotovali, da se on tam posvetuje, on bo že ustrezno to naredil,
               ampak potem imate <q>"podrobneje predpiše način posredovanja zahteve, obdelave
               posredovanih podatkov"</q>, obdelave, ponavljam, vejica <q>"notranjega nadzora glede načina
               oziroma tehničnih vprašanj obdelave osebnih podatkov ter tehnične značilnosti"</q> in
               tako naprej. To so tri stvari, tri različne stvari. Tukaj ne govorite v tem vrinjenem
               stavku, obdelave posredovanih podatkov, to s tisto tehnično obdelavo nima zveze, ker
               to opredeljujete naprej. Vi naštevate, kaj bo ta naredil. Vi ne rečete tukaj, da bo
               ta pravilnik samo urejal tehnično značilnost in tako naprej oziroma obdelavo
               tehničnega vprašanja osebnih podatkov. Ampak najprej rečete, da obdelavo posredovanih
               podatkov predpiše. To je pa vsebinska zadeva. Dajte prosim prebrati in ugotovili
               boste, da ste napačno razumeli moje navajanje. Jaz se bojim tega, da bo minister,
               ministrica, kdorkoli, predpisoval, kako se bodo ti pridobljeni podatki obdelovali.
               Kaj se imajo za obdelovati, kako se obdelujejo, v kakšne namene se obdelujejo in tako
               naprej - to je zelo huda določba.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod dr. Gantar. Prosim.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Hvala lepa. Zelo malo časa imam. Prvič, okoli tega člena je zelo pomembno vedeti, da
               so v členu, v tretjem odstavku, taksativno navedeni podatki, ki se lahko zbirajo. Več
               od teh ne smejo zbrati, manj lahko, te lahko.</p>
               <p>Drugič, da je v zakonu navedena sledljivost in neizbrisna sledljivost, da lahko nekdo
               za tem pogleda in ugotovi, ali je bil ukrep, ki ga predvideva ta člen, zlorabljen ali
               ne. Ta sledljivost je neizbrisna in mora ostati.</p>
               <p>In tretjič, prav ta peti odstavek dokazuje, da je pravna problematika tega zakona
               težka, da ni enostavna, kot mislite, da je treba poznati tudi tehnična vprašanja in
               tehnične vidike te stroke, če jo želite pravno regulirati. Iz tega izvira ta
               nesporazum. Ta člen govori o kreiranju meta baze podatkov in v tem okviru je treba
               pritrditi točno temu, kar je rekel državni sekretar in ne ugovorom. Gre za vprašanje
               tehnične narave <gap n="..."/><stage>/Opozorilni znak za konec razprave./</stage><gap n="..."/> ki pa ni mogoče biti
               regulirana v zakonu že zaradi nevtralnosti same tehnologije. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Miran Györek.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Moje stališče, osebno mnenje, saj sem stališče
               stranke že povedal prej, je, da je ta 24. člen dejansko najbolj sporen v celem
               zakonu. O koristnosti samega zakona in sprememb ne bom zdaj govoril, ampak bi se na
               ta predlagani amandma skoncentriral.</p>
               <p>Nekaj me čudi, zakaj na te amandma črta. Jaz ne vem, zakaj predlagatelj ni predložil
               izdelano vsebinsko spremembo amandmaja, ker bi se jo dalo, ker očitno tukaj gre za
               tisto besedno zvezo, ko je tudi sporna na nek način. To je ta utemeljena verjetnost.
               Sama obveznost operaterja, ki je zdaj vstavljena v ta zakon, je na nek način tudi
               naša obveznost, saj to dejansko narekuje direktiva. Ampak kot sem seznanjen, je to
               direktiva že nekoč narekovala in če je res, da je tudi pri prevodu prišlo tukaj do
               nekih čudnih zadev, ko se to ni ravno upoštevalo, ampak tako govorijo.</p>
               <p>Vsebina spremembe oziroma dopolnitve, da je ogroženo življenje ali telo posameznika
               ali je potrebno najti osebo, kateri je omejena poslovna sposobnost oziroma ima
               ugotovljene zdravstvene probleme, kakor tudi primeri, ko je pridobitev podatkov
               potrebna, da se najde otrok, ki je bil s strani staršev ali zakonitih zastopnikov
               prijavljen kot pogrešan, jaz mislim, da je popolnoma razumna, sprejemljiva,
               utemeljena in o tem sploh nima smisla izgubljati besed. Je pa nekaj, kar pa daje en
               dvom oziroma, kako bi rekli, nek potencialen strah pri vseh nas in ostalih Slovencih
               in Slovenkah, to je, da so naše izkušnje s policijo v preteklosti tudi takšne, da
               opravičujejo ta dvom in strah in tudi jaz osebno imam ta strah. In dvom. Kako bo
               minister predpisoval samo tehniko obdelave podatkov, način koriščenja te določbe? To
               je zdaj tisto, na kar mi ne bomo imeli več vpliva. Zato mi zdaj dejansko tukaj dajemo
               bianco ministru s to določbo, bianco menico, ki se bo potem lahko uporabila tudi, ali
               če hočete izraz zlorabila, ne rečem pa, da se bo. Ampak recimo, kaj pa, če se bo. In
               to je tisto, kar bi jaz v zakonu zavaroval, da do tega ne bi moglo priti. In
               predlagatelj oziroma tudi mi kot poslanske skupine bi se lahko potrudili, da bi dali
               neko varovalko oziroma nekje podrobneje predpisali in določili, kako do tega naj ne
               bi prišlo. Ker pa moramo upoštevati tudi mnenje Zakonodajno-pravne službe kot resno,
               da ne bom vsega citiral, ampak samo ta stavek: <q>"Po ustaljenem stališču Ustavnega
               sodišča"</q> se pravi po ustaljenem stališču in ne nekaj novega, <q>"je temeljne ustavne
               pravice omejiti le z zakonom, potem ko zakonodajalec opravi tehtanje ustavnih dobrin
               in ugotovi nujnost omejevalnega ukrepa. Ta ustavna zahteva pomeni, da mora biti vsako
               poseganje v pravico urejeno z zakonom določno in nedvoumno. Zakonska ureditev mora
               biti takšna, da izključi vsako možnost arbitrarnega odločanja državnega organa."</q> S
               tem je povedano, jaz mislim, vse. In ne vem, zakaj tega ne bi mogli vključiti tudi v
               zakon, da bi to preprečili.</p>
               <p>To je bilo moje stališče. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Ker sem videl več rok, odpiram prijavo. Prijava teče.</p>
               <p>Gospod Anton Anderlič, izvolite.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Jaz bi resnično rad od državnega sekretarja slišal, za kakšno obdelavo podatkov tukaj
               gre. Katere podatke, na kakšen način, mislite, da jih bo minister za notranje zadeve
               predpisal? Ne mi pojasniti, da gre za tehnične, da gre za notranji nadzor, da gre za
               informacijski sistem in tako naprej, kajti ta vrinjeni stavek govori o obdelavi
               podatkov. Kako jih boste obdelovali, v katere namene jih boste obdelovali in kaj
               pravzaprav s tem mislite?</p>
               <p>Če ste to zapisali, da bo minister to predpisal, tudi veste, kako bi to moralo biti
               oziroma za katere stvari tukaj gre.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod državni sekretar.</p>
            </sp>
            <sp who="SDZ5:GyörkösJozsef">

               <speaker>DR. JOZSEF GYORKOS:</speaker>

               <p>Hvala lepa za besedo. Podatke vsekakor obdelujejo tisti v smislu vsebinske obdelave
               podatkov. Obdelav je več vrst: tehnična in vsebinska. Vsebinske obdelave, ki so jim
               ti podatki namenjeni, to je predvsem v okviru tega člena policija, vsekakor. Pri tej
               obdelavi podatkov, kot jo obravnava pa ta predlog zakona, pa dejansko gre za to, da
               vi, prvič, prenesete v tehnično berljivo obliko, ker ti podatki so zapisani v obliki
               IP paketov, ki seveda niso berljivi, in jih prenesete v berljivo obliko. To je tudi
               en vidik obdelave. Sicer pa je tudi v obrazložitvi opisano bolj natančno. Na primer,
               pripomba Zakonodajno-pravne službe glede petega odstavka je bila za nas nekoliko
               nerazumljiva zaradi tega, ker tudi tam smo poudarili, da gre za tehničnoizvedbeni
               predpis, za katerega je jasno, da ne sme originalno ustvarjati novih pravic in
               obveznosti. In potem razlagamo, na primer, pravila za obdelavo osebnih podatkov, ki
               bodo predpisana s pravilnikom ministra, bodo glede obveznosti le-teh samo povzela iz
               zakonov minimalen nabor podatkov, ki pa so opredeljeni v tretjem odstavku. Torej ne
               gre za vsebinsko obdelavo, gre za posredovanje pri tej obdelavi podatkov. Minimalen
               krog uradnih oseb, recimo, ki se s pridobljenimi podatki smejo seznaniti, sledljivost
               posredovanja osebnih podatkov. To pomeni obdelava. Minimalizem posredovanja podatkov
               znotraj policije in podobno. Zato pa je bila ta pripomba upoštevana glede obveznosti
               izdaje samega predpisa. To smo pa popravili s korekturo besedice <q>"lahko"</q>.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Žerjav, izvolite.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik za besedo. Kolegice in kolegi! Ta 24. člen tega
               zakona je, po moji oceni, izredno nevaren, predvsem nevaren za politiko. Prepričan
               sem, da je kot takšen nepotreben, saj lahko danes brez tega člena operater policiji
               posreduje podatke, potrebne za ugotovitev zadnje lokacije, ki jih opredeljuje ta
               člen, seveda po nekem utečenem protokolu, po nekih utečenih pravilih, da je v tem
               postopku pridobivanja teh podatkov vključeno tudi tožilstvo. In ne govoriti, da je
               danes to nemogoče in da ni možno in tako naprej. Po moji oceni mora biti vključeno
               tožilstvo tudi v teh primerih, ko obstaja utemeljena verjetnost, da je neposredno
               ogroženo življenje, prvič, da se najde oseba, kateri je poslovna sposobnost odvzeta
               ali omejena, to je drugič, tretjič, v primeru, da se najde otrok, ki je s strani
               staršev in zakonitih zastopnikov prijavljen kot pogrešan. Torej imamo tri primere.
               Tožilstvo ima urejeno dežurstvo, ima dežurne tožilce in ne more biti razlog v tem, da
               s tem členom poenostavimo neko utečeno pravilo, nek utečen protokol. Razumel bi ta
               člen, če teh podatkov v tem trenutku pod nobenimi pogoji policija ne bi mogla
               pridobiti. Vendar to ni res. Policija lahko dobi vedno od tožilca neko odločbo, neko
               dovoljenje, da pride do teh podatkov. Je pa res, da je treba tukaj urediti
               komunikacijo oziroma poklicati na tožilstvo ali kakorkoli že, ne vem, kakšni so ti
               protokoli, ampak da to teče preko tožilstva. Še enkrat, direkten kontakt, policija -
               operater, je nevaren. Nevaren je predvsem zaradi zlorab, ko se lahko pod pretvezo
               prej omenjenih treh prejšnjih primerov pride do teh podatkov o zadnji lokaciji za
               skoraj vsakogar. Ne bi želel, da bi do tega prihajalo. In mimogrede, zanimivo je v
               luči tega zlorabljanja itn., da so nekateri novinarji že v četrtek vedeli, kaj se bo
               zgodilo včeraj na temo Patrije. Zelo zanimivo! Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod državni sekretar.</p>
            </sp>
            <sp who="SDZ5:GyörkösJozsef">

               <speaker>DR. JOZSEF GYÖRKÖS:</speaker>

               <p>Hvala lepa, gospod predsedujoči. Spoštovani gospod Žerjav! Ta 24. člen je v bistvu
               nadgradnja oziroma povzemanje zakona o osebnih podatkih, ki že daje pravno podlago za
               hrambo teh osebnih podatkov. Sicer ste pravilno, vendar z določenimi pomanjkljivostmi
               po mojem mnenju, ugotovili, da je že zdaj možno priti do teh podatkov. Bolje bi bilo
               reči, ti podatki že zdaj obstajajo, ampak operaterji jih niso dali. Operaterji so
               bili tisti, ki so zahtevali bolj natančno dikcijo, da se lahko nemudoma ti podatki
               sporočajo. In tukaj ne gre, veste, za kazniva dejanja. To je bistvena razlika. Potem
               bi lahko bilo tožilstvo vključeno po vseh procedurah. Tukaj gre za posredovanje v
               izjemnih okoliščinah, ki ste jih povzeli tudi sami. Zato ocenjujemo, da je ta pristop
               pravilen in predvsem zato, ker tudi v vseh javnih obravnavah, ki smo jih opravili v
               zadnjem času, in pogovorih z operaterji smo naleteli na zelo pozitiven odziv.
               Ocenjujemo hkrati, da so varovalke dovolj močne. Jasno je, da varovalke morajo biti,
               ampak ocenjujemo, da so bolj močne. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Grims. Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Najprej bi se res zahvalil vsem trem sogovornikom, ki so sedajle nastopali s strani
               različnih poslanskih skupin. Vesel sem, da so opozorila vendar naletela na
               razumevanje in moram reči, da se z vsemi tremi strinjam. Kolega je odlično prebral,
               kakšne so odločitve Ustavnega sodišča, ko gre za obravnavanje teh vprašanj, in to je
               točno isto, kar sem povedal sam na bolj preprosti način že v uvodu kot izhodišče.</p>
               <p>Strinjam se tudi s kolegom Anderličem, ki je opozoril na izredno raztegljivost tiste
               formulacije, ki ste jo zapisali v zakon. Kot zanimivost naj omenim, da on je naštel,
               da to zajema tri, jaz naštejem pa štiri različne stvari. To se pravi, že tukaj lahko
               vidimo, kako raztegljivo je možno tolmačenje teh pojmov. Res so našteti eksplicitno,
               kaj naj bi zajemali posamezni podatki v 3. členu. To je zagotovo res. Vendar tukaj
               govorimo o naslednjih korakih. Prvič, o celotnem protokolu, ki ga to zajema, celo
               okvir za pridobivanje, pa potem o obdelavi, ki ni samo tehnična, kot se je zdaj že
               dovolj jasno razjasnilo, ampak gre tudi za še kako vsebinske stvari. S tega razloga
               se zelo strinjam tudi s kolegom Žerjavom, ki je poudaril, da omogoča že zdaj v nujnih
               primerih, da se ti podatki po ustreznem postopku in sodelovanju ustreznih institucij
               pridobijo.</p>
               <p>Še enkrat pa opozarjam, takšen način, kot ste zdaj dali v zakon, s tistim amandmajem
               k 24. členu, ki je bil sprejet na odboru, se pravi, kot je sedaj v besedilu zakona,
               ni ustrezen, tudi ničesar v bistvu ne rešuje. Tukaj že iz tega, kar je gospod državni
               sekretar povedal, je zelo jasno vidno, da oni nimajo pripravljenega še podzakonskega
               akta. Tudi nesmiselno je bilo, ko je nekdo predlagal, predvidevam dobronamerno, zakaj
               pa vi niste tega pripravili<gap n="..."/> Ja, mi bi se lahko oprli na ureditev, ki je bila
               takrat, ko smo bili mi na vladi, ampak, ljudje božji, v temu času je recimo že prišlo
               do prenosa celotnega področja z enega ministrstva na drugega, spremenili so se
               nekateri principi in kar koli bi mi pripravili, bi bilo zanesljivo zavrnjeno, ali iz
               političnega prestiža ali pa bi dejansko ne ustrezalo več sedanji ureditvi. Tukaj gre
               za eno specifiko, ki jo mora vsaka vlada urediti tako, da zadeva dejansko stoji.
               Ampak stati mora pa tudi na ustrezen ustavnopravni način. Tukaj gre za eno zelo
               občutljivo zadevo, ne vem, kako naj dovolj jasno opozorim.</p>
               <p>Poglejte, Ustavno sodišče je pri podobnih odločitvah v preteklosti nekajkrat zelo
               jasno zapisalo, da kadar koli gre za pridobivanje, obdelavo podatkov, za kar koli,
               kar je povezano z urejanjem področja varovanja človekovih pravic ali pa z njihovim
               omejevanjem, in v bistvu ta člen se na nek način tudi tega dotika, pomeni na nek
               način omejevanje pravice do zasebnosti, tega se moramo zavedati. 15. člen Ustave pa
               izrecno govori, da ni dopustno omejevati pravic, ki so zapisane v poglavju o
               človekovih pravicah v ustavi, niti z različnimi izgovori, češ, da to ustava sama
               omogoča ali kaj podobnega, če se to ne uredi v zakonih, ki morajo biti napisani
               izredno jasno in določno. In ne vem, zakaj se temu noče prisluhniti. Hitenje tukaj po
               levi nič ne pomaga, spet bo šel čas za pripravo podzakonskega akta, potem se lahko
               zgodi še ustavna presoja in stanje bo točno takšno, kot je zdaj. Ravno tako kot zdaj
               bo omogočeno pridobivanje teh podatkov, seveda po ustreznem protokolu, ob sodelovanju
               vseh ustreznih služb. Te bližnjice tukaj še ne bo. Šele ko bo enkrat to zapisano zelo
               jasno in določno v zakonu in bo ta zakon dokončno uveljavljen bo to urejeno na pravno
               nesporen način.</p>
               <p>Časovno pa sprejemati eno novelo po hitrem postopku zakona v Državnemu zboru, ni prav
               nič bolj dolgotrajno, kot pripraviti podzakonski akt in ga potem sprejemati skladno
               in tudi objaviti skladno s protokoli, ki to urejajo na vladni ravni.</p>
               <p>Je res samo dilema, ali se spoštuje ustavni red in varovanje človekovih pravic,
               zlasti standardi varovanja človekovih pravic, ki jih je že postavilo Ustavno sodišče,
               ali pa se to ne spoštuje. In da bi se to spoštovalo, da se to sploh omogoči, da se
               pridobi čas in priložnost, temu je namenjen naš amandma.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati o 24. členu in amandmaju? Gospod Prijatelj, izvolite.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa za besedo.</p>
               <p>Spoštovane, spoštovani! Jaz mislim, da policija ima danes ogromno možnosti, da
               izsledi, prisluškuje in izvaja sledenje. To, kar je napisano v tem členu, je
               nedorečeno, zlasti ko nalagate ministru, pristojnemu za notranje zadeve, da po
               predhodnem mnenju informacijskega pooblaščenca pridobljene zahteve predpiše, ko dobi
               to zahtevo na mizo, ustrezen način za obdelavo podatkov in pridobi podatke. Ali se bo
               minister zdaj ukvarjal z vsakim primerom posebej? Jaz pa mislim tudi to, da sankcija
               policije pri nedovoljenem posegu v človekove pravice, v do sedaj veljavnem zakonu, ki
               omogoča v danih okoliščinah prisluškovanja, sledenja, itd., zloraba teh pravic še
               nikoli ni bila sankcionirana. Policija lahko dela kar hoče in postajamo po malem
               policijska država.</p>
               <p>Seveda je všečno, ko preberemo, da urejate s tem na nek način nerešen problem nasilja
               v družini. Ampak koliko pa je primerov, ko policija ni učinkovito posredovala takrat,
               ko bi morala, pa je dobila v bistvu pravočasno prijavo. Danes tukaj navajate skrb za
               družino, otroka, itd. Jaz se s tem lahko strinjam, samo bojim se, če bo tako
               obveljalo, kot je zapisano, pa nisem za popolno črtanje, ker je marsikaj v tem členu
               dobro napisano, da bo prihajalo še do večjih zlorab, seveda pod nekim izgovorom. Na
               to, da zlorabljate do sedaj veljavna pooblastila, vas opozarja tudi pooblaščenka za
               dostop javnih informacij, pa se nič ne zgodi. Tudi tožilstvo ne ukrepa. Seveda vrana
               vrani ne bo oči izkljuvala, to je pregovor.</p>
               <p>Jaz bi želel, da postanemo na tem področju evropsko primerljivi in da si na nek
               izmišljen način policija ne pridobi dodatnih pooblastil, kajti to vidimo v Slovenski
               nacionalni stranki kot način, ki bo služil zgolj za izgovor, kadar bo policiji
               izgovor potreben. Bolj domiselno, bolj pametno bi morali napisati ta člen. In če že
               opredeljujete pristojnosti, bi jih morali opredeliti tako, da v bistvu bi bile
               smiselne in izvedljive. Po tem, kar ste zapisali, praktično to nikoli ne bo možno ali
               pa bo kup pooblaščencev, ki jih bo minister pooblastil, da lahko to izvajajo. To pa
               pomeni, da stvar izgubi smisel zapisanega. Seveda bi vas vprašal, ko smo že pri tem,
               zakaj pa policija dejansko ne izvaja tistega, kar je včasih izvajala, skrbela za
               javni red in mir. Nikoli in nikdar ne vidim policista, da bi se ukvarjal s pregledom
               terena. V lepem vremenu jih vidimo, kako ustavljajo avtomobile, redkokdaj v slabem
               vremenu ali v gneči na cesti. Ne vidim jih tudi v nočnih urah, da bi se sprehajali in
               hodili na tako imenovana rizična območja. Vem, da to ni tema, ampak vseeno bi želel,
               da včasih dobimo na klopi tudi kak tak zakon, ki jih bo pooblastil, če so že na
               policiji pozabili, da imajo ta pooblastila, dodatno obvezal policiste, da izvajajo
               tisto, za kar so poklicani. To pa vidim kot neko novo represijo. In, seveda, če ni
               sankcionirana kršitev s strani policije, vidim to kot možno novo zlorabo. In
               verjemite mi, da bo pooblaščenka za dostop javnih informacij imela še ogromno dela,
               predvsem s policisti, ker boste to s pridom izkoriščali, kar danes predlagate, in
               verjamem, da boste tudi sprejeli. Skratka, še en represiven ukrep več. Upam, da si
               boste s tem kaj pomagali. Prisluškujete poslancem, prisluškujete državnim uradnikom,
               izvajate celo nedovoljene posege, kot smo lahko videli v državnih podjetjih in
               drugod. In verjamem, da si boste tudi to izborili.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ugotavljam, da ne želi nihče več razpravljati o 24. členu oziroma amandmaju, zato
               zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 2. točki dnevnega reda.</p>
               <p>S tem prekinjam to točko dnevnega reda.</p>
               <p>Preden preidemo na 16. točko dnevnega reda, bi vas rad obvestil o tem, da bo na 12.
               seji Državnega zbora pri obravnavi 16. točke, to je Predloga zakona o spremembi
               Zakona o cestnini za vozila, katerih največja dovoljena masa presega 3.500
               kilogramov, skrajšani postopek, točke 17, Predloga zakona o spremembah in dopolnitvah
               Zakona o javnih cestah, skrajšani postopek, točke 18, Predloga zakona o spremembah in
               dopolnitvah Zakona o zagotavljanju navigacijskih služb zračnega prometa, skrajšani
               postopek, sodeloval gospod mag. Zoran Kus, državni sekretar na Ministrstvu za okolje
               in prostor, po pooblastilu vlade.</p>
               <p>Prehajamo na <title>16. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBI
                  ZAKONA O CESTNINI ZA VOZILA, KATERIH NAJVEČJA DOVOLJENA MASA PRESEGA 3.500
                  KILOGRAMOV, skrajšani postopek.</title> Predlog zakona je v obravnavo Državnemu zboru
               predložila Vlada. Besedo dajem predstavniku Vlade za dopolnilno obrazložitev predloga
               zakona. Besedo ima gospod mag. Kus. Izvolite. Gospod mag. Kus, moment, prosim. Gospod
               Tanko, želite? Postopkovni predlog.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Spoštovani podpredsednik, sprašujem, ali ima gospod državni sekretar z Ministrstva za
               okolje pooblastilo z Vlade za zastopanje. Pri tej točki dnevnega reda bi pričakovali,
               ker gre za zakon s področja prometa državnega sekretarja ali pa ministra s prometnega
               ministrstva. In je nekoliko neobičajno, da spremembe zakona, ki so vezane na prometni
               resor, komentirajo državni sekretarji drugih resorjih, ki imajo težave že s
               komentiranjem in ustreznimi obrazložitvami tistih tematik, ki so v njihovem delovnem
               področju. Jaz predlagam, da sejo prekinete in zagotovite predstavnika Vlade, se pravi
               ministra ali državnega sekretarja z ministrstva za promet, da bomo lahko to razpravo
               kompetentno opravili. Gre za pomembno tematiko, gre za podaljševanje ABC sistema, gre
               za to, da ohranjamo v tem prometnem sistemu tehnologijo, ki je Evropska unija ne
               dopušča, in gre tudi za določene rešitve, ki so verjetno povezane z odločitvami
               Vlade, ki omogočajo klientelistično ureditev na tem področju.</p>
               <p>Predlagam, da sejo prekinete, in da zagotovite ustrezne sogovornike z vladne strani,
               ker na tak način je nekorektno obravnavati stvari.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Tanko, pred seboj imam dokument, namenjen predsedniku Državnega
               zbora, katerega vsebino sem malo prej prebral, s podpisom mag. Barbare Peternelj,
               namestnice generalnega sekretarja Vlade, ki je tudi dokument in pooblastilo za
               gospoda mag. Kusa.</p>
               <p>Seje ne morem prekinjati, ker imam pooblastilo Vlade točno napisano. Dokument si
               lahko ogledate.</p>
               <p>Gospod Tanko, jaz sem svoje povedal. Tega mnenja ne bom spremenil, ker imam
               pooblastilo Vlade o udeležbi. Prosim, če dovolite, da nadaljujemo sejo. Na to ne
               morem vplivati, to dobro veste. Bi bil zaman kakršenkoli dvogovor. Pooblastilo imam,
               lahko si ga ogledate, pri meni je, prebral sem ga.</p>
               <p>Prosim mag. Kusa, če nastopi. Izvolite.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>Najlepša hvala, gospod podpredsednik za besedo. Spoštovane poslanke in poslanci!
               Najprej pojasnilo glede odsotnosti ministra in državnega sekretarja z Ministrstva za
               promet. Minister za promet dr. Vlačič je v delegaciji s predsednikom Vlade. Ker je
               bilo najprej planirano, da bo ta točka dnevnega reda mnogo kasneje na dnevnem redu,
               kot je sedaj, se minister žal še ni vrnil. Planiral je, da bi lahko od 15. ure naprej
               bil na seji, ali pa ob 16. uri ali 17. uri. Ampak ga ni. Državni sekretar je glede na
               ta dogovor, da bo minister pravočasno nazaj, odpotoval na nujno sejo v Bruselj.</p>
               <p>Spoštovane poslanke in poslanci! Pred vami je zakon o spremembi zakona o cestnini za
               vozila, katerih največja dovoljena masa presega 3.500 kilogramov. Zakon ima sicer eno
               spremembo, en sam člen, je relativno kratek, a se strinjam, da je pomemben zakon.
               Skladno z določbo 45. člena Zakona o cestnini za vozila, katerih največja dovoljena
               masa presega 3.500 kilogramov, se mora prilaganje stopenj zaračunavanja cestnine,
               glede na evro emisijski razred vozila, začeti uporabljati najkasneje s 1. januarjem
               2010. Navedeni datum je v skladu s tako imenovano <q>"Eurovinjet direktivo"</q>, ki je
               prenešena v slovenski pravni red s predmetnim zakonom. Po trenutno veljavnem zakonu
               je določeno, da se prilaganje višine cestnine glede na evro emisijski razred vozila
               lahko uporablja le pri cestninjenju v prostem prometnem toku z aktivno OBU napravo,
               medtem ko se pri ostalih načinih cestninjenja uporablja višina cestnine, določena s
               sklepom o določitvi višine cestnine za vozila, katerih največja dovoljena masa
               presega 3500 kilogramov. Glede na to, da v Republiki Sloveniji še ni vzpostavljeno
               cestninjenje v prostem prometnem toku, trenutno veljavna določba tretjega odstavka
               14. člena predmetnega zakona onemogoča začetek izvajanja prilagoditev višine cestnine
               glede na evro emisijski razred vozila, zato je treba spremeniti navedeno določbo z
               namenom, da bo omogočeno prilagajanje višine cestnine glede na evro emisijski razred
               vozila pri cestninjenju z že uveljavljenimi elektronskimi mediji upravljavca
               cestninskih cest, kot so Dars kartica, Dars transporter kartica, elektronska kartica
               ABC.</p>
               <p>Vlada predlaga, da Državni zbor sprejme predlagane spremembe in dopolnitve tega
               zakona. Hvala za pozornost.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za promet kot matično delovno telo.
               Besedo dajem predsedniku, gospodu Janku Vebru, za predstavitev poročila odbora. Pred
               tem pa ima še gospod Tanko postopkovni predlog.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>To, kar je storila Vlada v tem konkretnem primeru, ni v skladu s tretjem odstavkom
               Poslovnika Državnega zbora, kajti v tem primeru bi lahko prišel razlagat to tematiko
               tudi direktor Filmskega sklada po tej določbi, če jo tako interpretiramo. Gre pa za
               elektronske komunikacije in če je že Vlada določila nadomestnega predstavnika, potem
               bi pričakoval, da bi to bil kdo z Ministrstva za visoko šolstvo, znanost in
               tehnologijo, komur je področje elektronske komunikacije tudi umeščeno. Področje
               elektronske komunikacije ni umeščeno v okolje in prostor, ampak na Ministrstvo za
               visoko šolstvo k ministru Golobiču. Tudi vse te razprave, ki so se odvile pri tej
               točki, se bodo ukvarjale samo s tem, na kakšen način in zakaj je Vlada sploh
               podaljšala delovanje ABC sistema, namesto da bi prišla s 1. 1. 2010 na sodobno
               tehnologijo, recimo na satelitski sistem in podobno. Če hočemo opraviti razpravo,
               dobro razpravo o tem, potem tukaj rabimo sogovornika resornega ministra, to je
               predstavnika Ministrstva za promet, ministra, državnega sekretarja, ali pa nekoga, ki
               obvladuje elektronske komunikacije. Nikakor pa to ne sodi v področje okolja in
               prostora. Sicer predlagam, da predložite oziroma da Vlada določi tudi Ministrstvo za
               kulturo za razlago te tematike. Mislim, da na tak način to ne gre, zato sem predlagal
               prekinitev in tudi predlagam, da sejo prekinete in da dobimo v ta prostor ustreznega
               sogovornika. Imamo direktorje direktoratov tudi na Ministrstvu za promet, ki se s tem
               ukvarjajo, in bi lahko te zadeve ti ljudje obrazložili<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p><gap n="..."/> spoštovani predsedujoči, tako ni možno kvalitetno opraviti.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Tako bom odgovoril. Nihče od nas ni specialist za vse stvari, o katerih
               govorimo. To je prvo.</p>
               <p>Drugič pa, držal se bom Poslovnika, in sicer 235. člena, točka 3., ki pravi: <gap n="..."/> "na
               seji Državnega zbora lahko predstavlja Vlado minister ali predstojnik vladne službe,
               ki ga določi Vlada. V primeru odsotnosti ali zadržanosti lahko nadomešča ministra
               državni sekretar ali predstojnik organa v sestavi ministrstva, predstojnika vladne
               službe pa njegov namestnik. Pooblastilo Vlade imamo. Tisti, ki bo danes predstavljal
               Vlado, ima pooblastila Vlade, da lahko nastopi v Državnem zboru. Prosim, gospod
               Veber, če nadaljujete.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav v imenu Odbora za promet. Odbor za promet je na svoji 6.
               seji, ki je bila 27. novembra, opravil obravnavo predloga zakona o spremembi zakona o
               cestnini za vozila, katerih največja dovoljena masa presega 3500 kg.</p>
               <p>V uvodni predstavitvi je državni sekretar gospod Jakomin predstavil razloge za
               spremembo predloga zakona. Poudaril je, da veljavni zakon ureja cestnino in
               cestninjenje vozil, katerih največja dovoljena masa presega 3500 kg, in določa, da se
               za navedena vozila plačuje cestnina, glede na prevoženo razdaljo po cestninski cesti.
               Glede na to, da se začne uporabljati evrovinjetni predpis s 1. januarjem 2010, je
               poudaril, da je treba glede na to, da v Republiki Sloveniji še ni vzpostavljenega
               cestninjenja v prostem prometnem toku, dopolniti zakon tako, da bo mogoče
               prilagajanje višine cestnine glede na evro emisijski razred vozila pri cestninjenju z
               elektronsko tablico ABC in že uveljavljenimi elektronskimi plačilnimi mediji
               upravljavca cestninskih cest. Pri obravnavi vsebine zakona je predvsem pri obravnavi
               1. člena veliko članov odbora razpravljalo o navedbi elektronske kartice ABC kot
               edinega elektronskega medija za pobiranje cestnine glede na evroemisijski razred, ki
               naj bi veljal za vozila do leta 2012. Menili so, da se s podaljšanjem uporabe
               elektronske kartice ABC krši določba Direktive o interoperabilnosti, ki določa odprt
               pristop drugim ponudnikom. Zato so predlagali, da se za drugo obravnavo predloga
               zakona pripravi amandma, ki izključuje konkretno navedbo ABC kartice kot
               elektronskega medija upravljavca cestninskih cest. Predlagatelj zakona je v svojih
               odgovorih zagotovil, da bo s spremembo zakona omogočeno prilagajanje stopenj višin
               cestnine pri plačilu cestnine s 1. januarjem 2010, nadgradnja in uporaba elektronske
               kartice ABC pa je samo prehodna rešitev do sprejetja novega zakona o cestninjenju, s
               katerim bo zagotovljeno cestninjenje v prostem prometnem toku glede na prevožene
               kilometre in tam se bo tudi upošteval evroemisijski razred vozila ter delovanje na
               ustrezni frekvenci.</p>
               <p>Odbor je sprejel tudi amandma k 1. členu poslancev koalicije, ni pa sprejel amandmaja
               Poslanske skupine SDS. Pozneje pa je odbor glasoval še o vseh členih predloga zakona
               in jih tudi sprejel. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Branko
               Marinič v imenu Poslanske skupine Slovenske demokratske stranke.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Spoštovane kolegice in kolegi, lep pozdrav vsem skupaj! Poseben pozdrav obiskovalcem
               na balkonu! Ti proceduralni zapleti na začetku pomembne obravnave Predloga zakona o
               spremembah in dopolnitvah Zakona o cestnini za vozila, katerih največja dovoljena
               masa presega 3.500 kilogramov, pomenijo, da v Poslanski skupini SDS le-tega ne
               podpiramo. Prav zaradi tega smo želeli kvalificirane ljudi, ki to področje strokovno
               pokrivajo. Zato mi dovolite, spoštovani predstavniki, ki prihajate v imenu Vlade,
               nimamo nikakršnih zadržkov do vašega spoštovanja, imamo pa pomisleke, da si resorno
               ministrstvo, katerega najprimernejši predstavnik bi danes zagotovo bil minister za
               promet dr. Patrick Vlačič, ki se mu ne zdi potrebno in pomembno sodelovati na tej
               pomembni obravnavi. Sama vsebina predloga sprememb obravnava področje, za katerega
               pravzaprav Vlada predlaga novelo, ki ni usklajena z direktivo Evropskega parlamenta
               in Sveta Evrope iz leta 2004, to je direktiva 52, z dne 29. aprila 2004. Mi smo že na
               odboru za promet jasno povedali, da tukaj ne gre za neke dileme, kjer se lahko iz
               same dikcije vsebine zakona natančno da ugotoviti, da je Vlada prišla v časovno
               stisko, kjer poskuša opraviti nadgradnjo veljavnega ABC sistema brez javnega razpisa,
               in to kljub temu, da direktiva Evropskega parlamenta temu nasprotuje. V Sloveniji
               bomo imeli spet nekaj posebnega, ker očitno je, da smo pri vseh pomembnih rečeh,
               predvsem ko gre za javna naročila in pa za razpise, vedno nekaj posebnega. Kršitev
               vsebine direktive Evropskega parlamenta in pa Evropskega sveta se nam ne zdi
               primerna, zato smo predlagali, da bi črtali 1. člen in s tem v bistvu postavili
               vsebino zakona v prvotno stanje, s tem pa bi Vladi omogočili, da bi prišla z ustrezno
               rešitvijo, ki jo zahtevajo veljavni standardi, ki veljajo za vse članice Evropske
               skupnosti. Hkrati je pomembno in pa potrebno opozoriti tudi na končno določbo, ki
               določa, da zakon začne veljati naslednji dan po objavi v Uradnem listu Republike
               Slovenije. Že samo dejstvo o tej vsebini pove, da gre za neke kršitve, kajti normalni
               datumi po objavi vsebine v Uradnem listu so nam znani, da začnejo veljati štirinajsti
               oziroma petnajsti dan po objavi. Tudi tukaj gre za neko skrajnost, ki se jo je
               predlagatelj poslužil in tudi takšnemu načinu nasprotujemo.</p>
               <p>V Poslanski skupini Slovenske demokratske stranke smo predlagali amandma, in to tudi
               na podlagi mnenja Zakonodajno-pravne službe, ki se s prvotno vsebino ni strinjala,
               pričakujemo pa, da bomo skozi razpravo, ne glede na to, da med nami niso
               kvalificirani ljudje z Ministrstva za promet, le prišli do zaključka, da predlagane
               vsebine niso dobre, ker niso upoštevani tisti standardi, ki jih morajo upoštevati
               tudi druge članice evropske skupnosti. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franco Juri v imenu Poslanske skupine Zares.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala spoštovani predsedujoči, kolegice, kolegi, predstavniki Vlade.</p>
               <p>Glavni razlog za sprejem zakona je prilagoditev višine cestnine glede na
               evroemisijski razred vozila pri cestninjenju z že veljavnimi elektronskimi plačilnimi
               mediji. Pravzaprav gre za vzpostavitev ustrezne pravne podlage za prilagoditev višine
               glede na evro emisijski razred vozila. S tem bomo omogočili prilagajanje stopenj pri
               plačilu cestnine z elektronskimi plačilnimi mediji Darsa, ti pa so podrobneje
               opredeljeni v ceniku cestnine za uporabo cestninskih cest.</p>
               <p>Gre za spremembo, ki ne posega v temeljna načela zakona, ki ureja cestnino in
               cestninjenje vozil, katerih največja dovoljena masa presega tri tisoč petsto
               kilogramov. Ta določa, da se za navedena vozila plačuje cestnina glede na prevoženo
               razdaljo po cestninski cesti. V Poslanski skupini Zares smo prepričani, da je sprejem
               novele nujen, saj mora biti cestninjenje v prostem prometnem toku zagotovljeno do 1.
               januarja 2010. Prav tako mora Slovenija zagotoviti pogoje in standarde, ki jih
               narekujejo direktive Evropske unije glede cestninjenja v prostem prometnem toku za
               tovorna vozila do leta 2012 in za osebna vozila do leta 2014. Gre torej za prehodno
               rešitev, saj je Vlada že sprejela akcijski načrt za uvedbo elektronskega cestninjenja
               sistema v prostem prometnem toku, ki na novo opredeljuje časovni potek uvedbe
               elektronskega cestninskega sistema v prostem prometnem toku. Tako bo pripravila tudi
               novi zakon o cestninjenju in zagotovila uveljavitev cestninjenja po elektronskem
               mediju, ki bo to področje v celoti uredil.</p>
               <p>V Poslanski skupini Zares bomo novelo podprli, prav tako amandma koalicijskih
               poslanskih skupin k 1. členu. Ob tem naj poudarim, da je novela tega zakona tesno
               povezana z vsebino novele zakona o javnih cestah, ki jo bomo v Poslanski skupini
               Zares prav tako podprli. Hvala za pozornost.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janez Ribič v imenu Poslanske skupine Slovenske ljudske
               stranke.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Spoštovane poslanke in poslanci. Lepo pozdravljeni. Lepo
               pozdravljeni tudi vsi, ki nas spremljate.</p>
               <p>Ne glede na to, da je cestninjenje zelo zapleten sistem, ki ga je mogoče spreminjati
               zgolj postopno, smo v Slovenski ljudski stranki mnenja, da Vlada zamuja s postopki.
               Vlada vse zakone prinese v parlament prepozno in praktično za vse zakone zato zahteva
               skrajšane postopke, kar ni v skladu s poslovniškimi razlogi za skrajšani postopek.
               Tudi pri tem zakonu navaja, da je nujno treba sprejeti spremembo, da bo omogočeno
               prilagajanje višine cestnine glede na evroemisijski razred vozila pri cestninjenju z
               elektronsko tablico ABC in drugimi uveljavljenimi elektronskimi plačilnimi mediji
               upravljavca cestninskih cest že s 1. 1. 2010. Zakon namreč predlaga vzpostavitev
               ustrezne pravne podlage in omogoča prilagajanje stopenj pri plačilu cestnine z
               elektronsko tablico ABC in elektronskimi plačilnimi mediji družbe Dars, ker pri nas
               še ni uvedena OBU naprava, čeprav je bila predvidena uvedba do 31. 12. 2008.</p>
               <p>V Poslanski skupini Slovenske ljudske stranke se sprašujemo, zakaj se ne pripravi
               celovita nova rešitev in uvedba cestninjenja v prostem prometnem toku kot novega
               načina cestninjenja in bi se s tem izognili nepotrebnim stroškom za nadgradnjo in
               uporabo elektronske kartice ABC, ki je le prehodna rešitev. Država je dolžna
               zagotoviti pogoje in standarde, ki jih narekujejo direktive Evropske unije glede
               cestninjenja v prostem prometnem toku za tovorna vozila do leta 2012 ter za osebna
               vozila do leta 2014. V poslanski skupini smo mnenja, da bi morala Vlada pripraviti
               tak akcijski načrt in zakon, da bi nov sistem uvedla čim prej, še v tem mandatu, in
               ne prelagala uvedbe na nov mandat. Pri tem s podaljšanjem uporabe elektronske kartice
               ABC naša država krši tudi določbe Direktive o interoperabilnosti, ki določa odprt
               pristop tudi drugim ponudnikom. Ali bomo zakon podprli, se bomo odločili, ko bomo
               dobili pojasnila, zakaj je to prehodno obdobje potrebno. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh, v imenu Poslanske skupine DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Hvala za besedo, gospod podpredsednik. Spoštovani predstavniki Vlade, kolegice in
               kolegi! Predstavil bom stališče Poslanske skupine DeSUS k spremembam Zakona o
               cestnini za vozila, katerih masa presega 3.500 kilogramov.</p>
               <p>Direktiva Evropske unije nam narekuje Zakon o cestnini za vozila, katerih največja
               dovoljena masa presega 3.500 kilogramov in predvideva prilagajanje stopenj
               zaračunavanja cestnine glede na evroemisijski razred vozila. Ta prilagoditev je
               določena z namenom preprečevanja okoljske škode in prometnih zastojev, zmanjševanje
               škode na cestninskih cestah, optimiziranje uporabe cestninskih cest ali prilagajanje
               varnosti v cestnem prometu ravni cestnin. Glede na to, da sedaj veljavna slovenska
               zakonodaja na tem področju ne vključuje pravne podlage za vzpostavitev prilagoditve
               višine cestnine glede na euroemisijski razred vozila, je predlagatelj pristopil k
               noveliranju dveh zakonov, in sicer tega, katerega noveliranje obravnavamo pri tej
               točki, ter Zakona o javnih cestah. Naj kot predstavnik Poslanske skupine DeSUS
               napovem, da bomo poslanci oba predloga podprli, saj ocenjujemo, da je predlagana
               ureditev skladna s smernicami, ki izhajajo iz evropske direktive. Prav tako pa
               ocenjujemo, da predlagana prilagoditev je sorazmerna z zastavljenim ciljem in tudi ne
               predstavlja ustvarjanja dodatnega prihodka iz cestnin. To sta odločilna razloga za
               podporo dopolnjenega predloga tega osnovnega zakona s strani poslancev, Poslanske
               skupine DeSUS. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj v imenu Poslanske skupine SNS.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovani podpredsednik! Cilj, ki ga zasleduje Vlada s Predlogom zakona
               o spremembi Zakona o cestnini za vozila, katerih največja dovoljena masa presega
               3.500 kilogramov, je prav gotovo nujen cilj. Vzpostavljene ustrezne pravne podlage za
               pridobite višine cestnine glede na evroemisijski razred vozila, mislim, da je tudi
               dejansko kjotska obveza, glede na okoljsko stanje in onesnaževanje okolja. Se pa
               postavlja tukaj eno osnovno vprašanje, zakaj tega ne bi naredili že prej. Obstaja ABC
               sistem, ki smo ga že uspešno uporabljali do sedaj, opustili smo ga z uvedbo vinjet in
               jaz ne vidim razloga, ki ga navajajo sogovorniki pred menoj, da bi morali celovito to
               rešiti v neki drugi odredbi. Zmanjšali bomo vrste, ki so danes evidentne na
               avtocestah, zmanjšali bomo tudi škode, ki nastajajo s tem in mogoče tudi kakšno
               nesrečo. Predvidevam pa, da bi bistveno bolj sistemsko rešili to zadevo v kontekstu
               tega, kar je tukaj napisano, če bi upoštevali tudi preusmeritev težjih tranzitnih
               tovorov s cest na železnice.</p>
               <p>To bi lahko storili tudi v kontekstu tega, kar danes obravnavamo, kajti znani so
               evropski vzorci, predvsem avstrijski, ki so se dobro obnesli na tem področju. Mogoče
               bi tudi obvarovali javno cestno infrastrukturo na način, da bi povečali pretočnost na
               tem prometnem toku in zmanjšali tudi dejansko nesreče, tudi smrtnost. Jaz ne vem,
               zakaj predlagatelj ni sledil tudi temu cilju, kajti bila je dana možnost, da sedaj,
               ko odpiramo to področje, predpišemo z enim členom, ki bi lahko bil tudi sestavni del
               tega zakona, da se predvsem ekološko sporni tovori, težji tranzitni tovori in pa
               tisti tovori, ki najbolj onesnažujejo tudi z izpusti škodljivih snovi v zrak z
               načinom zastarelega prevoza, enostavno preusmerjajo na železnice. To upam, da bomo
               doživeli v kratkem, kajti obljuba je že tako stara, da bi že pričakovali, ne samo od
               te vlade, tudi od kakšne prej, da bi to storila v zaščito nacionalnih interesov, pa
               tudi v zaščito tako velikega krvnega davka, ki ga plačuje slovenska populacija na
               državnih in avtocestah. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Anderlič v imenu Poslanske skupine LDS. Prosim.
            </p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani!</p>
               <p>Gre za prilagoditveni zakon, uskladitveni, kakorkoli že hočete, in za izrazito okolju
               prijazen zakon, glede na to, da je samo en člen praktično v tem zakonu, je prisotnost
               državnega sekretarja za okolje na tej seji prav posrečena, pa še konferenca v
               Kopenhagnu ni končana, tako kakšnih velikih očitkov na račun Vlade ali sekretarjev,
               mislim, da ni treba naslavljati in niso na mestu.</p>
               <p>Dejstvo je, da je skrajni čas, da uvedemo način cestninjenja v prostem toku tudi za
               kamione, torej vozila nad 3500 ton, in na ta način omogočimo pobiranje cestnine tudi
               v različnih obdobjih različno. Določimo lahko fleksibilno obremenitev s cestninami,
               če bodo prevozniki uporabljali bolj ugodne termine za njih oziroma manj ugodne za
               ostale. Ko gre za konice, bi lahko uvedli višje cestnine in bi s tem v tistem času
               razbremenili promet na avtocestah, stimulirali bi nočno vožnjo in druge možnosti
               takrat, ko ni toliko osebnega prometa. Zato je treba urediti zakonsko podlago, in to
               v LDS absolutno pozdravljamo, ko gre za to, da bi slej ko prej morali glede evro
               predpisov, ko gre za onesnaževanje in podobne stvari, ukrepati bolj rigorozno. Ni
               res, da je ta način diskriminatoren za tujce. Tudi tujci, ki vozijo čez Slovenijo,
               sploh pa, ker so to običajno povratniki, če gredo iz vzhoda na zahod in obratno, si
               lahko tudi nabavijo ABC in bodo zagotovo imeli stimulacijo, pri tem bodo nagrajeni in
               bodo imeli določene prednosti. Zato tudi ne vidim kakšnih resnih očitkov v tem delu
               na račun ABC. Tudi zato smo predlagali amandma v koaliciji, in verjamem, da bo podprt
               in odpira možnosti tudi za druge rešitve, ki bodo v skladu z akcijskim načrtom. Kot
               rečeno, je bil ta že sprejet, in bodo dokončno te rešitveizbrane v Republiki
               Sloveniji. Pomembno je, da lovimo te roke, ki so predpisani v okviru evrovinjetnega
               predpisa v Evropski uniji, torej v skupnosti teh držav, ki ji pripadamo. 1.1.2010 je
               tukaj in mislim, da s tem zakonom prispevamo tako na eni strani k pretočnosti na
               avtocestah kot tudi in predvsem temu, da se bodo zmanjšale tudi emisije na cestah in
               v zraku, da jih ne bodo toliko povzročali ti kamioni ali pa čim manj, ker bo
               stimulirano tudi to, da se lahko okolju bolj prijazna vozila drugače cestninijo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber v imenu Poslanske skupine Socialnih
               demokratov.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Lep pozdrav v imenu Poslanske skupine Socialnih demokratov! Zakon o
               cestnini za vozila, katerih največja dovoljena masa presega 3.500 kilogramov,
               predstavlja pravno podlago za pobiranje cestnine. Obstoječi zakon o cestnini za
               tovornjake predvideva uvedbo zaračunavanja cestnin glede na evroemisijski razred s 1.
               januarjem 2010. S tem zakonom se vzpostavljajo novi pogoji za možnost prilagajanja
               stopenj višine cestnine glede na evroemisijski razred, saj v Sloveniji zaenkrat še ni
               vzpostavljen elektronski sistem cestninjenja v prostem prometnem toku. Tu se tudi nam
               postavlja vprašanje, zakaj pravzaprav ni ta sistem cestninjenja že vzpostavljen, saj
               bi zagotovo to lahko že v prejšnjem mandatu pripeljali do te točke, da bi danes imeli
               že elektronski sistem vzpostavljen. Tako pa se srečujemo s sistemom vinjet in tudi
               takratnim razmišljanjem o satelitskem cestninjenju, ki je bil daleč od roka 1. januar
               2010. Zato je nujno treba v tem obdobju zagotoviti izpolnjevanje evrovinjetne
               direktive, kar je možno z nadgradnjo obstoječega cestninskega ABC sistema.</p>
               <p>Kar se tiče amandmajev, bomo podprli amandma poslanskih skupin koalicije, s katerim
               se črta besedilo <q>"elektronska tablica ABC in drugih"</q>, saj menimo, da je njeno izrecno
               navajanje v besedilu zakona nepotrebno. Ne bomo pa podprli amandmaja Poslanske
               skupine SDS, ki se sklicuje na to, da je vzpostavitev novega elektronskega
               cestninskega sistema potrebna od 1. 1. 2007, kar je res, zato se tudi sprašujemo,
               zakaj to že od takrat ni urejeno. Dejstvo je, da se ta direktiva nanaša samo na nov
               cestninski sistem. Ker pa imamo že obstoječi cestninski sistem, je ta nadgradnja
               mogoča, zato tega amandmaja ne bomo podprli. S tem tudi omogočimo pravzaprav
               izvajanje evropskih predpisov v rokih, ki so predvideni, in mislim, da to tudi
               izjemno pomembno, ko sprejemamo ta zakon ob zaključku tega leta. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Gospod magister,
               potem v razpravi vam bom dal besedo. Prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev z dne 15. 12.
               2009.</p>
               <p>V razpravo dajem 1. člen in amandma Poslanske skupine SDS ter amandma Poslanskih
               skupin SD, Zares, DeSUS in LDS. Želi kdo besedo? Vidim dva prijavljena. Gospod
               Marinič, izvolite.</p>
            </sp>
            <sp who="SDZ5:MariničBranko">

               <speaker>BRANKO MARINIČ:</speaker>

               <p>Hvala lepa za besedo.</p>
               <p>Morda marsikdo ne ve, da resnično gre za vsebinsko spremembo le enega člena. V
               predlogu je navedeno, da se spreminja 14. člen veljavnega zakona, ki določa, da se
               prilagajanje višine cestnine glede na evroemisijski razred vozila lahko uporabi le
               pri cestninjenju v prostem prometnem toku z aktivno OBU napravo. Gre za neko
               specifičnost, gre za neko posebnost, ki jo poskušamo na vsak način in za vsako ceno
               ohraniti pri življenju v Sloveniji. Saj je že res, da je direktiva nalagala, da se te
               stvari uredijo do 1. 1. 2007, je pa tudi res, da je od 1. 1. 2010 treba te stvari
               urediti. Zatekati se v neko stanje, opravljati nadgradnjo nekega sistema, ki ne
               deluje na tisti frekvenci, kjer ta uredba Evropskega parlamenta in Evropskega sveta
               taksativno navaja, je pa posebnost, ki jo želimo na vsak način uveljaviti v
               Sloveniji. V Poslanski skupini Slovenske demokratske stranke smo zato predlagali
               amandma, da bi se ta prvi člen črtal. Prvotno smo izhajali iz samega napotila
               Zakonodajno-pravne službe Državnega zbora, ki je jasno povedala, da se v zakon, ki ni
               namenjen samo Sloveniji, ampak če imamo odprt trg uporabe cestne infrastrukture to
               pomeni, da morajo o tem biti seznanjeni vsi uporabniki slovenskih cest, ki morajo
               razumeti to našo posebnost, ki jo skušamo na vsak način uveljaviti s predlogom
               spremembe tega zakona. Mi smo jasno navedli tudi obrazložitev zakaj predlagamo
               črtanje tega člena, ker gre za kršitev direktive, ker gre za neupoštevanje direktive,
               ki jasno pove, da morajo naprave delovati na točno znanem frekvenčnem sistemu. Vlada
               oziroma predlagatelj to zanemari in skuša preiti v nadgradnjo obstoječega ABC
               sistema. Celo tako očitno je bilo to v prvotni verziji, da, še enkrat poudarjam, ni
               bilo težko ugotoviti, da gre za ohranjanje zastarelega sistema ABC. Verjetno si tudi
               Slovenija v nekem tehnološkem razvoju zasluži, da bi prišli naši domači strokovnjaki,
               mladi ljudje, raziskovalci, ki so prišli do ustreznih rešitev, a jim ne dovolite, da
               bi zdaj uveljavili svoje znanje, ki bi ga implementirali tudi v praksi. Znane so
               rešitve, ki bi omogočale, da bi bil način cestninjenja skladen z vsebino Evropskega
               sveta. In očitno nam ni do tega, da bi resnično dali možnost in priložnost našemu
               domačemu znanju, ki je razvil sistem, ki deluje na frekvencah, ki jih predpisuje
               direktiva Evropskega parlamenta. Bežimo od tega, ne damo možnosti in ne damo
               priložnosti domačemu znanju, da bi uveljavili to, kar so razvili. To ni nova zadeva.
               To je preizkušena reč, ki so jo v praksi preizkusili in ki pravijo, da deluje v
               skladu z direktivo Evropskega parlamenta. Jaz obžalujem in v naši poslanski skupini
               smo vendarle bili mnenja, da je čas za nek tehnološki napredek za uporabo nekih
               sodobnih tehnologij, ki izvira iz znanja naših domačih ljudi. Ni čudno, da se nam
               potem zgodi, da nam to domače znanje,ki odhiti izven Slovenije, potem proda nazaj za
               mnogo večji denar, kot bi ga bilo treba odšteti tukaj, če bi upoštevali to domače
               znanje. Črtanje vsebine tega člena bi zagotovo šlo v smeri upoštevanja tega, kar
               utemeljujemo v predlogu amandmaja, da se črta, in da preidemo na takšen sistem
               cestninjenja, ki bo zagotavljal upoštevanje vseh tistih vsebin, ki nam jih nalaga
               tako vsebina direktive Evropskega parlamenta.</p>
               <p>In še nekaj je treba tukaj priznati. To je, da se predlagatelj prav tukaj izogiba
               tistemu, kar velikokrat rečemo, da gre za možnost javnega razpisa. Se pravi, da imajo
               vsi možnost, vsi, ki imajo to tehnologijo razdelano, ki jo lahko dajo v uporabo, pa
               jih na nek način odvrača. To ni prav in to ni pošteno, to ni v skladu z merili in
               principi, da ima vsakdo možnost in priložnost uveljavljati svoje znanje, zato jim
               tudi s spremembo teh vsebin praktično postavimo STOP znak, kjer za enkrat še ne
               dobijo dovoljenja, ki bi ga pa sedaj z uveljavitvijo teh sprememb lahko. Verjemite
               mi, mnogi mladi raziskovalci, mnogi ljudje, ki se na tem področju zelo dobro
               znajdejo, bi nam bili hvaležni, da je vsaj enkrat nekdo prisluhnil njihovim rešitvam,
               tako se pa s tem načinom sprememb praktično Vlada oziroma ministrstvo omejuje s tem,
               da ne pride v poštev drugi, samo tisti, ki je že v tem sistemu, naj ostane, naj
               opravi nadgradnjo, s tem se izognemo nekemu razpisu. S tem se izognemo, da ne bi kdo
               drug dobil tega posla. Naj ga ima tisti, ki je tukaj že doma, tisti, ki je za
               takratne razmere razvil zelo sodobno napravo ABC, ki pa je skozi vsa ta leta, skozi
               tehnološki napredek in razvoj, skozi pridobivanje in uveljavljanje znanja naših
               domačih strokovnjakov vendarle presegla nek časovni okvir.</p>
               <p>Bilo bi prav, da bi ta naš amandma podprli in potem Vlado prisilili, da sprejme
               ustrezno vsebino zakona, ki bo takšen, kot ga zahteva direktiva Evropskega parlamenta
               in Evropskega sveta številka 52, z aprila leta 2004.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Kus.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>Najlepša hvala za besedo, gospod podpredsednik. Vlada zavrača predlagani amandma
               Slovenske demokratske stranke k 1. členu, torej da se ta člen črta, in sicer iz
               razloga, da temelji na napačnem razumevanju 2. člena direktive o interoperabilnosti
               cestninskih sistemov v skupnosti. V konkretnem primeru ne gre za vzpostavitev novega
               cestninskega sistema, ampak samo za prilagajanje, samo za prilagoditev, ki jo omogoča
               predmetna direktiva, prilagoditev obstoječega cestninskega sistema na način, ki bo
               omogočal obračunavanje, prilagoditev višine cestnine glede na evroemisijski razred
               vozila.</p>
               <p>In hkrati še tudi odgovor gospodu poslancu Ribiču, zakaj Vlada ne predlaga takoj
               uvedbe novega sistema. Vlada je, kot je bilo že rečeno v nekaterih uvodnih
               obrazložitvah, sprejela pred nedavnim akcijski načrt, ki pa bo predlagal nov sistem
               cestninjenja oziroma preko tega akcijskega načrta se predlaga, da se pride do novega
               sistema cestninjenja, kar je v skladu z določili <q>"Eurovinjet direktive"</q>, da se to
               pripravi za tovorna vozila do začetka leta 2012 in do leta 2014 za osebna vozila. In
               tudi takrat, kar je odgovor gospodu poslancu Mariniču, bo seveda razpis, ko bo nov
               sistem, bo tudi omogočen razpis. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Verlič.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Predlagani amandma, v katerem predlagamo črtanje tega člena, je povsem
               logičen. Če preberete, pravzaprav dobite s tem, ko črtamo ta člen, s tem, kar se želi
               doseči s to nadgradnjo, popolnoma isto. Prosil bi predstavnika Vlade, da mi pojasni,
               kakšna bo razlika med nadgrajenim ABC sistemom in OBU napravo.</p>
               <p>Kakšna bo funkcionalna razlika? Kakšna bo ta razlika med tem, kar je že v obstoječem
               zakonu, in tem, kar se bo nadgradilo. Kakšna bo razlika v funkcionalnosti? In ko je
               predstavnik Vlade povedal, da je Vlada sprejela nov akcijski načrt, nas tudi zanima,
               zakaj je Vlada odstopila od razpisa, ki je bil pripravljen in ga je pripravila
               mednarodna javna inštitucija. Pripravljen je bil ob primopredaji obeh ministrov. Po
               mojem vedenju je novi minister rekel, da si bo vzel dva meseca časa in bo pregledal
               razpis in ga bo dal naprej v proceduro, da bi lahko ujeli rok za elektronsko
               cestninjenje v prostem prometnem toku.</p>
               <p>Saj odgovor je čisto preprost. Z uvedbo vinjet je bil obstoječi ABC sistem, ki je
               deloval na nestandardni frekvenci 2,45 giga Hertza, ki ga nova direktiva ne pozna kot
               standardnega, ukinjen. ABC sistem smo ukinili preprosto tudi zaradi tega, ker smo se
               zraven zavezali, da bomo vpeljali cestninjenje v prostem prometnem toku najprej za
               tovorna vozila, skladno z direktivo o evropski interoperabilnosti cestninskih
               sistemov. Potem pa je del avtoprevoznikov v okviru Obrtno podjetniške zbornice
               zahteval, da se jim omogoči tudi prehod preko cestninskih postaj in kot rešitev
               predlagal stare ABC tablice. In na vprašanje na Odboru za promet, vemo o obsegu,
               koliko se pogovarjamo, kako so avtoprevozniki zagrabili te ABC tablice. 28.000
               tovornih vozil imamo registriranih po podatkih, natančne podatke je državni sekretar
               še obljubil, je menda prodanih 2.500. To je 10%. Sedaj pa nadgrajujemo z obstoječim
               sistemom, zastarelim, nestandardnim in z verjetno obstoječim ponudnikom na stopnjo,
               kot jo bo imel nov sistem z zahtevami evropske interoperabilnosti. Gre za to, ali bi
               imeli toliko moči in takoj šli v razpis in vzpostavili sodoben interoperabilen
               evropski sistem cestninjenj tovornih vozil v prostem prometnem toku, tako kot ga
               zahteva direktiva o interoperabilnosti, imamo pa seveda drugo možnost. In to možnost
               spoštovani, ste izbrali. Izbrali ste možnost, da bo obstoječi ponudnik en sam sedaj
               počasi, korak za korakom, brez mednarodnega razpisa, v to sem prepričan, počasi
               nadgrajeval sistem in ga prilagajal do stopnje, kot jo zahteva direktiva. Ena izmed
               teh lastnosti je tudi to ločeno zaračunavanje cestnine za različne emisijske razrede.
               Pravzaprav je to glavna noviteta tudi cestninjenja v prostem prometnem toku, da lahko
               ločiš, glede na emisijske razrede. Ko bo stara ABC tablica brez razpisov oplemenitena
               s to možnostjo, vi ji pravite nadgradnja, potem bo samo še korak do tega, da se bo
               reklo poglejte, sedaj pa imamo že tako dobro ABC tablico, da ji lahko dodamo še
               cestninjenje v različnih časovnih področjih dneva, potem bomo pa rekli, zdaj pa
               dodajmo, to lahko tudi prilagodimo, da določimo, ne vem, določanje položaja in imamo.
               Kaj? Z nadgradnjo dobimo aktivno <q>"on boart units"</q> enoto. Poglejte, in o tem se
               pravzaprav pogovarjamo. O tem, da bo prišlo iz zastarelega sistema preko sistemov
               nadgradenj, ki jih danes uzakonjate, da bomo prišli do tega, kar zahteva direktiva.
               Samo nekaj bomo izpustili: mednarodni javni razpis. Za mene, je to, oprostite,
               favoriziranje obstoječega ponudnika, razen če mi danes predstavnik Vlade takoj tukaj
               zagotovi, da bo jutri šel mednarodni javni razpis za prilagoditev ABC sistema. Če bo
               to, kdo bo pravzaprav, ali bo šel v razpis, državni sekretar na Odboru za promet je
               že dal vedeti, da bi verjetno to bilo tako potrebno. Veste, teh naših prilagoditev,
               nikar ne mislite, mi zapiramo konkurenco, na to sem že opozoril na Odboru za promet.
               Na to že opozarjamo. In direktive berejo tudi v Evropski komisiji. Jaz sem prepričan,
               da s tem kršimo to direktivo o interoperabilnosti cestninskih sistemov. To je tisti
               ključni moment, ki se s tem, če to črtamo seveda, potem je to čisto vseeno. Seveda, v
               samem prvotnem zakonu je pravzaprav bilo, ste pravzaprav zelo natančno napisali, ste
               elektronsko tablico ABC kar uzakonili in ostale elektronske medije, ste pravzaprav
               zelo pošteno napisali, da je pač v Sloveniji poleg drugih elektronskih medijev tudi
               ABC tablica. Potem je le prišlo do tega, da ste sicer redakcijsko umaknili, vendar je
               predstavnik Vlade, državni sekretar, pač povedal, da kaj drugega kot ABC tako ali
               tako nimamo. Če pa pogledamo sedaj še ta dodatni argument, da imamo v tem trenutku
               2500 prodanih teh elektronskih tablic, potem to najbrž ni bil kakšen prav velik
               uspeh, da bi avtoprevozniki to z veseljem kupovali in se odločali za to. Seveda,
               zakaj? Zaradi tega, ker se je prometni tok močno sprostil tudi zaradi uvedbe vinjet.
               Ker mi vemo, kje so bili problemi, bilo so problemi na Trojanah, na Brezovici, če bi
               podrli še cestninske postaje bi šel prometni tok brez težav in nobenih ABC tablic ne
               bi rabili. Rabili bi pa tisto, da bi ta razpis, ki je pravzaprav bil pripravljen in
               je nekdanji prometni minister napravil korektno potezo, ko je ob primoprodaji
               povedal, da razpis je tukaj, novi minister ga naj pogleda, naj ga oceni, kaj doda,
               spremeni, če misli, da v prejšnjem mandatu ni bilo korektno in bi razpis šel naprej.
               Bil bi mednarodni javni razpis, morda bi bil zakonski rok prekršek za ne vem, pol
               leta, pa bi prišla tukaj s spremembo, da se podaljša za pol leta, ampak mi bi imeli
               cestninski sistem v prostem prometnem toku z mednarodno konkurenco, z mednarodnim
               izborom in bi imeli danes sistem, ki bi bil skladen z evropskimi direktivami. Tako pa
               sedaj kaže, da bomo nadgrajevali obstoječi sistem - mimogrede, zelo bi prosil tudi za
               oceno stroškov, verjetno je to že vse izračunano, koliko bo to stalo, ta nadgradnja,
               ki pa je spet prehodna do 2012 ali kako zdaj po tem akcijskem načrtu, potem pa razpis
               za evropsko elektronsko cestninjenje. Ja, zakaj? Zakaj prehodno obdobje, pa še nov
               razpis, zakaj ne takoj? Zakaj ne takoj v razpis in bi bila stvar zaključena? Ne bi
               potrebovali nobenega prehoda, nobenih ABC tablic, še posebej, če vidimo, da so očitno
               to bile res zelo velik uspeh - ker jih je 10% avtoprevoznikov pa res nabavilo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, izvolite.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Amandma poslanske skupine SDS bi lahko preimenovali v slogan, ki bi se glasil
               približno tako: nasprotniki ali borci proti ABC sistemu, ki je bil učinkovit in
               uspešen, so spet na pohodu. Govorili ste samo o tem, samo to vas moti. Ne razumem,
               res ne razumem, kako to, da imamo že drugi dan zaporedoma opravka z retrogradnimi
               amandmaji, torej nekaj nazaj, nekaj na slabše, namesto da bi šli po poti, tako kot
               gredo vse druge države, ko gre vsak pameten gospodar naprej, pa tudi če z majhnimi
               koraki. In ta zakon je definitivno prispevek tako k pretočnosti na slovenskih cestah
               in kamioni zagotovo najbolj ovirajo na cestninskih postajah, tudi če gre ponekod tudi
               za vinjetne zadeve - ja, gospod Pojbič, vi že veste, kako je! Ukinili ste dober
               delujoč ABC sistem zato, ker ste hoteli, da nekomu onemogočite. Iosel in drugim
               omogočite in lahko pogledamo včerajšnji dan, ko ugotovimo: po treh letih mednarodni
               javni razpis, najbolj transparenten razpis v zgodovini te Slovenije - imamo dva
               obtoženca na sodišču. To je posledica tega, o čemer vi govorite.</p>
               <p>Jaz preprosto ne morem podpreti vašega amandmaja zato, ker je dejansko naperjen proti
               temu, da bi se zadeva nadgradila, da bi se izboljšala, da bi imeli bolj čist zrak, da
               bi stimulirali tiste prevoznike, ki bodo imeli bolj prijazna vozila, tako kot to
               delajo vse povsod, da bi prilagajali pobiranje cestnine tako, da bi lahko se odločali
               prevozniki, ali bodo šli v za njih boljšem času ali slabšem času, razbremenili špice,
               da ne bodo vsi ob 7. uri zjutraj, ko je največja gneča, če ne drugje z vseh strani v
               Ljubljano. Torej, kako razumeti ta amandma - jaz resnično ne vem, kaj je bilo narobe
               z ABC sistemom, takrat ko ste ga ukinili. Jaz sem imel ABC sistem, vozil sem se brez
               ustavljanja in zelo hitro in nobenega problema. Ja, bilo je od zadaj, to kar pravite,
               da ste želeli prefavorizirati drugega na račun tega. Ampak, to mene ne zanima. Mene
               zanima samo to, da smo prišli do ustrezne rešitve, ki je boljša - dokazano! Lahko mi
               kdorkoli razloži, kaj je slabše: ali to, da se ne pobira cestnine v prostem toku, ali
               je boljše to, da so na cestah bolj okolju neprijazni kamioni in tako naprej. Ali je
               to bolje? Če je to bolje, potem takoj glasujem za vaš amandma. Ampak vaš amandma
               pelje tja.</p>
               <p>Druga zadeva je povezana z akcijskim načrtom in s temi razpisi. Akcijski načrt je bil
               sprejet že v letu 2004. Bil je razveljavljen in obljube, da bo narejen 2005, 2006,
               2007, ne vem kdaj - do 2009 ga nismo dobili. Sedaj ga imamo, sedaj imamo realno
               podlago, da nadaljujemo to delo in da gremo s tistih treh, štirih, petih korakov
               nazaj v prihodnje v boljšo smer, samo za to gre.</p>
               <p>In naprej, akcijski načrt sedaj je, ne da pa se, vi to veste, ker drugače bi že
               izpeljali - in če vas ne bi čas prehitel, bi verjetno to tudi naredili - mogoče bi
               kakšna Lobina, ali pa ne vem kateri Petri Verbiči, ali pa drugi nastopili, ali pa
               gospod Štebe in tako naprej in bi to izpeljali. Ampak čas vas je prehitel. Ste pa
               naredili nekaj korakov nazaj in dopustite, da gremo naprej. Trdno sem prepričan, da z
               mednarodnim javnim razpisom ali z uporabo domačega znanja - ja, rad bi videl, tako
               kot pri silnih stotinah milijonih, ki smo jih poslali nekam na sever, brez da bi
               resno računali na domače znanje in domačo proizvodnjo - ampak, to je že druga
               diskusija. Zato bom, nič mi ni nerodno, tudi če bi ostal ABC notri, ker gre res za
               prehodno in za enkratno zadevo. Bilo bi narobe, da se slepomišimo, da če sedaj
               nadgradimo ali gremo v nov razpis, da bomo prej dobili preko novega razpisa izvajalca
               in čisto drugačen sistem in da bo to začelo funkcionirati januarja, februarja - ali,
               kako ste rekli, da nekaj mesecev? Ni mogoče! Vi to veste. Ampak, če hočete trositi
               tukaj rožice - lahko, ampak jaz trdno verjamem, da je sedaj to konce koncev tudi ena
               konkretna gesta. Jutri ali pojutrišnjem se konča konferenca in bomo rekli, da bomo v
               tem tednu sprejeli zakon, ki bo prijaznejši pri cestninjenju in bomo prispevali k
               varstvu okolja, pa davek na motorna vozila, pa še nekatere druge stvari. Tako se pač
               to dela. Deklaracije, resolucije in vse druge stvari ne pomenijo veliko in tudi
               obljube, kako bo in tako naprej prijazno in kako bo vse, ko bo drugače. Ne. Konkretne
               poteze so skozi ta zakon in čvrsto verjamem, pa tudi če je treba zagovarjati,da je
               tisto, kar je tukaj že funkcioniralo, funkcionira z nadgradnjo uspešno še toliko
               časa, dokler ne dobimo tistega, kar si pa, če verjeli ali ne, želimo - vsaj jaz - že
               vsaj 10 let, odkar to govorimo in tudi so že bile realne možnosti, da bi se poskusno
               izvedlo. Iz meni neznanih razlogov se je že 2004 nekako zaviralo, od kje, kaj, kako -
               ne vem, ampak seveda, izgubljenih let se ne da povrniti; da pa se v tem trenutku kaj
               narediti, da bi šli hitreje naprej.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod dr. Verlič, izvolite, prosim.</p>
               <p>Pol minute imate<gap n="..."/></p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Ja, saj čisto na kratko. Saj sem hvaležen predhodniku, da je povedal, da bomo
               izboljšali okolje z ABC, in je tudi odgovoril, vsaj mislim, zelo dobro na to - brez
               mednarodnega javnega razpisa.</p>
               <p>Hvala.</p>
               <p>Zdaj pa vidim, kako ta praksa poteka.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Anderlič, replika.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Je čisto vseeno, saj ni drugih prijavljenih<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Ne, ni vseeno.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Ampak je replika zato, ker<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Če ste natančni<gap n="..."/></p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Tako je.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Replika.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Je replika, je replika, zato ker je treba popraviti napačno navedbo<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>To razumem.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p><gap n="..."/> mislim<gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Mislim, da je šlo za zlorabo in ne za napačno navedbo, ker je zelo dobro razumel, da
               o tem sploh nisem govoril. O tem, da mednarodnega javnega razpisa ne bo, nisem
               govoril. Govoril sem o tem, da je na koncu pomembno, kako bomo prišli do boljšega
               sistema. To je v mojem interesu in seveda jasno - brez tega, da bo podvrženo vsem
               predpisom, ki veljajo v tej državi, tako ali tako ne smemo nič narediti. Kdo pa si
               upa kaj narediti v nasprotju z zakoni, negospodarno, netransparentno in tako naprej?
               Saj vendarle ti organi delujejo - včeraj ste videli, da delujejo. Imate dokaz. In kaj
               zdaj, ob mednarodnem razpisu. Tukaj se ne bi ustavljal, dajmo govoriti o tem, kaj<gap n="..."/>
               Tudi o ABC-ju, jaz ga podpiram, da se ga nadgradi in mi je žal, da ste ga takrat
               ukinili, ker preden je bil nov sistem uveden<gap n="..."/> Ne, tudi vi ste bili državni
               sekretar, gospod Verlič, in niste dali javnega razpisa za ta sistem, še akcijskega
               načrta niste naredili, pa ste obljubljali. Ja, ampak to so konkretne stvari, ko
               govorimo o tem. In gotovo je, trdim, da lahko ta zakon prispeva k izboljšanju okolja
               v Sloveniji, ker zelo jasno piše, kako naj bi te stvari stimulativno delovale na
               prevoznike. To je vse.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Srečko Prijatelj, prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik.</p>
               <p>Želim poudariti sledeče, da je neumnost trditi, da je bil ABC sistem dober za osebna
               vozila. To je zame demagogija prve vrste. Vinjetni sistem danes, po tem cenovnem
               razredu, ko ga lahko v bistvu dostopno uporabljajo vsi, tudi nižji srednji sloj, je
               primeren. In tudi sam sem dal pobudo, da se cene s 1. 1. ne povečajo, ker ne obstaja
               več razlog, da bi se za vinjete bistveno podražil letni nakup.</p>
               <p>Evropa nas je opozarjala tudi na to, da smo evropsko diskriminatorni, pa smo kasneje
               ugotovili oziroma sami so ugotovili, da ni bilo vzroka, da bi zganjali tak hrup okrog
               tega. Blokirali so celo sredstva za dokončanje izgradnje avtocestnih povezav. Kar
               nekaj milijonov evrov so blokirali na povsem nerazumljiv in nezakonit način. In kljub
               temu, da ni več razloga, da bi mi dražili te vinjete, je ministrstvo na moje
               vprašanje odgovorilo, da bo vztrajalo pri svoji odločitvi. Torej, vinjetni sistem se
               bo bistveno podražil.</p>
               <p>Če pa govorimo o ABC sistemu, ki pa je nekako ostal z uvedbo vinjet, je pa, to sem pa
               že prej poudaril, smiselno ga uporabiti za to, ker lahko problem prostega pretoka
               tovornih vozil v prometu rešimo takoj. Tega ni treba odlagati na jutri. In ne vidim,
               da bi kupovali še en sistem, če že enega imamo. Je pa res, da s tem, ko delamo samo
               to, ne bomo rešili ničesar. In to pa je bila kritika, tudi poprej izrečena vladi, da
               če ne bomo preusmerili težje tranzitne tovore, tu pa spadajo tudi vozila, ki
               presegajo 3500 kilogramov, na železnice, ekološko sporni tovori morajo absolutno iti
               na železnice in tudi tista vozila, ki presegajo emisije, ki prekomerno onesnažujejo
               ozračje, morajo iti na železnice. Na to pa Vlada pozablja zaradi tega, ker je
               kamionski lobi premočan. Tu ne bom favoriziral niti enega, niti drugega, niti
               tretjega izvajalca, bom rekel, proste pretočnosti na cestnini, vendar pa želim
               poudariti, da s tem ne bomo rešili nič. Mi se pogovarjamo o enem problemu, ki je
               irelevanten, zanemarjamo pa bistvenega, ki nam bo uničil avtocestno povezavo, ki smo
               jo drago plačali, ne v celoti, normalno, da jo bodo še naši vnuki plačevali, in
               dejstvo je, da je kvaliteta izgradnje teh avtocest tako slaba, da ne prenese niti te
               obremenitve, ki je danes na avtocestah. Nimamo urejenih niti garancij in zopet se bo
               to vračalo na davkoplačevalsko grbo.</p>
               <p>Pri teh dejstvih, ko ne upoštevamo onesnaževanja okolja v tej meri, da bi sledili
               Kjotskemu sporazumu, da ne sledimo niti konfiguraciji terena, ker se danes v
               Sloveniji eno samo ekološko ogrožanje vrši, saj je Slovenija, če malo natančneje
               pogledate, nekoč smo govorili o zaščitenih območjih, Naturi 2000, skoraj cela v
               Naturi 2000. Slovenija je, lahko rečemo, en sam nacionalni park. In mi smo v osrčju
               države tudi tranzitno zelo pretočni. Pa ne znamo najti prave politike na področju
               prometa in preusmeriti, zaščiti to naravo, ta prelepa vodozbirna območja tudi gozdove
               pred tem, kar se nam dogaja ob povečanem obsegu vsak dan na cestah. Prevažajo se
               kisline, prevažajo se nevarne snovi, težji tranzitni tovor. Naj vas spomnim,
               spoštovane poslanke in poslanci, da smo Zakon o varnosti cestnega prometa trikrat
               spreminjali v Državnem zboru in trikrat na račun tovornjakarjev v prejšnji vladi.
               Popuščali smo pri dovoljeni, povečani osni obremenitvi, kjer smo dovolili večjo osno
               obremenitev, zmanjšali smo jim kazni in ko se spomnijo kakršnekoli druge zahteve, pa
               malo zagrozijo s protesti, jim je v popolnosti ugodeno.</p>
               <p>Enostavno ne vidim odgovorne osebe, ki bo jutri lahko prevzela odgovornost nad tem,
               kar danes malomarno počnemo. To bi primerjal tudi s tistimi, ki delajo v neposredni
               proizvodnji. Opozarja se na napake. Mi vedno trdimo, tisočkrat smo opozorili, da mora
               iti tovrstni tovor na železnice. Pa tudi tu smo lahko evropsko primerljivi. Evropa
               samo napiše neko direktivo, pa jo že implementiramo v našo zakonodajo. Drugi dan jo
               imamo v Državnem zboru, je takoj prevedena in se jo mora upoštevati, ker je tako
               Evropa rekla. Zakaj nismo evropsko primerljivi in pogledamo, kako ima to urejeno
               Avstrija?!</p>
               <p>Ne nazadnje, pojutrišnjem oziroma jutri, ko bomo ugotavljali, da imamo avtoceste
               uničene, boste morali najti odgovor tudi, zakaj so uničene. Železnica sameva,
               okoljsko onesnaževanje je vedno večje, ekološko ogrožanje tudi. Kje pa so tu civilne
               iniciative, se tudi vprašam, če že mi, odgovorni za neko strategijo razvoja prometne
               politike, ne znamo najti prave rešitve, čeprav jo nakazujemo, vztrajno zahtevamo in
               tako naprej, pa so potem vsi gluhi. Zakaj se tu ne zgodi neka civilna iniciativa, ko
               pa se lahko ob dosti manjših problemih organizira in jo Vlada posluša, pa tudi, ne
               vem, referendum so sposobni speljati.</p>
               <p>Slovenija preprosto ne bo prenesla več take prometne obremenitve, kajti vedeti morate
               tudi to, da imamo samo eno cesto in eno železnico in v Luki vedno več tovora za
               pretovor, ki se vozi po teh naših cestah, po železnicah zelo malo, na vzhodni del
               Evrope. Dokler boste sprejemali samo tako <q>"brezvezne"</q> popravke, tako kot je ta danes
               - seveda ga podpiram, ker bo zmanjšal čakalne vrste pred avtocesto, pa čeprav je
               začasen - spregledali pa sistemske rešitve, delate slabo. Spoštovani predstavniki
               Vlade, tudi če nimate ministrov tu, verjetno bodo ocene o tem, koliko škode bo
               nastalo, vidne tudi zelo kmalu.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Anderlič, prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Tudi tokrat je treba popraviti navedbo. Jaz nisem govoril o tem, kako je bil ABC
               fantastičen v vseh pogledih. Govoril sem o pretočnosti in lahko zatrdim, da niti
               enkrat nisem stal, ko je bilo na ostalih pasovih kar kaj vozil. Dejstvo pa je, da
               seveda je vinjeta prijazna, je cenejša in smo ji vsi hvaležni, če govorimo o tem.
               Ampak na koncu me skrbi tudi tista luknja, ki nastaja na Darsu in posledično v
               državnem proračunu, kar pa je drugo vprašanje.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Predmetna direktiva omogoča izboljšanje, ki je
               začasne narave, pa vendar boljša od obstoječe. Zato je prav, da podpremo in sprejmemo
               ponujeno, istočasno pa delamo na tem, da razvijemo in peljemo dolgotrajnejšo rešitev
               tudi z nadgradnjo sistema, ki bo sprejemljiva za vse, tudi za tiste, ki imajo
               pomisleke o kakšni drugačni rešitvi. S predlagano rešitvijo se bomo izognili kolonam
               tovornjakom na cestninskih postajah, kar je za vse udeležence v prometu trenutno
               najboljša rešitev.</p>
               <p>Nisem proti izboljšavam in napredku, ki bi se poenotil v evropskem sistemu, vendar to
               je tisto, kar je trenutno najboljše in najhitrejša rešitev, pa tudi najcenejša. Za
               boljše rešitve pa si vzemimo malo več časa, da napak ne ponovimo, kajti vsaka
               nepremišljenost je zmeraj preplačana. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Klun, izvolite.</p>
            </sp>
            <sp who="SDZ5:KlunMiroslav">

               <speaker>MIROSLAV KLUN:</speaker>

               <p>Hvala lepa, predsedujoči, za besedo. Lep pozdrav vsem skupaj. Nisem mislil
               razpravljati, ampak glede na to, da vidim nekatere stvari, ki se resnično nekateri
               zelo dobro razumemo ali pa razumete na te stvari, se sprašujem, ko resnično že dolgo
               časa uporabljam te naše ceste tako ali drugače. Na začetku sem jih uporabljal tudi
               kot tisti, zaradi katerih poskušamo spreminjati ta sistem - bil sem med njimi. Danes
               tudi z veseljem na nek način ugotavljam, da se po neki <q>"luknji"</q>, ki je nastala ob
               začetku letošnjega leta, ob začetku krize, ponovno vrača gneča, kot radi rečemo, na
               ceste. Ko se vozim vsak dan iz Sežano v Ljubljano, imam neprekinjene vrste
               tovornjakov na cesti, tako da obžalujem, da imamo avtocesto, ki ima samo dva pasova,
               ker že danes bi morali imeti širšo.</p>
               <p>Se strinjam tudi z nekaterimi, ki govorijo, da bi morali promet preusmeriti na
               železnice, vendar se sprašujem, po zadnjih podatkih, ki smo jih slišali prav v Luki
               Koper, železnice niso sposobne tega tovora v taki količini sprejeti in je treba tudi
               tam realno razmišljati in realno gledati, koliko je teh zadev možno. Poslušam pa
               danes, tudi jaz nekako zmedeno, čeprav kot sem rekel, poznam delno te stvari glede
               sistemov, kot so satelitsko cestninjenje, cestninjenje v prostem pretoku, ABC,
               vinjeta, OBU enote. Kako razume tisti normalen občan ali pa državljan, ki se vozi
               vsak dan po teh cestah, te zadeve, verjetno samo v tem, da čim manj čaka in čim manj
               plača.</p>
               <p>Če govorimo pa o tem, da so prevozniki sami oziroma uporabniki tega sistema, ki ga
               sedaj uvajamo, že pred nekaj leti moledovali, da bi se ta sistem nadgradil, zato da
               bi bil lažji pretok. Tudi oni so sami rekli: prvič bodo nekje prihranili na gorivu,
               drugič bodo manj onesnaževali, to je bil tudi njihov interes. In mislim, da ravno to
               danes delamo, sicer malo prepozno, kot sem rekel, ker bi to že zdavnaj lahko
               naredili.</p>
               <p>Bilo je tudi govora, kolikor se spomnim, ker sem tudi sodeloval nekje, da se ta
               sistem na tak način ne da nadgraditi, da je to zelo draga zadeva. Po nekih izračunih
               je bilo takrat 8 milijonov evrov, sedaj, kolikor vem, smo prišli tam na 500, 600
               tisoč evrov v tem trenutku in če s tem denarjev v tej krizi rešimo ta problem,
               nadgradimo to zadevo, do takrat ko bomo pač uveljavili nov sistem, kajti direktiva
               nam te zadeve nalaga in smo tik pred zdajci. In če s tem sistemom dobimo nekako
               interoperativlno enoto, ki bo omogočala in nekako zadovoljevala ta evropski predpis,
               potem mislim, da smo dosegli svoje.</p>
               <p>Prepričan sem, tudi na Odboru za promet je bilo jasno povedano, da razpis bo, in zelo
               sem vesel, da je ta vlada sprejela tudi akcijski načrt, ki jasno predvideva vse te
               zadeve in si jih je treba samo pogledati in potem bo slika dosti bolj jasna tudi na
               tem področju. In še nekaj bi rad poudaril. Tudi ob satelitskih cestninjenjih, o
               katerih je bilo veliko govora, pa o sistemih <q>"go box"</q>, ki so neka kopija avstrijskega
               n vseh ostalih, se vrtijo številke, ki so zelo zelo visoke. In v tem trenutku iti
               direktno, tako kot je rekel nekdo, na tak sistem, bi verjetno bilo nespametno, kajti
               treba bo res proučiti in pregledati, kateri sistem nam bo omogočal najboljšo
               kontrolo, najboljši nadzor, največjo pretočnost in bo skratka tudi najcenejši. Novi
               sistem, ki je tudi predviden in o katerem se je veliko govorilo, ki je kopija
               avstrijskega, ki je <q>"kapsch"</q> po nekih zatrditvah, ki jih jaz imam naj bi stal 102
               milijona evrov. Tako so nekatere stvari tukaj zelo kompleksne in sam verjamem
               strokovnjakom, ki na tem področju delajo, da bodo našli tak sistem, tako kot sem prej
               povedal, ki bo operativen, ki bo omogočal čim hitrejši pretok, čim manj škode na
               cestah in bo čim cenejši za davkoplačevalce. Hvala. Zato bom podprl predlog, ki ga je
               predlagala vlada.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod magister Kus, izvolite.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>Hvala za besedo, gospod podpredsednik. Nekaj pojasnil in odgovor poslancu
               Verliču.</p>
               <p>Kot je bilo že povedano, ta prilagoditev poleg koristi obračunavanja cestnine, vezane
               na evroemisijske standarde, pomeni tudi pomembne okoljske koristi, kar je omenil tudi
               gospod Anderlič. Okoljske koristi, saj bo različno obračunavanje pomenilo tudi
               okoljski popust in to je tudi odgovor gospodu Verliču, zakaj trenutno samo takšno
               število tablic, kot je bilo poleti 2005, zato ker je seveda ABC tablica zaenkrat
               omogočila samo dvigovanje rampe, ni pa imela možnosti okoljskega popusta in sedaj se
               bo to število tablic pomembno povečalo zaradi tega dodatnega popust in okoljske
               koristi.</p>
               <p>Glede mednarodnega razpisa. Bilo je že omenjeno, da je to v akcijskem načrtu Vlade in
               mednarodni razpis bo odprt v drugi polovici leta 2010 in potem so vsi potrebni
               postopki v letu 2011, da se lahko izbere, in ko bo novi sistem začel veljati v letu
               2012, da se lahko tudi iz razpisa izbrani tudi uporabijo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da ne želi nihče več razpravljati o amandmajih, zato to
               razpravo zaključujem. O amandmajih bomo v skladu s časovnim potekom seje zbora
               odločali danes v okviru glasovanj, pol ure po prekinjeni 2. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>17. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O JAVNIH CESTAH - SKRAJŠANI POSTOPEK.</title> Predlog zakona je v
               obravnavo Državnemu zboru predložila Vlada. Besedo dajem predstavniku Vlade za
               dopolnilno obrazložitev predloga zakona. Gospod mag. Kus, generalni sekretar.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>Hvala lepa za besedo, gospod podpredsednik.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p> Naredil sem pomoto, sem rekel generalni sekretar. Državni sekretar, oprostite.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p> Nič hudega. Spoštovani. Državni zbor.</p>
               <p>Pred vami je Predlog zakona o spremembah in dopolnitvah Zakona o javnih cestah, ki je
               vsebinsko vezan na prejšnjo točko dnevnega reda. Tudi tukaj gre za vsebinsko
               spremembo samo nekaj členov, gre za spremembo treh členov, kar pa je seveda zelo
               pomembno. Namreč, s predlaganim zakonom se z namenom preprečevanja morebitnih zlorab,
               ki bi se utegnile pojaviti v zvezi z uveljavljanjem prilagoditev višine cestnine
               glede na evroemisijski razred vozila, razširijo pooblastila nadzornih organov in
               kršitve novih materialnih določb zakona uvrščajo med kazenske določbe. Prilagajanje
               višine cestnine glede na evroemisijski razred vozila mora biti skladno s tako
               imenovano evrovinjetno direktivo, ki je prenešena v naš pravni red z zakonom o
               cestnini za vozila, katerih največja dovoljena masa presega 3500 kilogramov, in sicer
               bo to omogočeno s 1. 1. 2010. Prilagajanje višine cestnine glede na evroemisijski
               razred vozila bo v okviru možnosti, ki jih daje obstoječi cestninski sistem, mogoče
               le pri plačilu cestnine z elektronskimi mediji družbe Dars. Veljavna zakonodaja
               nepravilno elektronsko registracijo prehoda cestninske postaje ureja le v primerih,
               ko cestninski zavezanec v zaprtem sistemu cestninjenja na vstopni cestninski postaji
               izvede pravilno registracijo prehoda, na izstopni cestninski postaji, kjer so
               zapornice dvignjene, pa elektronsko tablico ABC skrije ali prehitro prevozi
               cestninsko postajo in ga sistem ne zazna ali pa plačilne kartice Dars ne prisloni na
               čitalec tako, da bi cestnino poravnal. V vseh navedenih primerih gre za namenoma
               storjeno nepravilno ravnanje, katerega edini namen je neplačilo cestnine.</p>
               <p>Predlog zakona daje upravljavcu cestninskih cest javno pooblastilo, da vsa
               podrobnejša vprašanja glede izvajanja cestninjenja in načina plačevanja cestnine z
               elektronskimi tablicami ABC in drugimi elektronskimi mediji upravljavca cestninskih
               cest uredi upravljavec cestninskih cest v splošnih pogojih uredbe elektronskih
               naprav. Vlada predlaga, da Državni zbor sprejme predlagane spremembe dopolnitve tega
               zakona. Hvala za pozornost.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval Odbor za promet kot matično delovno telo.
               Besedo dajem predsedniku, gospodu Janku Vebru za obrazložitev oziroma predstavitev
               poročila odbora.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Odbor za promet je ravno tako na 6. seji 27. novembra opravil
               obravnavo Predloga zakona o spremembah in dopolnitvah Zakona o javnih cestah. V
               uvodni predstavitvi je državni sekretar dr. Igor Jakomin, ki je bil takrat na seji,
               povedal, da zakon moramo sprejeti zaradi preprečevanja morebitnih zlorab, ki bi se
               utegnile pojaviti v zvezi z uveljavljanjem prilagoditve višine plačila cestnine glede
               na evroemisijski razred vozila. Torej, nujno je treba razširiti pooblastila nadzornih
               organov in kršitve materialnih določb zakona uvrstiti med kazenske določbe.</p>
               <p>Pri obravnavi zakona se je razprava nekako ponovila, tako kot je bila pri prejšnji
               točki dnevnega reda, izpostavljena je bila predvsem navedba elektronske kartice ABC
               kot edinega elektronskega medija za pobiranje cestnine glede na evroemisijski razred
               vozil do leta 2012. Ponovno je bilo tudi s strani predlagatelja jasno pojasnjeno, da
               nadgradnja in uporaba elektronske kartice ABC je prehodna rešitev, ki zagotavlja do
               sprejetja novega zakona o cestninjenju in uveljavitvi cestninjenja z elektronskimi
               mediji, ki bodo zagotavljali cestninjenje v prostem prometnem toku glede na prevožene
               kilometre in upoštevale evroemisijski razred vozila in delovali na ustrezni
               frekvenci. Za vse to pa bo takrat tudi opravljen javni razpis.</p>
               <p>Amandmaji, ki so bili vloženi na seji odbora s strani poslanskih skupin oziroma do
               seje odbora, s strani poslanskih skupin, so bili tudi sprejeti. Odbor pa je glasoval
               še o vseh členih predloga zakona in jih sprejel. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo dajem gospodu Janezu
               Ribiču za predstavitev mnenja Poslanske skupine SLS.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo. Spoštovani. Zopet ponavljam, ne glede na to, da se v Poslanski
               skupini Slovenske ljudske stranke ne strinjamo s tem, da Vlada vse zakone prinese v
               parlament prepozno in praktično za vse zakone zato zahteva skrajšane postopke, kar ni
               v skladu s poslovniškimi razlogi za skrajšani postopek, bomo zakon podprli.</p>
               <p>Sprememba zakona določa pravno podlago za zagotovitev nadzora upravljavca cestninskih
               cest zaradi uveljavitve prilagajanja višine cestnine glede na evroemisijski razred
               tovornih vozil in tako razširi pooblastila nadzornih organov za preprečevanje
               morebitnih zlorab. Novela zakona uvaja kot prekršek v zvezi s plačevanjem cestnine,
               če voznik uporablja elektronsko napravo za cestninjenje na vozilu, ki ne ustreza
               evroemisijskemu razredu vozila ali cestninskemu razredu.</p>
               <p>Nekatera vprašanja so na podlagi pripomb Zakonodajno-pravne službe popravili
               koalicijski poslanci z amandmaji. Ostaja pa še vedno vprašanje, ali ne bi bilo bolj
               smotrno čim prej preiti na nov sistem, saj se s podaljšanjem uporabe elektronske
               kartice ABC krši določba direktive o interoperabilnosti, ki določa odprt pristop
               drugim ponudnikom. Predvsem pa, zakaj nismo teh sprememb uredili že v noveli tega
               zakona s kartico ZJC-D, ki smo jo sprejeli letos maja. Po novem naj bi se cestninilo
               omrežje, ki je v upravljanju Darsa - avtoceste in hitre ceste, lahko pa tudi določeno
               omrežje ostalih državnih cest, na primer severni in južni del tretje razvojne osi,
               kar bi predstavljajo dodaten vir financiranja izgradnje avtocestnega omrežja. V
               Poslanski skupini smo mnenja, kot smo povedali že pri zakonu o cestninjenju vozil nad
               3,5 tone, da bi morali pohiteti in že v tem mandatu uvesti cestninjenje v prostem
               pretoku prometa brez nepotrebnih stroškov z nadgradnjo ABC sistema.</p>
               <p>Poleg tega želim opozoriti, da se mora nadzor nad cestninjenje izvrševati na prijazen
               način. Zadnje čase je veliko pritožb nad prestrogim, neprijaznim izvajanjem nadzora
               vinjet in oviranja pretoka prometa pri tem. Predvsem za tiste voznike, ki imajo
               kupljeno vinjeto in je zgolj niso namestili, bi morali uporabiti le opozorilo in ne
               kaznovanje.</p>
               <p>Podatek, da je od uveljavitve vinjetnega sistema cestninjenja za osebna vozila
               ugotovljenih preko 62 tisoč kršiteljev zaradi neuporabe vinjet, pri čemer je bilo več
               kot 90% kršiteljev tujcev, kaže na to, da je obveščanje in ponudba vinjet premalo
               učinkovita. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh, v imenu Poslanske skupine DeSUS.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani, gospod podpredsednik, spoštovani predstavniki Vlade, kolegice in
               kolegi!</p>
               <p>Predstavil vam bom stališče Poslanske skupine DeSUS k spremembam in dopolnitvam
               zakona o javnih cestah. Že pri predstavitvi stališč poslanskih skupin prejšnje točke
               je Poslanska skupina DeSUS nakazala oziroma napovedala podporo tudi Predlogu zakona o
               spremembah in dopolnitvah Zakona o javnih cestah. Razlogi za podporo z naše strani so
               praktično enaki, in sicer naša presoja, da so smernice evropske direktive glede
               prilagoditve stopenj zaračunavanja cestnine glede na evroemisijski razred vozila
               primerno vnesena v predlagane rešitve, ter ocena, da gre za sorazmerno prilagoditev,
               ki ne predstavlja nediskriminatornosti, glede na državljanstvo uporabnika ali
               lastnika vozila oziroma prevoznika, glede na sedež uporabnika ali lastnika vozila
               oziroma prevoznika namesto registracije ali glede na izvor vozila. Mediji so zadnje
               čase polni novic o podnebnih spremembah, kateri edini problem pa seveda niso zgolj
               emisije toplogrednih plinov. Vendar dejstvo, da Slovenija predvsem v prometu zaostaja
               za evropskimi obvezami, zato ta dva predloga predstavljata enega izmed ukrepov, ki
               bodo pripomogli k prizadevanjem za ohranitev našega okolja. In v tej smeri Poslanska
               skupina DeSUS soglasno podpira tudi predlagano novelo Zakona o javnih cestah.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj, v imenu Poslanske skupine Slovenske
               nacionalne stranke.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Predlog zakona o spremembah in dopolnitvah
               Zakona o javnih cestah je nekako vsebinsko vezan na prejšnjo točko, to je bilo že
               povedano in nesmiselno je nasprotovati, seveda, vpeljavi sistema nadzora, ki ga
               opredeljuje ta zakon, če nekako podpiramo prejšnjo opredelitev, ki omogoča takojšnjo
               pretočnost oziroma takojšnjo prosto pretočnost in cestninjenje v prometu. Seveda
               poglavitni je 1. člen, ki pri izvajanju nadzora daje upravljavcu cestninskih storitev
               pooblastilo, da slikovno snema vozila, na kateremkoli delu cestninske točke z namenom
               identifikacije registracije in ugotavljanja kasnejših kršitev glede evroemisijskih
               razredov oziroma plačane cestnine, prijavljene z ABC sistemom.</p>
               <p>Na tak način bo lahko kršitelj tudi kasneje obravnavan, kontrola bo vzpostavljena in
               prav je, da ta zakon, ki vsebuje in sledi temu cilju, te popravke, da to tudi
               podpremo. V slovenski nacionalni stranki, kot že rečeno, predlogu ne bomo
               nasprotovali. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Anton Anderlič bo podal stališče Poslanske skupine LDS.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Kot rečeno, gre za dvojčka. Ne vem sicer, zakaj imamo tako ureditev, da moramo v
               večih zakonih urejati praktično podobno ali skoraj enako vsebino, ampak taka je pač
               ureditev.</p>
               <p>Mi podpiramo vse tisto, kar prispeva k temu, da bomo lažje in hitreje uvajali na naše
               ceste okolju prijaznejše kamione. Gre za to, da je to izrazito stimulativne narave,
               ko gre za možnost uveljavljanja olajšav za okolju bolj prijazna vozila, in to je
               treba absolutno podpreti. Čeprav je v delu, ko govori o snemanju in podobno, lahko na
               meji tudi že prevelikega nadzora nad vsemi udeleženci v cestnem prometu oziroma na
               avtocestah predvsem, ampak temu se najbrž ne da izogniti. Konec koncev zlorab je
               veliko, ni dolgo nazaj, ko so nadzorniki ujeli nekoga s kamionom iz vzhodnoevropske
               države, ki je vozil 14 ton več, kot je imel dovoljeno težo, da je vozil na kurilno
               olje in še tahograf si je priredil po svoje. Tako bi te kontrole najbrž lahko bile in
               morale biti še bolj pogoste. Škoda je, da ta del ne zajema tudi tistih pod tri tone
               in pol. Vsi verjetno veste, da je na dan, predvsem pa za vikende na cesti od Sežane
               do madžarske meje ali do juga vsaj nekaj tisoč romunskih, bolgarskih, kakšen
               ukrajinski in moldovski kombi, zaprt s prikolico in zdaj, če sem prav prebral, so
               nekoga tam odkrili celo z ne vem koliko Pakistancev v prikolici, brez zraka in tako
               naprej. Tako bomo v tem delu imeli še, verjetno, dela, da uredimo, kako to zajeziti,
               kako kontrolo izvajati na tem delu. Verjetno bo ta zakon tudi omogočal ali ne, ampak
               delamo ga predvsem, popravljamo ga, spreminjamo ga predvsem zaradi tistega, kar smo
               obravnavali prej, ampak v LDS absolutno podpiramo to, da se kontrole poostrijo, da se
               zgostijo in da se to resnično izvaja permanentno in ne samo z občasnimi akcijami, kot
               lahko preberemo v dnevnem časopisju. Kot rečeno, zakon bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miroslav Klun, v imenu Poslanske skupine Socialnih
               demokratov.</p>
            </sp>
            <sp who="SDZ5:KlunMiroslav">

               <speaker>MIROSLAV KLUN:</speaker>

               <p>Hvala za besedo. V Poslanski skupini Socialnih demokratov bomo novelo zakona o javnih
               cestah ter amandma, ki je bil vložen na sejo Državnega zbora, podprli.</p>
               <p>Amandma, ki je bil vložen s strani koalicijskih partnerjev, sicer črta eksplicitno
               navedbo <q>"ABC tablice"</q>, vendar pa v Poslanski skupini Socialnih demokratov menimo, da
               se v praksi ne bo nič spremenilo, saj se bo novi cestninski sistem uvajal v letu
               2012, v tem trenutku pa se prilagaja omogočanje tarifiranja na obstoječem sistemu,
               kot je bilo danes že večkrat povedano. Sam predlog zakona o javnih cestah pa
               vzpostavlja ustrezne pravne podlage za izvajanje nadzora nad pravilnim uveljavljanjem
               prilagoditve višine cestnine glede na evroemisijski razred vozila. Novela razširja
               pooblastila nadzornih organov, kršitve materialnih določb pa uvršča med kazenske
               določbe. Prav tako se z novelo zakona povečuje nadzor ob morebitnih zlorabah zaprtega
               cestninskega sistema. Novela uvaja ustrezno pravno podlago za izvajanje
               fotografiranja v primerih prevzema in oddaje zadnjega veljavnega dokumenta za plačilo
               cestnine v zaprtem sistemu cestninjenja. Z razširitvijo pooblastila upravljavca
               cestninskih cest in z uvrstitvijo kršitev materialnih določb zakona med kazenske
               določbe zakona se bo zagotovil učinkovit nadzor v zvezi z uveljavljanjem prilagoditev
               višine cestnine glede na evroemisijski razred vozila pri cestninjenju z elektronsko
               tablico ABC in že uveljavljenimi elektronskimi plačilnimi mediji upravljavca
               cestninskih cest. Vzpostavljene pa bodo tudi ustrezne pravne podlage za
               sankcioniranje morebitnih kršiteljev.</p>
               <p>V Poslanski skupini socialnih demokratov prav tako pozdravljamo sprejem akcijskega
               načrta elektronskega cestninskega sistema v prostem prometnem toku, ki ga je sprejela
               Vlada Republike Slovenije, saj bo le-ta navkljub finančnim težavam, ki jih je
               prinesla uvedba vinjetnega sistema v letu 2008, uvedel nov cestninski sistem. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še dr. Peter Verlič, v imenu Poslanske skupine SDS. Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala. Novost predlaganega zakona je kontroliranje prehoda cestninskih postaj pri
               prevozih vozil, tovornih vozil z elektronskimi mediji upravljavca cestninskih cest.
               Koalicija je najprej vložila amandma, s kateri je v besedilo zakona poskušala vnesti
               uzakonitev plačevanja cestnine posebej za elektronsko tablico ABC ter za druge
               elektronske medije.</p>
               <p>V naši poslanski skupini smo uzakonitvi elektronske tablice ABC nasprotovali. Naj
               pojasnimo razloge, zakaj. Elektronska tablica ABC predstavlja zastarel sistem
               mikrovalovnega elektronskega cestninjenja na neustrezni in nestandardni frekvenci, ki
               ne sledi direktivi Evropske unije o interoperabilnosti elektronskih cestninskih
               sistemov. Tablice ABC so bile za osebna vozila z uvedbo vinjet dokončno ukinjene in
               pričakovali smo, da bo monopol ABC cestninjenja odšel v zgodovino kot sistem, ki je
               sicer funkcioniral, a na zastarel in monopolen način. Monopoli pa v sodobnem svetu
               tržne konkurenčnosti po naši presoji pomenijo, žal, predvsem visoko ceno za
               uporabnika. Zastarele ABC tablice so se vrnile na naše avtoceste zaradi zahteve
               Obrtno-podjetniške zbornice, da se mora omogočiti prehod tovornih vozil z opuščenimi
               avtomobilskimi ABC tablicami. Avtoprevozniki tega očitno niso kupili, saj je za več
               kot 28.000 tovornih vozil menda prodanih zgolj 2.500 ABC tablic, kar je manj kot 10%.
               Zakaj torej takšno vztrajanje na ABC tablicah, če očitno ne gredo v promet? Kdo si tu
               želi ohranitve ABC sistema? Avtoprevozniki očitno ne, če je prodanih le 10% tablic.
               Zahteva po nadgradnji ABC sistema, s katerim naj bi bilo tovornim vozilom omogočeno
               različno cestninjenje za različne emisijske razrede tovornih vozil, pa je po našem
               mnenju tudi v direktnem nasprotju z direktivo o interoperabilnosti cestninskih
               sistemov. Po naši oceni gre pri nadgradnji za bistveno funkcionalno novost, ki
               skladno z direktivo zahteva odprt mednarodni razpis, kjer bi med seboj tekmovali
               različni sistemi cestninjenja. V primeru predlaganega zakona pa se očitno podeljuje
               monopol zastarelemu ABC sistemu.</p>
               <p>Naj ponovno poudarimo, sedaj vloženi koalicijski amandma, ki iz teksta zakona
               eksplicitno črta besedilo <q>"elektronska tablica ABC"</q>, je sicer primeren, moti pa nas,
               da je v obrazložitvi zapisano, da gre za redakcijski popravek, kar pomeni, in to smo
               v stališču Poslanske skupine Socialnih demokratov že slišali, da bo sicer iz teksta
               <q>"elektronska tablica ABC"</q> izginila, ampak se bo v praksi nadaljevalo s projektom
               nadgradnje zastarelega ABC sistema, kar je nesprejemljivo in predvsem v nasprotju z
               evropsko regulativo na področju cestninjenja. Upravičeno se bojimo, da bo Vlada sedaj
               pod pojmom elektronski mediji, kot je sedaj dikcija predlaganih sprememb, razumela
               torej tudi elektronsko tablico ABC in jo poskušala z obstoječim ponudnikom po ovinkih
               nadgraditi brez mednarodnega javnega razpisa. Zato predlaganega zakona v Poslanski
               skupini Slovenske demokratske stranke ne bomo podprli.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo predstavitev stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo opravili na podlagi
               pregleda vloženih amandmajev z dne 15. 12. 2009.</p>
               <p>V razpravo dajem 2. člen in amandma koalicijskih poslanskih skupin. Želi kdo
               razpravljati? Ugotavljam, da ne, zato zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 2. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O ZAGOTAVLJANJU NAVIGACIJSKIH SLUŽB ZRAČNEGA PROMETA,
                  skrajšani postopek.</title> Predlog zakona je Državnemu zboru predložila Vlada.
               Besedo dajem predstavniku Vlade za dopolnilno obrazložitev predloga zakona. Gospod
               mag. Kus, državni sekretar.</p>
            </sp>
            <sp who="SDZ5:KusZoran">

               <speaker>MAG. ZORAN KUS:</speaker>

               <p>najlepša hvala za besedo, gospod podpredsednik. Spoštovane poslanke in poslanci. Pred
               vami je Predlog zakona o spremembah in dopolnitvah Zakona o zagotavljanju
               navigacijskih služb zračnega prometa. Cilj sprememb in dopolnitev zakona o
               zagotavljanju navigacijskih služb zračnega prometa je prilagoditev in uskladitev
               slovenske zakonske ureditve tega področja s predpisi Skupnosti o enotnem evropskem
               nebu in ureditev vprašanja v zvezi z infrastrukturo navigacijskih služb zračnega
               prometa po spremembah slovenskih računovodskih standardov. Tako se odpravlja različno
               urejanje istih vprašanj s predpisi EU in Republike Slovenije, uskladitvi pa sta med
               seboj skladni.</p>
               <p>Predlagane glavne rešitve so naslednje. Črtajo se določbe zakona o vprašanjih, ki so
               urejena s predpisi EU. Javno podjetje prevzame v izvajanje zagotavljanje služb za
               potrebe operativnega zračnega prometa. Javno podjetje se dokapitalizira s stvarnim
               vložkom, ki ga sestavljajo sredstva, ki so bila dana v upravljanje javnemu podjetju
               Kontrola zračnega prometa Slovenije. Od tega so izvzeti gradbeni objekti, ki so
               zgrajeni na zemljiščih v lasti Republike Slovenije in so namenjeni daljšemu obdobju
               uporabe za potrebe navigacijskih služb zračnega prometa. Pri tem se ureja tudi
               vprašanje nerazporejenega dobička in rezerv družbe.</p>
               <p>Naslednjič. Za vodenje stroškovne baze za Republiki Slovenijo se pooblasti javno
               podjetje, stroškovno bazo in ceno za enoto storitve za Republiko Slovenijo pa odobri
               minister za promet. Vprašanje kritja odgovornosti in zavarovalnega kritja je urejeno
               tako, da Republika Slovenija jamči le za razliko med zavarovalnim kritjem, do
               katerega se je dolžno zavarovati javno podjetje, in višine škodne odgovornosti.
               Delavci ministrstva, pristojnega za obrambo, ki opravlja naloge v zvezi z
               zagotavljanjem služb, ki jih izvaja javno podjetje, pod določenimi pogoji preidejo na
               delo v javno podjetje. Besedilo tega zakona je terminološko bolj skladno s predpisi
               Skupnosti o enotnem nebu. V skladu z navedenim Vlada predlaga, da Državni zbor
               sprejme spremembe in dopolnitve predmetnega zakona v predlaganem besedilu. Hvala za
               pozornost.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za promet kot matično delovno telo. Besedo
               dajem predsedniku Janku Vebru za predstavitev poročila odbora. Prosim.</p>
            </sp>
            <sp who="SDZ5:VeberJanko">

               <speaker>JANKO VEBER:</speaker>

               <p>Hvala za besedo. Odbor za promet je ravno tako na svoji 6. seji 27. novembra opravil
               obravnavo Predloga zakona o spremembah in dopolnitvah Zakona o zagotavljanju
               navigacijskih služb zračnega prometa. Pri uvodni predstavitvi predlagatelja je bilo
               posebej poudarjeno, da se je pri pripravi rešitev predloga zakona upoštevano načelo,
               da eno vprašanje navigacijskih služb zračnega prometa lahko ureja le en predpis, ali
               predpis Republike Slovenije ali predpis Evropske unije v skladu z veljavnim pravnim
               redom. Takšna vsebina zakona je imela nekako za posledico tudi obsežno mnenje
               Zakonodajno-pravne službe, ki v svojem mnenju ugotavlja, da predlog zakona črta večje
               število določb veljavnega zakona z obrazložitvijo, da so ta vprašanja urejena v
               uredbah Sveta ali uredbah Komisije. Uredb Evropskega sveta seveda ni dovoljeno
               prenašati v pravni red države članice, kljub temu pa je treba opozoriti, da v
               številnih primerih uredb same uredbe niso samoizvršljivi akti, ampak morajo za
               njihovi izvrševanje skrbeti pristojni organi države članice. To pa lahko storijo le,
               če imajo v skladu s pravnim redom države zagotovljeno pristojnost in pooblastila za
               njihovo izvrševanje in če so v pravnem redu države zagotovljena procesna pravila, ki
               omogočajo izvajanje teh nalog.</p>
               <p>Na podlagi mnenja Zakonodajno-pravne službe je bilo tudi pripravljenih veliko
               amandmajev, ki jih je odbor obravnaval, seveda pa so člani v razpravi nekako največ
               pozornosti namenili določbi 3. člena predloga zakona, ki ureja vprašanje
               zagotavljanja meteorološke službe za potrebe letalstva. Predstavnik Sindikata
               letalskih meteorologov je v razpravi poudarjal neustrezno organiziranost služb. Z
               Ministrstva za okolje in prostor, Agencije za okolje, ki zagotavlja letalske
               meteorološke službe v Republiki Sloveniji, so pojasnili, da je organizacija teh služb
               ustrezna, urejena je v zakonu o meteorološki dejavnosti in da spremembe oziroma
               določbe v tem zakonu niso potrebne. Seveda pa smo vsi člani v odboru se strinjali, da
               je treba predvsem zagotavljati varnost zračnega prometa in temu primerno tudi
               delovanje meteorološke službe.</p>
               <p>Predstavniki ministrstva so podali tudi odgovore in poudarili, da je vprašanje
               varnosti v celoti urejeno v uredbah Evropske komisije v skupnih zahtevah za izvajanje
               navigacijskih služb in o varnostnem nadzoru pri upravljanju zračnega prometa, ki jih
               izvajamo tudi v Sloveniji. Nezadovoljstvo predstavnikov Sindikata letalskih
               meteorologov Slovenije pa, menijo, je posledica neustreznega statusa le-teh v okviru
               nagrajevanja javnih uslužbencev.</p>
               <p>Amandmaji, ki so bili vloženi s strani koalicijskih poslanskih skupin in so v večini
               tudi povzemali mnenja Zakonodajno-pravne službe, je odbor sprejel. Odbor pa je
               glasoval tudi o vseh členih predloga zakona in jih ravno tako sprejel. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Anton Urh bo predstavil
               stališče Poslanske skupine Demokratične stranke upokojencev.</p>
            </sp>
            <sp who="SDZ5:UrhAnton">

               <speaker>ANTON URH:</speaker>

               <p>Spoštovani gospod podpredsednik. Spoštovani predstavniki Vlade, kolegice in kolegi.
               Po seznanitvi z novelo v Poslanski skupini DeSUS ugotavljamo, da vsebina predlaganih
               sprememb in dopolnitev sledi namenu in ciljem, ki jih je predlagatelj želel doseči,
               zato bomo dopolnjen predlog obravnavanega zakona podprli.</p>
               <p>Področje zagotavljanja služb zračnega prometa, letalskih informacijskih služb in
               službe letalskih komunikacij je Republika Slovenija uredila v pogojih obvezne
               gospodarske javne službe kot javno podjetje in v skladu z veljavno zakonodajo že leta
               2003. Ob vstopu v EU postanejo merodajne na tem področju poleg notranje obstoječe
               zakonodaje še kopica uredb Evropskega parlamenta, Sveta in Komisije. Bistvene so tudi
               spremembe slovenskih računovodskih standardov v letu 2005, prav tako pa so
               relevantnejši mednarodni računovodski standardi po uredbi Evropske skupnosti. To
               opisano stanje normativne ureditve področja navigacijskih služb zračnega prometa je,
               kot ugotavlja predlagatelj, poglaviten razlog za zakonodajno prevetritev področja.
               Tako sprejetje novele pomeni uresničitev cilja odpravi različno pravno urejanje
               tistih vprašanj oziroma podvojenost glede na evropske predpise ter neskladnost
               celovite ureditve, če neko vprašanje ureja le naš predpis ali predpis Evropske unije
               U. Poleg tega predlagatelj opozarja tudi na neustrezno urejenost vprašanj glede
               sredstev upravljanja in infrastrukture vseh področnih navigacijskih služb ter na
               strani Računskega sodišča ugotovljene nepravilnosti pri računovodskih zadevah
               izvajalcev navigacijskih služb.</p>
               <p>Predlagane spremembe v zvezi z dokapitalizacijo javnega podjetja s stvarnim vložkom,
               katerega sestavljajo sredstva, ki so bile dana v upravljanje javnemu podjetju, in s
               prenosom nerazporejenega dobička, ki bo ustvarjen do dneva povečanja kapitala, po tem
               zakonu v rezerve javnega podjetja pripadajoče dejavnosti služb, ki jih javno podjetje
               izvaja, bodo zadostila po naši oceni tako opozorilom Računskega sodišča kot tudi
               zahtevam, ki jih narekujejo računovodski predpisi ter predpisi s področja javnih
               gospodarskih služb.</p>
               <p>V Poslanski skupini DeSUS smo mnenja, da novela udejanja celovitost in skladnost
               normativne ureditve izvajanja navigacijskih služb zračnega prometa, pri čemer je
               pomembno tudi to, da se organizacijska oblika in pripadajoča finančna sredstva
               navigacijskih služb formirajo z namenom izboljšanja tudi operativnosti služb v smislu
               zagotavljanja varnosti ter da se samo izvajanje teh služb čim bolj približa zahtevam,
               ki jih Evropa narekuje na enotnem evropskem nebu.</p>
               <p>Kot je bilo povedano na začetku, bomo poslanci DeSUS-a predlog zakona podprli.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Srečko Prijatelj bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Zakonske spremembe o zagotavljanju
               navigacijskih služb zračnega prometa so prav gotovo dobrodošle, saj na nek način
               dobivamo evropsko primerljive, kompatibilne predpise in odpravljamo podvojenost in
               različne normativne ureditve pri tovrstnem urejanju.</p>
               <p>Eno vprašanje navigacijskih služb zračnega prometa lahko ureja le en predpis: ali
               predpis Republike Slovenije, ali predpis Evropske unije. To je smiselno in nujno.
               Proračun Republike Slovenije ne sme biti obremenjen z obveznostmi v zvezi z
               zagotavljanjem te službe, razen v posebnih proračunskih porabnikih, kar menimo, da je
               tudi dobro v teh težkih časih, in ne nazadnje predpisi Republike Slovenije in
               predpisi Evropske unije morajo biti med seboj usklajeni, tako da v bistvu
               predstavljajo celovitost normativne ureditve in na nek način seveda tudi zagotavljajo
               maksimalno varnost in urejenost zračnega prometa.</p>
               <p>Skratka, še en predpis Evropske unije, ki bo mogoče odpravil kakšno nepravilnost tudi
               v naši zakonodaji, državni, in poenotil stališča, tehnične normative in pa standarde
               v zračnem prometu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Miran Jerič bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ5:JeričMiran">

               <speaker>MIRAN JERIČ:</speaker>

               <p>Hvala za besedo, spoštovani gospod podpredsednik. Predstavniki Vlade, cenjene
               poslanke, kolegi poslanci!</p>
               <p>Osnovni cilj zakona o zagotavljanju navigacijskih služb zračnega prometa je
               zagotavljanje tako varnosti, rednosti oziroma točnosti in nemotenosti zračnega
               prometa, kar je javni interes in mora biti izpolnjen v vseh pogojih in tudi
               okoliščinah. Za zagotavljanje navigacijskih služb zračnega prometa je odgovorna
               država, kar je temeljno načelo na tem področju in izhaja že iz Konvencije o
               mednarodnem civilnem letalstvu. To temeljno načelo v Liberalni demokraciji Sloveniji
               tudi razumemo kot osnovno vodilo pri pripravi druge pravno zelo zahtevne novele
               zakona o zagotavljanju navigacijskih služb zračnega prometa, ki jo obravnavamo
               danes.</p>
               <p>Naš kontrolirani zračni prostor je del evropskega zračnega prostora, Slovenija pa
               članica Eurocontrola, to se pravi, Evropske organizacije za varnost v zračnem
               prometu, s strateškim ciljem vključitve našega zračnega prostora v funkcionalni blok
               zračnega prostora srednje Evrope in pridobitve aktivne vloge pri izvajanju storitev v
               njem. Zato je s tega vidika, predvsem pa z vidika zagotavljanja osnovnega cilja
               zakona še kako pomembno, da z obravnavano novelo prilagajamo in usklajujemo našo
               zakonsko ureditev s tega področja s predpisi Evropske unije o enotnem evropskem nebu
               in sicer s štirimi uredbami tako Evropskega parlamenta in Sveta, ter z 12 uredbami
               evropske komisije, ter urejamo vprašanja v zvezi z infrastrukturo navigacijskih služb
               zračnega prometa po spremembah slovenskih računovodskih standardov.</p>
               <p>V Liberalni demokraciji Slovenije izpostavljamo predvsem naslednje rešitve, ki jih
               prinaša novela obravnavanega zakona: črtajo se določbe zakona o vprašanjih, ki so
               urejena s predpisi Evropske unije; bolj jasno se opredeljuje zagotavljanje službe za
               potrebe zračnega prometa, ki se ne izvaja v skladu s standardi in priporočenimi
               praksami; za vodenje stroškovne baze za Republiko Slovenijo se pooblasti Kontrola
               zračnega prometa Slovenije, delavci ministrstva, pristojnega za obrambo, ki
               opravljajo naloge v zvezi z zagotavljanjem služb zračnega prometa, pa pridejo po tej
               noveli na delo v Kontrolo zračnega prometa Slovenije.</p>
               <p>V tem pa Vlado in pa in pristojno ministrstvo opozarjamo, da očitno obstajajo
               določeni problemi z izvajanjem službe letalske meteorologije oziroma z njeno
               organiziranostjo, kar se je lepo videlo na sami seji matičnega odbora, se pravi na
               seji Odbora za promet, zato pozivamo tako Vlado kot tudi pristojno ministrstvo, da
               čim prej strokovno, učinkovito in s potrebno mero subtilnosti razreši ta problem.</p>
               <p>Na koncu naj povem, da v Liberalni demokraciji Slovenije podpiramo tudi
               dokapitalizacijo javnega podjetja Kontrola zračnega prometa Slovenije s stvarnim
               vložkom in hkrati s tem izražamo zadovoljstvo, da se je po vseh zapletih na Brniku
               končno le začela gradnja centra za vodenje in kontrolo zračnega prometa, v katerem bo
               Kontrola zračnega prometa Slovenije lažje opravljala svoje zahtevno in odgovorno
               delo.</p>
               <p>V Liberalni demokraciji Slovenije bomo predlog zakona podprli.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Dr. Peter Verlič bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Še enkrat hvala lepa. Spoštovani.</p>
               <p>Na klopeh imamo Predlog zakona o spremembah in dopolnitvah Zakona o zagotavljanju
               navigacijskih služb zračnega prometa kot krovni zakon delovanja in organiziranja
               javnega podjetja Kontrole zračnega prometa Slovenije. Po pregledu končnega predloga
               zakona in dosedanji obravnavi v Odboru za promet Državnega zbora, ki je bil poslan v
               obravnavo Državnemu zboru, ugotavljamo, da omenjeni predlog predvideva odpravo
               nekonsistentnosti med Zakonom o letalstvu in Zakonom o zagotavljanju navigacijskih
               služb zračnega prometa v zvezi z infrastrukturo ter njenim lastništvom. Predvidena
               rešitev planiranja, razvijanja, nabavljanja in upravljanja objektov, naprav in
               sistemov, potrebnih za izvajanje navigacijskih služb zračnega prometa s strani
               Kontrole zračnega prometa Slovenije ter predvidena pretvorba sredstev v upravljanju v
               kapitalski delež ter s tem omogočeno lastništvo Kontrole zračnega prometa Slovenije
               nad infrastrukturo sledi rešitvam Računskega sodišča. Kljub temu pa se sprašujemo,
               ali je javno podjetje dokapitalizirano z vsemi objekti navigacijskih služb zračnega
               prometa in ali imamo pred sabo celovito rešitev.</p>
               <p>Zakon določa zagotavljanje navigacijskih služb zračnega prometa za potrebe
               operativnega zračnega prometa v okviru kontrole zračnega prometa na podlagi pogodbe
               med Ministrstvom za obrambo in Kontrolo zračnega prometa Slovenije, kar je glede na
               specifiko dejavnosti verjetno smiselno. S tem v zvezi naj bi delavci, ki so na dan
               uveljavitve zakona zaposleni pri Ministrstvu za obrambo in opravljajo naloge z
               delovnega področja navigacijskih služb, prešli na delo v kontrolo zračnega prometa.
               Predlog tudi ne določa natančno, katero osebje Ministrstva za obrambo naj bi prišlo
               pod okrilje Kontrole zračnega prometa Slovenije. V izogib napačnim interpretacijam in
               potencialnim zlorabam bi bilo smiselno to osebje tudi poimenovati.</p>
               <p>Predlog zakona pri obravnavi prihodkov iz naslova opravljenih storitev navigacijskih
               služb zračnega prometa kot primarnem prihodku kontrole zračnega prometa dodaja
               določilo, da način delitve prihodkov med upravičence določa vlada. Evropska
               regulativa enotnega evropskega neba jasno definira način določitve stroškovnih baz
               kot osnove za določitev pristojbin, na katerih temeljijo prihodki posamezne države iz
               naslova opravljanja storitev. Delitev prihodkov mora biti skladno s stroškovnimi
               bazami in deleži dejanskih stroškov posameznih upravičencev v samih bazah. Vsakršna
               drugačna oziroma napačna interpretacija delitve prihodkov bi pomenila kršitev
               evropskih regulativ v zvezi z zaračunavanjem pristojbin, zato se nam predlog določila
               zdi nesmiseln in potencialno zavajajoč pri njegovi razlagi.</p>
               <p>Za konec bi želel poudariti, da se bo naša poslanska skupina glede spremembe zakona o
               zagotavljanju navigacijskih služb zračnega prometa zaradi vsega naštetega pri
               glasovanju vzdržala. Opozarjamo, da moramo imeti urejeno in nedvoumno zakonodajo, ki
               skozi ureditev področja navigacijskih služb zračnega prometa določa okvir
               organiziranja in delovanja javnega podjetja Kontrola zračnega prometa Slovenije ter
               posledično varnosti, rednosti in finančne učinkovitosti za uporabnike slovenskega
               zračnega prostora. Ne sme se zgoditi, da bi slaba zakonodaja vplivala na varnost v
               letalskem prometu.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Janez Ribič pa bo predstavil stališče Poslanske skupine Slovenske
               ljudske stranke. Prosim.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala za besedo, spoštovani gospod podpredsednik Državnega zbora. Spoštovani! Spet
               gre za zakon po skrajšanem postopku. Na prvi pogled se je mogoče strinjati, da je
               dopusten razlog za takšen postopek zgolj uskladitev in racionalizacija predpisov
               oziroma odprava podvojenosti ali različne normativne ureditve istih ali podobnih
               vprašanj v predpisih Republike Slovenije in v predpisih Evropske unije. Lahko pa tudi
               ugotovimo, da ima predlog zakona 31 členov, na katere je bilo vloženih skoraj ravno
               toliko amandmajev. Jasno je, da morajo biti predpisi Republike Slovenije in predpisi
               Evropske unije med seboj skladni in tako predstavljati celovitost normativne ureditve
               zagotavljanja oziroma izvajanja navigacijskih služb zračnega prometa in da smo dolžni
               vrsto ter obliko zagotavljanja navigacijskih služb zračnega prometa čim bolj
               približati zahtevam, ki so opredeljene v predpisih Evropske skupnosti o enotnem
               evropskem nebu, zlasti v Uredbi S-2096/2005. Jasno pa je tudi, da niso direktive
               izvršljive neposredno in je treba zato sprejeti ustrezne predpise. Mogoče se je
               strinjati, da vprašanje navigacijskih služb zračnega prometa lahko ureja le en
               predpis, predpis Republike Slovenije ali predpis Evropske unije, v skladu z veljavnim
               pravnim redom, in da naš proračun ne sme biti obremenjen z obveznostmi v zvezi z
               zagotavljanjem navigacijskih služb zračnega prometa, razen pri posameznih
               proračunskih uporabnikih, ki si na tak način zagotovijo nekatere službe, na primer,
               zračni promet državnih zrakoplovov oziroma operativni zračni promet, ali pa zaradi
               izpolnjevanja sprejetih domačih ali mednarodnih obveznosti, na primer, leti, ki so
               oproščeni plačila pristojbin za storitve navigacijskih služb zračnega prometa.</p>
               <p>Glede na pripombe Sindikata letalskih meteorologov, KS-90 in pripombe
               Zakonodajno-pravne službe ter številne popravke, ki so bili potrebni, pa smo v
               dvomih, ali bi zakon podprli. Tako Državni svet kot tudi Komisija Državnega zbora za
               lokalno samoupravo priporočata Vladi, da bi se storitve navigacijske službe za
               meteorološke meritve na letališčih zagotavljale v okviru javnega podjetja in ne v
               okviru državnega organa. Odločili se bomo, ko bomo slišali dodatna pojasnila Vlade,
               saj ni videti, kje v zakonu, veljavnem v Republiki Sloveniji, je določeno, kateri
               državni organ je v Republiki Sloveniji nacionalni nadzorni organ v smislu 4. člena
               Uredbe S št. 549/2004 Evropskega parlamenta in Sveta z dne 10. marca 2004 o določitvi
               okvira za oblikovanje enotnega evropskega neba. Nadzor oziroma navigacija v zračnem
               prometu je pomembna za varnost naše države in zelo resna zadeva, da bi jo sprejemali
               z nedorečenimi rešitvami ali s tako slabo pripravljenim zakonom. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Končali smo predstavitev stališč poslanskih skupin. Ker k dopolnjenemu
               predlogu zakona ni bilo vloženih amandmajem, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili danes v okviru glasovanj, pol ure po prekinjeni 2. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA - NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DAVČNEM POSTOPKU.</title> Predlog zakona je v
               obravnavo Državnemu zboru predložila Vlada. Besedo dajem predstavniku Vlade za
               dopolnilno obrazložitev predloga zakona. Gospod Horvat, državni sekretar, izvolite,
               imate besedo.</p>
            </sp>
            <sp who="SDZ5:HorvatAndrej">

               <speaker>DR. ANDREJ HORVAT:</speaker>

               <p>Spoštovane gospe in gospodje, spoštovane poslanke in poslanci, spoštovani predsednik
               Državnega zbora! Dovolite mi, da na kratko povem predvsem poglavitne rešitve Predloga
               zakona o spremembah in dopolnitvah Zakona o davčnem postopku. Temeljni cilji oziroma
               izhodišča predloga zakona so preglednost, pravna varnost in poenostavitev davčnega
               postopka, pa tudi uskladitev zakonskega besedila s spremembami evropskega pravnega
               reda. S tem se zmanjša administrativno breme zavezancev za davek in davčnega organa
               ter stimulira zavezance za davek k prostovoljnemu izpolnjevanju davčnih obveznosti.
               Poglavitne rešitve predloga zakona so naslednje. Razširi se nabor podatkov, označenih
               kot davčna tajnost, ki jih davčni organ lahko razkrije določenim subjektom v
               taksativno predpisanih primerih, na primer v postopkih javnega naročanja - potem,
               določi se odgovornost osebe, ki upravlja premoženja zavezanca, fizične osebe, ki je
               razglašena za pogrešano ali opravilno nesposobno, ter odgovornost osebe, ki opravlja
               s premoženjem umrle osebe do prevzema premoženja s strani pravnega naslednika. Določi
               se posebni primer prekinitve davčnega postopka, kadar je zaradi ugotovitve dejanskega
               stanja treba opraviti poizvedbo pri pristojnih organih drugih držav članic EU in
               pristojnih organih za izmenjavo podatkov; skrajša se čas, ko je navadno vročitev
               opravljena, in sicer z 20 na 15 dni. Davčni zavezanec ima v primerih, določenih z
               zakonom, možnost izpodbijati dejstva opravljene vročitve, pri tem izpodbijanju
               vročitve informativnega izračuna dohodnine, kot rečeno, recimo z vložitvijo davčne
               napovedi, če davčni zavezanec informativnega izračuna ni prejel. Kot naslednje,
               določi se nov obnovitveni razlog, katerega smisel je v možnosti odprave nepravilnosti
               pri odmeri davka tudi po dokončanosti oziroma dokončnosti odločbe. Kot naslednje, pri
               vračilu davka se obrestujejo zamudne obresti, kadar davčni organ ne vrne preveč
               plačanih ali neupravičeno plačanih zamudnih obresti v zakonskih rokih za vračilo
               davka. Določi se možnost poplačila davčnega dolga tudi po zastaranju, če je davčni
               dolg zavarovan s hipoteko in če je pred potekom zastaranja pravice do izterjave pri
               pristojnem sodišču vložen predlog za izvršbo na nepremičnino. Določi se, da se
               zarubljene premičnine praviloma ne prodajo več na javni dražbi, temveč davčni organ
               sam izbere primeren način prodaje, pri katerem upošteva najugodnejši izid, predvsem
               najugodnejšo ceno, ki jo bo lahko dosegel pri prodaji.</p>
               <p>Natančneje se uredi obveznost plačila davčnega odtegljaja v primeru nekaterih
               transakcij, ki so se začele pojavljati v zadnjem času in doslej niso bile natančno
               oziroma posebej urejene. Na primer transakcije povezane z uvedbo fiduciarnih računov
               po zakonu, ki ureja trg finančnih instrumentov. Predlagatelj podpira amandmaje
               poslanskih skupin SD, Zares in LDS, vložene k 5., 61., 111. in 153.a členu
               dopolnjenega Predloga zakona o spremembah in dopolnitvah Zakona o davčnem postopku in
               ne podpira pa predlogov Poslanske skupine SDS k 111. členu tega istega zakona z dne
               8. 12. 2009. Spoštovane poslanke in poslanci, Vlada predlaga Državnemu zboru, da se
               na tej osnovi opravi tudi tretja razprava in se zakon podpre.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Besedo dajem podpredsedniku odbora gospodu Radu Likarju za
               predstavitev poročila odbora. Prosim.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo predsedujoči. Spoštovani predstavniki Vlade, spoštovane kolegice,
               spoštovani kolegi. Odbor za finance in monetarno politiko je na 12. seji 3. decembra
               2009 kot matično delovno telo obravnaval Predlog zakona o spremembah in dopolnitvah
               Zakona o davčnem postopku, ki ga je Državnemu zboru v obravnavo in sprejetje
               predložila Vlada Republike Slovenije.</p>
               <p>Predhodno je Državni zbor na zahtevo skupine poslank in poslancev s prvopodpisanim
               Jožetom Tankom opravil 1. obravnavo predmetnega zakona in ob tem sprejel sklep, da je
               predlog primeren za nadaljnjo obravnavo. Odboru je bilo posredovano mnenje
               Zakonodajno-pravne službe Državnega zbora, ki glede na obsežnost novele v okviru
               splošnih pripomb odpira vprašanje ustreznejšega pristopa z oblikovanjem novega
               besedila. Hkrati opozarja na neupoštevanje določenih ustavnih načel in v nadaljevanju
               posreduje konkretna opozorila k 43 členom zakonskega predloga.</p>
               <p>K predloženemu zakonu so v poslovniškem roku 27. novembra 2009 na podlagi prej
               navedenega mnenja k 34 členom predloženega besedila vložile amandmaje koalicijske
               poslanske skupine SD, Zares, DeSUS in Poslanski klub LDS. V okviru delovnega gradiva
               so bili v pregled vloženih amandmajev na pobudo Zakonodajno-pravne službe v zvezi s
               posredovanim mnenjem naknadno vključeni še predlogi za amandma odbora oziroma
               amandmaja k amandmajem poslanskih skupin, in sicer k 5., 8., 77., 92. in k 132. členu
               zakonskega predloga. V dodatnem delovnem gradivu se je odbor seznanil tudi z mnenjem
               Komisije Državnega sveta za gospodarstvo, obrt, turizem in finance z dne 27.
               novembra, ki predmetnemu besedilu ne izraža podpore.</p>
               <p>V dodatni obrazložitvi členov je minister, pristojen za finance, posredoval bistvene
               poudarke pisne obrazložitve zadevnega besedila. Sicer je osnovni cilj novele v
               zmanjšanju administrativnega bremena tako zavezancev za davek kot davčnega organa s
               stimulacijo zavezancev k prostovoljnemu izpolnjevanju davčnih obveznosti, ob sočasni
               uskladitvi zakonskega besedila s spremembami evropskega pravnega reda. S tem besedilo
               usklajuje spremembe z osnovnimi uzakonjenimi načeli ob zagotavljanju potrebne
               konsistence davčne postopkovne zakonodaje. Hkrati je bila v imenu Vlade k vsem
               vloženim amandmajem koalicijskih poslanskih skupin in naknadnim predlogom za
               amandmaje odbora iz delovnega gradiva na podlagi mnenja Zakonodajno-pravne službe
               izražena podpora.</p>
               <p>V nadaljevanju je predstavnica Zakonodajno-pravne službe povzela posamezne ugotovitve
               iz pisnega mnenja, poudarila, da amandmaji poslanskih skupin v pretežni meri sledijo
               mnenju navedene službe ter opozorila še na določena odprta vprašanja. V razpravi so
               člani odbora pozornost namenili 111. členu in predlogu za nov 153.a člen ter obema
               amandmajema, izoblikovanima na sami seji na pobudo posameznih članov odbora, ki jo je
               odbor v nadaljevanju sprejel. Ob obravnavi je odbor izmed amandmajev kvalificiranih
               predlagateljev sprejel vse amandmaje poslanskih skupin SD, Zares, DeSUS in LDS, kot
               navedeno, k 34 členom zakonskega predloga, razvidnih iz poročila odbora.</p>
               <p>Odbor je po glasovanju o amandmajih v skladu s 128. členom Poslovnika Državnega zbora
               glasoval o vseh členih predloga zakona skupaj in jih sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni vsi sprejeti amandmaji. Dopolnjeni predlog zakona je sestavni del tega
               poročila.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je Državni zbor na 10. seji opravil prvo obravnavo predloga zakona, predstavitev
               stališč poslanskih skupin ni možna.</p>
               <p>Zato prehajamo na razpravo na členih in vloženih amandmajih, ki jo bomo opravili na
               podlagi pregleda vloženih amandmajev z dne 16. 12.</p>
               <p>Najprej dajem v razpravo 5. člen ter amandma poslanskih skupin: SD, Zares in LDS.
               Želi kdo razpravljati o 5. členu in amandmaju k temu členu? Nihče.</p>
               <p>V razpravo dajem 61. člen ter amandma poslanskih skupin: SD, Zares in LDS k temu
               členu. Želi kdo razpravljati? Ne.</p>
               <p>Gremo naprej. V razpravo dajem 111. člen in amandma poslanskih skupin: SD, Zares in
               LDS ter amandma Poslanske skupine SDS. Želi kdo razpravo? Ja, vidim. Odpiram
               prijavo.</p>
               <p>Gospod Likar, izvolite, imate besedo.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, predsedujoči.</p>
               <p>V Slovenski demokratski stranki smo predlagali amandma k 111. členu, in sicer tako,
               da je davčni zavezanec za dohodnino od dobička iz odsvojitve vrednostnih papirjev in
               drugih deležev ter investicijskih kuponov dolžan predložiti napoved za odmero
               dohodnine davčnemu organu v elektronski obliki le, če mu je tudi oseba, ki je
               zavezana za dajanje podatkov za odmero dohodnine iz omenjenega naslova, le-te poslala
               v elektronski obliki in če je imel v preteklem letu več kot 10 obdavčljivih
               odsvojitev tovrstnega kapitala. Ob tem smo se oprli tudi na mnenje Zakonodajno-pravne
               službe k temu členu, ki ugotavlja, da dikcija člena, ki jo predlaga Vlada pomeni za
               zavezanca oziroma državljana neprijazno davčno upravo. V prvotnem predlogu je bilo
               namreč rečeno, da če davčni zavezanec opravi več kot pet obdavčljivih odsvojitev
               kapitala, mora davčno napoved predložiti izključno v elektronski obliki.</p>
               <p>V obrazložitvah pa obenem pojasnjujejo, da se v te namene lahko uporabi računalniško
               opremo, nameščeno na davčnih uradih, če sam ne razpolaga z ustrezno računalniško
               opremo. Nadalje, Vlada to pojasnjuje, da je v preteklih letih kar nekaj davčnih
               zavezancev vložilo davčno napoved s 500 in več popisnimi listi in Durs je za vnos teh
               podatkov porabil osem do deset dni. Sprašujem se, če je davčni organ v takih primerih
               porabil osem do deset dni, koliko časa bi porabili šele davčni zavezanci, ki ne
               razpolagajo z ustrezno računalniško opremo in bi hodili na davčni urad in
               izpolnjevali svojo davčno napoved. V SDS se strinjamo z oceno Zakonodajno-pravne
               službe, ki je pravilno ocenila, da tukaj ne gre za davčnemu zavezancu oziroma
               državljanov prijazno davčno upravo, in ocenjuje, da bi lahko določili tudi obveznost,
               da osebe, ki so zavezane za dajanje podatkov zavezancem iz naslova tovrstnih
               odsvojitev kapitala - tu mislim predvsem banke in borznoposredniške hiše, le-te
               posredujejo v elektronski obliki, zavezanci pa bi jih lahko tako poslali davčnemu
               organu tudi v elektronski obliki.</p>
               <p>Vlada oziroma Ministrstvo za finance tak predlog zavrača z utemeljitvijo, da bi se s
               tem vmešavalo v poslovni odnos teh oseb, kar pa seveda ne drži, saj bi ta obveznost
               nastala zaradi izpolnitve davčne obveznosti. Taka argumentacija je tudi v nasprotju z
               vladnimi načeli projekta odprave administrativnih ovir, ki ga je sprejela sedanja
               vlada.</p>
               <p>Še nekaj, osebe, ki so zavezane za dajanje podatkov davčnemu organu, morajo le-te
               pošiljati tudi v elektronski obliki. Podatki že obstajajo v elektronski obliki. Treba
               je najti samo način, da se bodo ti podatki pošiljali tudi davčnim zavezancem v
               elektronski obliki. Seveda tistim, ki to možnost imajo.</p>
               <p>Z amandmajem v SDS predlagamo, da morajo izpolniti davčno napoved iz naslova
               dohodnine od prodaje vrednostnih papirjev, drugih deležev kapitala ter investicijskih
               kuponov samo tisti davčni zavezanci, ki te podatke tudi prejmejo od zavezancev za
               dajanje podatkov v elektronski obliki in ki opravijo več kot 10 takšnih transakcij. S
               podporo temu amandmaju bomo naredili še en korak k odpravi administrativnih ovir in k
               vzpostavitvi državljanom bolj prijazne davčne administracije. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Še kdo o 111. členu in amandmajih k temu členu? Nihče.</p>
               <p>Potem prehajamo na 153.a člen in amandma poslanskih skupin SD, Zares in LDS k temu
               členu. Želi kdo razpravljati? Ne. Potem zaključujem razpravo. O amandmajih bomo v
               skladu s časovnim potekom seje zbora odločali čez pol ure v okviru glasovanj. S tem
               prekinjam to točko dnevnega reda. Prekinjam 12. sejo zbora, ki jo bomo z glasovanjem
               nadaljevali ob 16.10.</p>
               <stage type="time">(Seja je bila prekinjena ob 15.38 in se je nadaljevala ob 16.10.)</stage>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Nadaljujemo sejo.</p>
               <p>Prehajamo na glasovanje Državnega zbora o predlogih odločitev.</p>
               <p>Poslanke in poslance prosim, da zasedejo svoja mesta in preverijo delovanje svojih
               glasovalnih naprav.</p>
               <p>Nadaljujemo prekinjeno <title>8. točko dnevnega reda - obravnava Predloga zakona o
                  spremembah in dopolnitvah Zakona o Uradnem listu Republike Slovenije.</title>
               </p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 61 poslank in poslancev, za je glasovalo 61, proti nihče.</p>
               <p><stage>(Za je glasovalo 61.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>6. točko dnevnega reda - druga obravnava Predloga zakona o
                  spremembah in dopolnitvah Zakona o splošnem upravnem postopku.</title>
               </p>
               <p>Prehajamo na odločanje o vloženem amandmaju. In sicer odločamo o amandmaju poslanskih
               skupin DeSUS, LDS, SD in Zares k 6. členu. Glasujemo. Navzočih je 61 poslank in
               poslancev, za je glasovalo 46, proti 1.</p>
               <p><stage>(Za je glasovalo 46.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmaju.</p>
               <p>S tem zaključujem drugo obravnavo predloga zakona.</p>
               <p>Zbor bo tretjo obravnavo predloga zakona opravil na naslednji seji zbora.</p>
               <p>Na podlagi tretjega odstavka 137. člena Poslovnika predlagam zboru, da sprejme
               naslednji sklep: Predlog zakona za tretjo obravnavo pripravi Vlada.</p>
               <p>Glasujemo. Navzočih je 61 poslank in poslancev, za je glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>7. točko dnevnega reda - obravnava Predloga zakona o
                  spremembah in dopolnitvah Zakona o volitvah poslancev iz Republike Slovenije v
                  Evropski parlament.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih, ki ga bomo
               opravili na podlagi pregleda vloženih amandmajev z dne 16.12.2009.</p>
               <p>Prehajamo na odločanje o prvem amandmaju, to je amandma Poslanske skupine SDS k 6.
               členu. V primeru, da bo ta amandma sprejet, postane amandma pod točko 2, torej
               amandma koalicijskih poslanskih skupin, brezpredmeten. Obrazložitev glasu v imenu
               poslanskih skupin. Vidim eno roko. Gospod Žerjav, izvolite. <stage>(Ne, oprostite.)</stage> Nihče.
               Glasujemo. Navzočih je 64 poslank in poslancev, za je glasovalo 26, proti 38.</p>
               <p><stage>(Za je glasovalo 26.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju koalicijskih poslanskih skupin k 6. členu.
               Glasujemo. Navzočih je 64 poslank in poslancev, za je glasovalo 42, proti 20.</p>
               <p><stage>(Za je glasovalo 42.)</stage> <stage>(Proti 20.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih in drugo obravnavo predloga zakona v okviru
               nujnega postopka.</p>
               <p>Ugotavljam, da je zbor v drugi obravnavi sprejel amandma k 6. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandma. Ne. Ugotavljam, da k predlogu v tretji obravnavi ni bilo vloženih
               amandmajev. Obenem vas obveščam, da me Zakonodajno-pravna služba oziroma Vlada nista
               obvestili, da bi bil zaradi amandmajev, sprejetih v drugi obravnavi, predlog zakona
               neusklajen.</p>
               <p>Prehajamo na odločanje o predlogu zakona v celoti. Glasujemo. Navzočih je 66 poslank
               in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 10. točko dnevnega reda - drugo obravnavo Predloga zakona
                  o spremembah in dopolnitvah Zakona o elektronskih komunikacijah.</title> Prehajamo
               na odločanje o vloženih amandmajih. Najprej odločamo o amandmaju poslanskih skupin
               SD, Zares in LDS k 3. členu. Glasujemo. Navzočih je 67 poslank in poslancev, za jih
               je glasovalo 43, proti 14.</p>
               <p><stage>(Za je glasovalo 43.)</stage> <stage>(Proti 14.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares in LDS k 5. členu.
               Glasujemo. Glasovanje teče. Navzočih je 67 poslank in poslancev, za jih je glasovalo
               45, proti 16.</p>
               <p><stage>(Za je glasovalo 45.)</stage> <stage>(Proti 16.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju Poslanske skupine SDS k 24. členu. Glasujemo.
               Glasovanje teče. Navzočih je 67 poslank in poslancev, za jih je glasovalo 26, proti
               40.</p>
               <p><stage>(Za je glasovalo 26.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Zaključili smo odločanje o amandmajih. S tem zaključujem drugo obravnavo predloga
               zakona in besedo dajem predstavniku Vlade, predlagateljici predloga zakona, če želi
               podati predlog za nadaljevanje obravnave. Prosim, imate besedo.</p>
            </sp>
            <sp who="SDZ5:GyörkösJozsef">

               <speaker>DR. JOZSEF GYÖRKOS:</speaker>

               <p>Hvala lepa, gospod predsedujoči. Spoštovane poslanke in poslanci. Predlagam, da
               Državni zbor opravi tudi tretjo obravnavo predloga tega zakona že na tej seji
               Državnega zbora. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika Državnega zbora še na tej seji opravi tretjo obravnavo
               predloga zakona. Prehajamo na odločanje o navedenem predlogu. Sklep ne bo sprejet, če
               mu bo nasprotovala več kot tretjina navzočih poslancev. Glasujemo. Glasovanje teče.
               Navzočih je 66 poslank in poslancev, za jih je glasovalo 47, proti 18.</p>
               <p><stage>(Za je glasovalo 47.)</stage> <stage>(Proti 18.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 18. 12. 2009, po
               končanem glasovanju. Službe zbora bodo pripravile pregled, v katerega bodo vključeni
               sprejeti amandmaji in členi, h katerim so bili amandmaji sprejeti. Amandmaje k tem
               členom lahko kvalificirani predlagatelji vložijo do začetka tretje obravnave predloga
               zakona na seji zbora. S tem prekinjam to točko dnevnega reda.</p>
               <p>Nadaljujemo s prekinjeno <title>16. točko dnevnega reda - to je z obravnavo Predloga
                  zakona o spremembi Zakona o cestnini za vozila, katerih največja dovoljena masa
                  presega 3.500 kilogramov</title>. Nadaljujemo drugo obravnavo, to je odločanje o
               vloženih amandmajih. Najprej prehajamo na odločanje o amandmaju Poslanske skupine SDS
               k 1. členu. Obrazložitev glasu v imenu poslanske skupine. Vidim eno roko. Gospod
               Tanko, izvolite, imate besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Slovenija je pač ena izmed držav, ki ni uvedla primerne oblike nadzora
               nad tovornimi vozili nad 3.500 kilogramov v predpisanem roku. S 1. 1. 2010 bi morali
               mi preiti na novo obliko cestninjenja, vendar v celem letošnjem letu Vlada ni
               sprejela nobenih ustreznih ukrepov, da bi dejansko to uvedli. Zaradi tega, ali kot
               posledica tega, ali pa namensko zaradi tega, se je to zgodilo, pa sedaj popravljamo,
               sprejemamo popravek zakona, s katerim Vlada nadgrajuje neustrezno frekvenco in to na
               način, da bo ta ABC sistem nadgradila brez javnega razpisa. Menimo, da to ni primerno
               in da je treba storiti vse, da bi prišli v cestnino v prostem prometnem toku z
               ustrezno frekvenco, tako, ki je evropsko primerljiva, tudi določena, in ne, da
               nadgrajujemo neustrezno frekvenco. Sporno pa je tudi to zaradi tega, ker se s tem, ko
               se ne bo izpeljalo javnega razpisa, pač obstoječemu upravljavcu ABC sistema dajejo
               koncesije ali pa pravice, da ta sistem nadgradi na nekonkurenčen način in to prav
               gotovo bo ta sistem zelo podražilo. In pa tudi delamo ga neprimerljivega z evropskimi
               sistemi na tem področju.</p>
               <p>Skratka, predlagam, da amandma podprete, da s tem tudi omogočimo in prisilimo Vlado
               Republike Slovenije, da izpelje vse postopke za uvedbo cestninjenja za tovorna vozila
               nad 3.500 kilogramov;, seveda ob upoštevanju vseh tistih dodatnih okoljskih zahtev,
               ki so ob tem potrebne.</p>
               <p>Če pa ta amandma ne bo sprejet, potem to pomeni, da se podaljšuje obstoječi
               cestninski sitem, da se bo ta nadgradnja izvedba mimo javnega razpisa na
               nekonkurenčen način in glede na to, da so te telekomunikacije v upravljanju
               Ministrstva za visoko šolstvo, pač pomeni to tudi svojevrstno izkaznico tistih, ki
               bdijo nad sistemom elektronskih telekomunikacij.</p>
               <p>Skratka, ocenjujemo, da gre za zelo lobistično in ne za potezo, ki bi pripomogla k
               boljšem, pravičnejšem in predvsem konkurenčnejšemu sistemu cestninjenja na naših
               avtocestah. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi kdo obrazložitev v lastnem imenu? Ne. Prehajamo na glasovanje. Glasujemo.
               Navzočih je 66 poslank in poslancev, za je glasovalo 18, proti 45.</p>
               <p><stage>(Za je glasovalo 18.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SD, Zares, DeSUS in LDS k 1.
               členu. Glasujemo. Navzočih je 66 poslank in poslancev, za je glasovalo 49, proti
               15.</p>
               <p><stage>(Za je glasovalo 49.)</stage> <stage>(Proti 15.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmajih in drugo obravnavo predloga zakona v okviru
               skrajšanega postopka. Ugotavljam tudi, da je zbor v drugi obravnavi sprejel amandma k
               1. členu dopolnjenega predloga zakona. Sprašujem kvalificirane predlagatelje, ali
               nameravajo k temu členu vložiti amandmaje. Ne. Ugotavljam, da k predlogu zakona za
               tretjo obravnavo ni bilo vloženih amandmajev. Obveščam vas, da me Zakonodajno-pravna
               služba oziroma Vlada nista obvestili, da bi bil zaradi amandmajev, sprejetih v drugi
               obravnavi, predlog zakona neusklajen. Zato prehajamo na odločanje o predlogu zakona v
               celoti. Glasujemo. Navzočih je 66 poslank in poslancev, za je glasovalo 47, proti
               15.</p>
               <p><stage>(Za je glasovalo 47.)</stage> <stage>(Proti 15.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo <title>prekinjeno 17. točko dnevnega reda,</title> to je <title>obravnava Predloga
                  zakona o spremembah in dopolnitvah Zakona o javnih cestah.</title> Nadaljujemo drugo
               obravnavo, to je odločanje o vloženem amandmaju, in sicer prehajamo na odločanje o
               amandmaju poslanskih skupin SD, Zares, DeSUS in LDS k 2. členu. Glasujemo. Navzočih
               je 65 poslank in poslancev, za je glasovalo 47, proti 15.</p>
               <p><stage>(Za je glasovalo 47.)</stage> <stage>(Proti 15.)</stage></p>
               <p>Ugotavljam, da je amandma sprejet.</p>
               <p>Končali smo glasovanje o amandmaju in drugo obravnavo predloga zakona v okviru
               skrajšanega postopka.</p>
               <p>Ugotavljam, da je zbor v drugi obravnavi sprejel amandma k 2. členu dopolnjenega
               predloga zakona in sprašujem kvalificirane predlagatelje, ali nameravajo k temu členu
               vložiti amandmaje. Ne. S tem ugotavljam, da k predlogu zakona za tretjo obravnavo ni
               bilo vloženih amandmajev. Obveščam vas, da me Zakonodajno-pravna služba oziroma Vlada
               nista obvestili, da bi bil zaradi amandmajev, sprejetih v drugi obravnavi, predlog
               zakona neusklajen. Zato prehajamo na odločanje o predlogu zakona v celoti. Glasujemo.
               Glasovanje o zakonu teče. Navzočih je 66 poslank in poslancev, za jih je glasovalo
               48, proti 15.</p>
               <p><stage>(Za je glasovalo 48.)</stage> <stage>(Proti 15.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>18. točko dnevnega reda - to je na obravnavo Predloga zakona o
                  spremembah in dopolnitvah Zo zagotavljanju navigacijskih služb zračnega prometa,
                  skrajšani postopek</title>. Ker v drugi obravnavi amandmaji k dopolnjenemu predloga
               zakona niso bili vloženi, prehajamo na odločanje o predlogu zakona. Obveščam vas, da
               me Zakonodajno-pravna služba oziroma Vlada nista opozorili, da bi bil zaradi
               amandmajev, sprejetih na matičnem delovnem telesu, predlog zakona neusklajen.
               Glasujemo. Glasovanje o zakonu v celoti teče. Navzočih je 65 poslank in poslancev, za
               jih je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo prekinjeno <title>2. točko dnevnega reda - to je druga obravnava Predloga
                  zakona o spremembah in dopolnitvah Zakona o davčnem postopku</title>. Prehajamo na
               odločanje o vloženih amandmajih, in sicer najprej odločamo o amandmaju poslanskih
               skupin SD, Zares in LDS k 5. členu. Glasujemo. Glasovanje o amandmaju teče. Navzočih
               je 65 poslank in poslancev, za jih je glasovalo 64, proti nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares in LDS k 61. členu.
               Glasujemo. Glasovanje o amandmaju teče. Navzočih je 68 poslank in poslancev, za jih
               je glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares in LDS k 111. členu.
               Če bo ta amandma sprejet, je amandma pod točko 2. k istemu členu brezpredmeten.
               Glasujemo. Glasovanje teče. Navzočih je 68 poslank in poslancev, za jih je glasovalo
               45, proti 22.</p>
               <p><stage>(Za je glasovalo 45.)</stage> <stage>(Proti 22.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SD, Zares in LDS k 153.a členu.
               Glasujemo. Glasovanje teče. Navzočih je 68 poslank in poslancev, za 67, proti
               nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je amandma sprejet. Zaključili smo odločanje o amandmajih. S tem
               zaključujem drugo obravnavo predloga zakona.</p>
               <p>Besedo dajem predstavniku Vlade kot predlagateljice predloga zakona, če želi podati
               predlog za nadaljevanje obravnave. Prosim, imate besedo.</p>
            </sp>
            <sp who="SDZ5:unknown">

               <speaker>PREDSTAVNIK VLADE:</speaker>

               <p>Hvala, predsedujoči. Vlada predlaga, da se Predlog zakona o spremembah in dopolnitvah
               Zakona o davčnem postopku obravnava še na tej seji.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ker so bili v drugi obravnavi<gap n="..."/> Imate proceduralni predlog?</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Samo sprašujem, če ima predstavnik vlade pooblastilo za to zadevo pri tej
               točki.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Ja, to smo ugotovili že v času razprave, da je bilo predloženo potrdilo oziroma
               pooblastilo.</p>
               <p>Torej, ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika Državnega zbora še na tej seji opravi tretjo obravnavo
               predloga zakona.</p>
               <p>Prehajamo na odločanje o navedenem predlogu; sklep ne bo sprejet, če mu bo
               nasprotovalo več kot tretjina navzočih poslancev. Smo v teku glasovanja. Imate
               proceduralni predlog? Proceduralni predlog je možen v zvezi z glasovanjem. Možna je
               tudi obstrukcija, napoved obstrukcije. Gospod Tanko, izvolite, imate proceduralni
               predlog.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala za besedo, spoštovani predsedujoči. Zdaj vidim, da se nam že v Državnem zboru
               dogaja ulica, da nekateri ne zdržijo, da bi kdorkoli, ki ni na pravi strani, dvignil
               roko.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Prosim samo, gospod Tanko ima besedo.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Spoštovani kolegi v Državnem zboru! Mislim, da razmere, ki se dogajajo pri obravnavi
               današnjih točk dnevnega reda, ne morejo biti ravno v ponos ne vladni koaliciji, še
               manj pa Vladi. Tukaj nastopajo kot predstavniki Vlade razni državni sekretarji raznih
               ministrstev in to pri točkah, ki nimajo popolnoma nobene zveze z njihovim delovnim
               področjem. Pri teh obravnavah smo bili danes priče, da nismo mogli dobiti
               kompetentnih odgovorov na posamezna vprašanja, ne pri tistih točkah, kjer smo
               obravnavali prometne zadeve, cestninjenje in podobne stvari, niti pri drugih točkah
               dnevnega reda, ko pridejo predstavniki Vlade, ki delovnega področja, vsebine dela ne
               poznajo. Mislim, da bi predsednik Državnega zbora in vsi tisti, ki organizirate delo
               Državnega zbora, morali poskrbeti, da na seje Državnega zbora pridejo kompetentni
               državni uradniki, kompetentni funkcionarji, ne pa, da dovolite, da pride sem <q>"pro
               forma"</q> državni funkcionar, tisti, ki sicer po statusu je državni funkcionar, ni pa
               kompetenten in ni pristojen za posamezno področje. Svetujem vam, da v prihodnje že
               zaradi nas - danes nas je bilo pri glasovanju 70 ali še kaj več, 80 - poskrbite, da
               bomo dobili primerne materiale in tudi primerne sogovornike, da bomo lahko na
               obravnavah teh zakonov prišli do soočenja in ugotovili, kaj je pravzaprav boljša
               rešitev. Način, kot ste ga ubrali danes, je način, ki kaže podcenjevanje poslancev
               Državnega zbora. Ugotavljam, da ta koalicija do te hiše nima nobenega odnosa in tudi
               zato se ni čuditi, da so reference, ki jih ima Državni zbor v okviru ocenjevanja
               državnih organov, tako nizke, kot so. Ni čudno, kajti mimogrede dobimo nekompetentne
               sogovornike, mimogrede poskrbimo, da državne institucije ali kdorkoli ne poroča
               Državnemu zboru, da ne moremo opraviti razprave in potem se tisti najbolj odgovorni
               čudite, zakaj je rating Državnega zbora tako nizek.</p>
               <p>Spoštovani predsednik Državnega zbora, predlagam, da v prihodnje poskrbite, da bodo
               na sejah Državnega zbora ministri ali državni sekretarji s tistih področij, katerih
               zakone obravnavamo. Tako je namreč tudi zapisano v 235. členu Poslovnika Državnega
               zbora. Danes smo imeli vse drugo, razen kompetentnih sogovornikov. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>No, to ni bila napoved obstrukcije. Imate tudi vi proceduralni predlog, gospod
               predsednik? Izvolite.</p>
            </sp>
            <sp who="SDZ5:GantarPavel">

               <speaker>DR. PAVEL GANTAR:</speaker>

               <p>Gospod podpredsednik, proceduralno predlagam, da nadaljujemo z glasovanjem. Ob tem bi
               pa poudaril, da je Vlada poslala sem predstavnike tudi v skladu z našim poslovnikom
               in da mora vsak voljeni funkcionar Vlade biti ob pravem in primernem trenutku
               sposoben predstavljati temeljna stališča in zakone, ki jih Vlada predlaga. Temu je
               bilo ugodeno in mislim, da glede tega ne more biti nobenih pripomb. Ali so vas
               odgovori zadovoljili ali ne, je pa seveda drugo vprašanje. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Glasujemo. Navzočih je 68 poslank in poslancev, za je glasovalo 46, proti
               8.</p>
               <p><stage>(Za je glasovalo 46.)</stage> <stage>(Proti 8.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil v petek, 18. 12., po
               končanem glasovanju. Službe zbora bodo pripravile pregled, v katerega bodo vključeni
               sprejeti amandmaji in členi, h katerim so bili amandmaji sprejeti. Amandmaje k tem
               členom lahko kvalificirani predlagatelji vložijo do začetka tretje obravnave predloga
               zakona na seji zbora.</p>
               <p>S tem prekinjam to točko dnevnega reda.</p>
               <p>Prekinjam tudi 12. sejo zbora, ki jo bomo nadaljevali jutri ob 9. uri. Lahko noč.
                  <stage type="time">(SEJA JE BILA PREKINJENA 16. DECEMBRA 2009 OB 16.38.)</stage>
               </p>
            </sp>
         </div>
      </body>
   </text>
</TEI>