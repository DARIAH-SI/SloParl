<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-06-2009-05-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|378D1AA76C6B0B01C12575DE003C52EB</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=378D1AA76C6B0B01C12575DE003C52EB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-06-2009-05-20.DZ" n="06">
               <name>Redna</name>
               <date when="2009-05-20"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-06-2009-05-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 6. seje</stage>
            <stage type="date">(20. maj 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 9.00. </stage>


            <sp xml:id="SDZ5-Redna-06-2009-05-20.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 6. seje Državnega zbora Republike Slovenije.</p>
               <p>Obveščen sem, da se današnje seje ne more udeležiti naslednji poslanci: mag. Anton
               Rop, Franc Jurša in Jakob Presečnik. Vse prisotne lepo pozdravljam.</p>
               <p>Prehajamo na <title xml:id="SDZ5-Redna-06-2009-05-20.title1">8. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O GOSPODARSKIH DRUŽBAH, V OKVIRU REDNEGA
                  POSTOPKA.</title> Predlog zakona je v obravnavo zboru predložila Vlada. Besedo dajem
               predstavniku Vlade za dopolnilno obrazložitev predloga zakona. Besedo ima dr. Matej
               Lahovnik, minister za gospodarstvo. Prosim.</p>
            </sp>
            <sp xml:id="SDZ5-Redna-06-2009-05-20.sp2">

               <speaker>DR. MATEJ LAHOVNIK:</speaker>

               <p>Hvala lepa, spoštovani gospod predsednik, spoštovane, spoštovani poslanci in
               poslanka!</p>
               <p>Želel bi na kratko predstaviti Predlog zakona o spremembah in dopolnitvah o
               gospodarskih družbah. Predlog zakona o gospodarskih družbah implementira v slovenski
               pravni red direktivo Evropskega parlamenta in sveta z dne 11. julija 2007 o
               uveljavljanju določenih pravic delničarjev družb, ki kotirajo na borzi. Glavni namen
               direktive je odstraniti ovire, ki delničarje odvračajo od glasovanja, ter olajšati in
               spodbujati čezmejno uresničevanje glasovalnih pravic. Zato je potrebna določena
               harmonizacija na ravni Evropske unije. Predlog vsebuje tudi določbe v zvezi z
               urejanjem prejemkov članov organov vodenja ali nadzora in dopolnitev določb o
               poravnalnem odboru.</p>
               <p>Če se samo na kratko dotaknem poglavitnih rešitev Predloga zakona o gospodarskih
               družbah 1C. Predlog dopolnjuje vsebino in objavo sklica skupščine. Sklic bo moral
               biti bolj obširen in bo vseboval dodatne informacije, ki so za delničarje potrebne za
               dobro pripravo na skupščino in za učinkovito izvrševanje glasovalnih pravic na njej.
               Določa se enotni presečni dan za udeležbo na skupščini, pri čemer se bo skupščine
               lahko udeležil in na njej uresničeval glasovalno pravico le tisti delničar, ki je kot
               imetnik delnic vpisan v centralnem registru nematerializiranih vrednostnih papirjev,
               konec četrtega delovnega dne pred zasedanjem skupščine. Predlog bo omogočil
               delničarjem udeležbo in glasovanje na skupščini s pomočjo elektronskih sredstev.
               Dopolnjujejo se določbe o pravici delničarja do obravnave dodatne točke dnevnega reda
               na skupščini in postavitvi nasprotnega predloga ter obveščanju družbe o tem. Prav
               tako bodo delničarji javne družbe lahko imenovali pooblaščence za uporabo
               elektronskih sredstev. Oseba, ki ponuja zastopanje nedoločenemu krogu ljudi, bo
               dolžna razkriti nasprotja interesov z namenom preprečevanja konflikta interesov.
               Rezultati glasovanja na skupščini bodo morali biti objavljeni na spletnih straneh
               družbe v dveh dneh od zasedanja skupščine. Tisto, kar je posebej tudi bistveno, je
               dejstvo, da bo predlog z dopolnitvijo določil določil obveznosti poslovodstva na
               skupščini razkriti vse prejemke članov organov vodenja ali nadzora za vsakega člana
               posebej. Tega do sedaj ni bilo, ker so se ti podatki navajali zgolj v celoti, za
               upravo kot celoto. Z novelo tega zakona ta obveznost velja za vsakega člana
               poslovodstva posebej. Prav tako bo potrebno razkriti prejemke članov organov vodenja
               ali nadzora v odvisnih družbah. Ta določba je zelo pomembna, ker je pogostokrat
               prihajalo do velikih nepreglednosti, kjer se je dogajalo, da so posamezni menedžerji,
               tudi v podjetjih, ki so v večinski državni lasti, prejemali celo vrsto dodatnih
               prejemkov na osnovi svojega dela ali nedela v odvisnih družbah, v tako imenovanih
               hčerinskih družbah. Vlada meni, da je ključno, da se na tem področju zagotovi
               preglednost in da se dejansko pregledno navede, kakšni so prejemki članov uprav za
               to, da opravljajo svoje delo nadzora v odvisnih družbah. Vse informacije bodo morale
               biti predstavljene v letnem poročilu in tako tudi predmet revizijskega pregleda.
               Predlog bo omogočil skupščini odločati o politiki prejemkov. Če bo skupščina sprejela
               politiko prejemkov, bodo morali biti vsi prejemki v skladu s to politiko, ki jo je
               sprejela skupščina. To je zelo pomembno predvsem zato, ker smo se soočili s celo
               vrsto anomalij na tem področju. Pogostokrat je vpliv posameznih lastnikov na to
               politiko premajhen. Dogaja se, da se pletejo vezi med upravami in nadzornimi sveti.
               In na nek način je nastal vtis, da so dejansko ta plačna razmerja v naši družbi
               porušila oziroma je prihajalo do zelo velikih anomalij. Zato v Vladi menimo, da je
               prav, da ima skupščina delničarjev, kjer so zastopani vsi delničarji, pravico, in, če
               hočete, tudi dolžnost, odločati o politiki prejemkov. Če bo skupščina po novem
               sprejela politiko prejemkov, se pravi na nek način nagrajevanja uprave, bodo morali
               biti vsi prejemki izplačani v skladu s to novelo...</p>
            </sp>
            <sp xml:id="SDZ5-Redna-06-2009-05-20.sp3">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod minister, prosim, če počasi zaključite predstavitev.</p>
            </sp>
            <sp xml:id="SDZ5-Redna-06-2009-05-20.sp4">

               <speaker>DR. MATEJ LAHOVNIK:</speaker>

               <p>Predlog po novem prepoveduje tudi udeležbo članov nadzornega sveta v dobičku družbe.
               To se nam zdi zelo pomembno, ker je tudi na tem področju prihajalo do cele vrste
               anomalij in so si nadzorniki pogosto izplačevali tudi v državnih podjetjih zelo
               velike nagrade, čeprav dejansko nimajo odločilnega vpliva na uspešnost poslovanja
               podjetja. To pomeni, kot sem dejal, po novem udeležb članov nadzornega sveta v
               dobičku družbe več ne bo v skladu s to novelo. Hvala lepa.</p>
            </sp>
            <sp xml:id="SDZ5-Redna-06-2009-05-20.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Predlog zakona je obravnaval Odbor za gospodarstvo kot matično delovno
               telo. Besedo dajem predstavniku Viliju Rezmanu za predstavitev poročila odbora.
               Prosim.</p>
            </sp>
            <sp xml:id="SDZ5-Redna-06-2009-05-20.sp6">

               <speaker>VILI REZMAN:</speaker>

               <p>Hvala lepa, gospod predsednik. Lep pozdrav vsem! Odbor za gospodarstvo je obravnaval
               kot matično delovno telo predlog zakona, potem ko je ta predlog zakona že prestal
               splošno obravnavo in bil ocenjen kot primeren za nadaljnjo razpravo. Predlog zakona
               je bil v odboru obravnavan, amandmiran, ostali so nekateri odprti členi, ki imajo
               možnost za amandmiranje tudi še danes. Kot tak je bil torej predlagan Državnemu zboru
               v razpravo in odločanje.</p>
               <p>Pri obravnavi so v okviru dela Odbora za gospodarstvo sodelovali predstavniki Vlade,
               minister Lahovnik, predstavniki Zakonodajno-pravne službe, zainteresiranih
               gospodarskih zbornic pa tudi Vse slovensko združenje malih delničarjev, ki je samo
               prispevalo tudi gradivo in katerega dva predloga za amandma sta bila tudi deležna
               podpore. Gradivo, ki je služilo obravnavi, je razen predloga zakona sestavljalo še
               stališče Zakonodajno-pravne službe, dve gradivi Vseslovenskega združenja malih
               delničarjev in pa predlagani amandmaji s strani dveh poslancev, gospoda Posedela in
               gospoda Žerjava, o katerih smo na odboru razpravljali in tudi odločali. Uvodoma je
               minister poudaril, kaj so ključne rešitve. Ker jih je danes pravkar še enkrat
               ponavljal, jaz tega ne bi storil ponovno za njim. Poudaril je, katera so splošna
               načela, se opredelil do nekaterih amandmajev in tudi utemeljil, kaj podpira in česa
               ne. Te argumentacije ministra Lahovnika so bile za odbor ustrezne, tako da je odbor v
               svojih odločitvah tudi sledil pretežni večini njegovih stališč.</p>
               <p>Zakonodajno-pravna služba je imela sicer zelo številne pripombe k predlogu zakona,
               bila pa je soglasna s tem, da se večina teh pripomb za amandmaje, ki jih je predlagal
               Odbor za gospodarstvo, popravlja. In tako je bilo največ amandmajev sprejetih prav na
               predlog Odbora za gospodarstvo.</p>
               <p>Razprava je kasneje tekla zlasti o amandmajih, o sedmem, osmem in o devetem členu,
               in sicer o dveh amandmajih predlagatelja Posedela, ki sta bila zavrnjena kot ne
               dovolj tehnično in sicer pripravljena, vsebinsko pa sprejemljiva. Zato smo
               amandmirali te člene redakcijsko, da so ostali odprti, in jih lahko danes ponovno
               obravnavamo na seji Državnega zbora.</p>
               <p>Tudi amandma gospoda Posedela k 9. členu je bil obravnavan na enak način. Oba
               amandmaja je predlagatelj tudi umaknil, da smo jih amandmirali na drugačen način in
               na ta način pustili odprte za današnjo razpravo.</p>
               <p>Amandma, ki ga je predlagal gospod Žerjav, pa ni bil sprejet, tudi ni odprt, Vlada
               mu je nasprotovala in utemeljila na ta način, da je to Odbor za gospodarstvo tudi
               podprl.</p>
               <p>Prav tako je bil predlagan sklep, ki bi naj naložil ali priporočil Vladi, da ponovno
               obravnava vse pripombe, ki niso bile sprejete in o tem poroča odboru, vendar ta sklep
               ni bil sprejet. Sprejeta sta bila druga dva sklepa, in sicer prvi, ki govori o tem,
               da se predlaga Državnemu zboru, da to tematiko uvrsti na dnevni red današnje seje,
               kar se je kasneje tudi zgodilo, in predlog sklepa, ki predlaga Državnemu zboru, da
               zaradi številnih sprememb Zakona o gospodarskih družbah odloči, da se pripravi uradno
               prečiščeno besedilo.</p>
               <p>Odbor za gospodarstvo je vse sprejete amandmaje vključil v svoje poročilo. To
               poročilo vključno z amandmaji predlaga Državnemu zboru v obravnavo in sprejem.</p>
            </sp>
            <sp xml:id="SDZ5-Redna-06-2009-05-20.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Ker je zbor na 5. seji opravil prvo obravnavo predloga zakona
               predstavitev stališč poslanskih skupin ni možna, zaradi tega prehajamo na razpravo o
               členih in vloženih amandmajih, ki jih bomo opravili na podlagi pregleda vloženih
               amandmajev z dne 19. 5. 2009, in sicer k 7. členu. V razpravo dajem 7. člen ter
               amandma poslanske skupine Zares.</p>
               <p>Prosim za prijavo. Besedo ima gospod Vili Rezman.</p>
            </sp>
            <sp xml:id="SDZ5-Redna-06-2009-05-20.sp8">

               <speaker>VILI REZMAN:</speaker>

               <p>Naj zelo kratko samo povem, da naša poslanska skupina DeSUS ta amandma podpira.</p>
               <p>Podprli smo ga sicer tudi na Odboru za gospodarstvo, in sicer v njegovi intenci, ki
               je po naši sodbi ustrezna, pravilna. Zaradi številnih pripomb v zvezi z
               nedorečenostjo posamičnih terminov in s slabo možnostjo izpeljave, če bi bil takšen,
               kakršen je bil predlagan, sprejet, pa smo podprli tudi ta predlog, da se do današnje
               seje dopolni predlog amandmaja in ga bomo danes po razpravi verjetno tudi vsi, tako
               ocenjujemo, podprli. Amandmaji govorijo o tem, da se tista osnovna intenca, ki jo
               zakon s seboj nosi, še bolj zaostri, da imamo boljšo informiranost, večji nadzor,
               večji vpliv malih delničarjev in več možnosti za preprečitev zlorab, ki so se doslej
               dogajale, zato je ta amandma tudi deležen podpore Poslanske skupine DeSUS.</p>
            </sp>
            <sp xml:id="SDZ5-Redna-06-2009-05-20.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Lojze Posedel. Prosim.</p>
            </sp>
            <sp xml:id="SDZ5-Redna-06-2009-05-20.sp10">

               <speaker>LOJZE POSEDEL:</speaker>

               <p>Hvala lepa za besedo, gospod predsednik. Kolegice in kolegi!</p>
               <p>V Poslanski skupini Zares podpiramo vse novosti in pa vse spremembe, ki jih prinaša
               ta sprememba Zakona o gospodarskih družbah, ker je na tem področju veliko nejasnosti
               in nepravilnosti, tudi takšnih stvari, ki preprosto povzročajo pravo zgražanje, kako
               je lahko tako pomembno področje tako slabo urejeno, da so se te pojavne oblike
               kumulirale v zadnjem obdobju. Zato smo tudi zelo dobro pripravljene spremembe, ki jih
               je predlagala Vlada oziroma Ministrstvo za gospodarstvo, želeli še bolj jasno
               dopolniti oziroma pojasniti v tem 7. členu, in sicer iz preprostega razloga, da to,
               kar se opaža, je, da je ukrepanje in pa delovanje uprav lahko velikokrat usmerjeno
               predvsem za doseganje kratkoročnih ciljev, pravi rezultati oziroma prava slika
               poslovanja in delovanja pa se pokaže na dolgi rok. Takrat je za marsikaj že prepozno,
               takrat so za tako izplačane nagrade v upravi, nadzornikom, pokažejo pa se zelo lahko
               tudi negativne pojavne oblike.</p>
               <p>Zato predvidevamo v tem 7. členu, da se uvrstijo določeni popravki oziroma stvari,
               ki bi omogočile, da nadzorni svet lahko zahteva vrnitev že izplačane nagrade za
               poslovno uspešnost ali njen sorazmerni del v primeru, če se pravnomočno ugotovi
               ničnost letnega poročila in se ničnostni razlogi nanašajo na postavke ali dejstva, ki
               so bili podlaga za določene nagrade, in ali na podlagi posebnega revizorjevega
               poročila, s katerim se ugotovi, da so bili napačno uporabljeni kriteriji za določitev
               nagrade ali da pri tem odločilni računovodski finančni in drugi podatki ter kazalci
               niso bili pravilno ugotovljeni ali upoštevani. To pomeni, da se odpre možnost in
               omogoči, da se v primerih, ki se pokažejo naknadno, lahko že izplačana nagrada tudi
               vrne, da to ni osamljen primer samo v Sloveniji, ampak da takšna možnost, celo
               zahteva, izhaja tudi iz obeh resolucij, ki jih je Evropska komisija sprejela v
               letošnjem letu, in želijo urediti področje nagrajevanja uprav in nadzornikov. Tako
               obstaja možnost zahtevati vrnitve že izplačane nagrade v roku treh let od dneva
               izplačila in da člani nadzornega sveta, ki ne ravnajo v skladu s tretjim odstavkom
               tega člena, so odškodninsko odgovorni po splošnih pravilih odškodnin iz tega prava.
               Tožbo pa lahko za povračitev škode vložijo posamezni delničarji. Jaz se zahvaljujem
               vsem kolegom, ki so v razpravi na Odboru za gospodarstvo podprli intenco tega
               amandmaja, da je bil zapisan tudi v takšni obliki, ki je bila potrebna posameznih
               sprememb, dopolnil in te so tudi narejene. Kot rečeno, pa sem bil vesel, da je
               intenca tega, kaj želimo v Poslanski skupini Zares in pa tudi ostali spremeniti,
               omogočiti, bila deležna podpore. To se je pokazalo tudi v sami razpravi, ko smo
               ugotavljali, da so v preteklosti bili konkretni primeri, ko o nagradi predsednika
               uprave ali članov uprave odloča nadzorni svet in se postavi konkretno vprašanje, kako
               lahko nadzorni svet odloča korektno v primeru, če dobi za to zelo dobro ali zelo zelo
               dobro plačilo. To smo prikazali tudi na konkretnih primerih banke v večinski državni
               lasti, kjer obstajajo podatki, da bi si naj bili nadzorniki izplačali nagrade, bili
               deležni preko 200.000 evrov in da je bilo to narejeno celo s soglasjem prejšnje
               vlade. Zanimivo je tudi to, da je bivši minister za gospodarstvo gospod Vizjak
               izjavil, da Vlada, niti on kot minister za gospodarstvo nikoli niso odločali o
               takšnih nagradah, kljub temu da iz določenih dokumentov izhaja ravno nasprotno. In to
               je tisto, če so nadzorni svet in člani iz dobička firme tako visoko nagrajeni, potem
               se vprašanje pojavlja, kako korektno lahko ocenijo poslovanje takšne uprave. S tem
               amandmajem, se pravi s to spremembo 7. člena bi se uvedla ta klavzula, ki bi lahko v
               roku treh let omogočila ob izpolnjevanju teh pogojev ugotovitve, ali so bili napačni
               podatki ali kakšna druga zadeva, ki omogoča, da se lahko celotna nagrada ali pa del
               te nagrade vrne, zato predlagam, da ta amandma tudi podpremo.</p>
            </sp>
            <sp xml:id="SDZ5-Redna-06-2009-05-20.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bogdan Barovič. Prosim.</p>
            </sp>
            <sp xml:id="SDZ5-Redna-06-2009-05-20.sp12">

               <speaker>BOGDAN BAROVIČ:</speaker>

               <p>Hvala lepa, gospod predsednik. Dobro jutro vsem!</p>
               <p>Brez zamere, ta amandma je čisti populizem. Prosil bom za mnenje tudi ministra za
               gospodarstvo. Poglejte, bistvo problema je v tem, kdaj in kako se nagrade določijo.
               Če je v pogodbi neka nagrada določena, razložite mi, kako naj beremo amandma k 7.
               členu k točki 3 in točki 4? Nadzorni svet lahko zahteva vrnitev že izplačane nagrade
               za poslovno uspešnost ali njen sorazmerni del, če se pravnomočno ugotovi ničnost
               letnega poročila. Oprostite, nisem dovolj pameten, da bi razumel ta termin: ničnost
               letnega poročila. Pomeni, če je letno poročilo nično, je ta človek, ki je vodil to
               družbo, bil lump in je delal protipravno in je delal protipravno poročilo. Druga
               alineja - na podlagi posebnega revizorjevega poročila, s katerim se ugotovi, da so
               bili napačno uporabljeni kriteriji za določitev nagrade. Ja, pa kako so lahko napačno
               uporabljeni kriteriji za določitev nagrade, gospe in gospodje? Ne se sprenevedati, ne
               lagati ljudem! Kriteriji so bili natančno določeni v primeru osebe, ki je ne bom
               omenjal, in to zelo natančno v pogodbi. In danes vpiti čez nekoga, ki je prejel
               milijon evrov nagrade, češ, kakšen je, je svinjarija in sramota, ker mu je nekdo to
               nagrado v pogodbo zapisal z natančnimi elementi. In mu jo je tudi dal. In to je čisto
               navadno sprenevedanje in prilagajanje situaciji s tem amandmajem. Ni fer in ni
               pošteno. In v zakonu, točka 4, vrnitev že izplačane nagrade, in sicer v roku treh
               let. Lepo vas prosim! Najprej, kar je gospodarsko stanje dobro, bomo, ne vem, lansko
               leto smo enemu dovolili milijon evrov, potem se bo gospodarsko stanje spremenilo in
               čez tri leta bomo ugotovili ničnost poslov - na kakšen način ničnost - in bomo čez
               tri leta zahtevali od tega človeka, da vrne to nagrado. Ljudje božji, lepo vas
               prosim! Toliko pameti in razuma v Državnem zboru pa vendarle moramo imeti, da takega
               populizma pa ne moremo sprejemati oziroma povejte mi, razložite mi, kaj pomeni
               ničnost letnega poročila. To pomeni laž takega človeka. Ne samo, da se mu vzame
               nagrada, takega je potrebno zapreti. Tri leta. Ker je danes stanje slabo, bomo sedaj
               sprejeli zakon in bomo čez tri leta zahtevali od enega gospoda, da vrne denar. Saj ni
               prav, da je dobil tako nagrado. Ampak kdo je kriv, da jo je dobil? Kriv je nadzorni
               svet, ki mu je v pogodbi to nagrado določil. In če mu jo je določil in če so bili
               rezultati poslovanja taki, da je upravičen do te nagrade, jo je pač prejel. In bi bil
               neumen, če bi jo vrnil.</p>
               <p>Jaz sem za to, da se postavijo kriteriji, ampak kriteriji se morajo postaviti prej v
               pogodbi, v določilih, ne pa s temi členi in s takimi sankcijami, da si bomo
               izmislili, ker bo gospodarsko stanje slabo čez tri leta, da eden vrne. Še enkrat, kaj
               je to ničnost letnega poročila, kaj so ničnostni razlogi? Kakšno pravico ima posebno
               revizorjevo poročilo? Jaz, kolikor vem, imamo en kup revizorskih služb, ki so
               poročale o poslovanju. Kaj bomo sedaj? Ali bomo še enega revizorja uvajali, ki si bo
               spet nekaj novega izmišljeval ali kaj? Če je bilo kaj narobe, so te revizijske
               službe, ki obstajajo, dolžne na to opozoriti in pravočasno povedati, kaj je narobe.
               To je podvajanje, zavajanje za Slovensko nacionalno stranko in ni fer in ni pošteno.
               V bistvu je najprej potrebno, in upam, da mi bo gospod minister, ki ga spoštujem,
               povedal, da imam prav - v bistvu je treba določiti nagrado v začetku ob podpisu
               pogodbe in jasno opredeliti, pod kakšnimi pogoji je ta nagrada upravičena. Ničelnost
               poslov si izmišljevati potem, je prepozno. Če se ugotovi, da pogoji niso izpolnjeni,
               ne dobi nagrade. Tako sem jaz tudi v lokalni skupnosti delal, kot verjetno tudi drugi
               kolegi: ker je recesija, ker niso izpolnjeni pogoji, pač ne dobiš nagrade.</p>
            </sp>
            <sp xml:id="SDZ5-Redna-06-2009-05-20.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Preden dam za prijavo, se je k besedi javil minister dr. Matej Lahovnik.
           </p>
            </sp>
            <sp xml:id="SDZ5-Redna-06-2009-05-20.sp14">

               <speaker>DR. MATEJ LAHOVNIK:</speaker>

               <p>Hvala lepa. Spoštovani poslanec Barovič! V osnovi imate seveda popolnoma prav. Kadar
               pride do ničnega letnega poročila, kadar se ugotovi, potem lahko rečemo, da je šlo za
               "lumparije". To so "lumpi", saj je jasno. Če pa govorimo vsebinsko, kaj pomeni
               ničnost letnega poročila, pa moramo reči, da je v 401. členu to tudi na nek način
               jasno določeno. In potem 1. točka 401. člena govori - "...letno poročilo je nično, če
               je njegova vsebina v nasprotju s tistimi določbami tega zakona, ki se uporabljajo
               izključno ali pretežno za zaščito upnikov družbe ali so sicer v javnem interesu..."
               itn., da ne berem vseh alinej. Ta ničnost je zelo natančno določena v tem primeru.</p>
               <p>Drugi del, ki ste ga omenili, kar se revizijskega poročila tiče, tudi v tem primeru,
               kadar so ugotovljene večje nepravilnosti, je treba imeti določeno sankcijo. Zakaj v
               bistvu lahko na nek način tudi Vlada podpre ta amandma k temu členu? Predvsem zato,
               ker menimo, da tretji odstavek na nek način nedvoumno določa, v katerih primerih
               nadzorni svet lahko zahteva povračilo nagrade. Ureditev vračanja nagrad mora biti
               določena zelo jasno in nedvoumno, ker gre za izreden ukrep, ki v nobenem primeru ne
               sme postati redna praksa. Se pravi, tukaj ne gre za to, da bi imel nadzorni svet
               sedaj popravni izpit, ker bi bilo to povsem narobe, ampak gre za izreden ukrep
               takrat, kadar se dejansko ugotovi ničnost letnega poročila oziroma kot ste vi dejali,
               če bi po domače rekli, kadar je šlo za očitne "lumparije". In drugič, kadar revizor
               ugotovi določene nepravilnosti. Takrat pa na nek način je prav, da lahko nadzorni
               svet ukrepa tudi za nazaj. Ko pa govorimo o tekočem odločanju, je pa absolutno jasno
               in namen tega zakona je tudi ta, da se skupščini delničarjev dodatno podeli
               pristojnost določanja politike prejemkov in da se zagotovi tudi večja preglednost
               tovrstne politike. V tem smislu bi rekli, če je do sedaj nadzorni svet naredil
               nekatere napake, če je ravnal tukaj neskrbno, če je ravnal v nasprotju z neko dobro
               prakso, če je ravnal v nasprotju z željami lastnikov, potem pravzaprav do sedaj druge
               sankcije, praktično ni bilo. Saj za nazaj se kaj dosti ni dalo narediti. Sedaj ta
               možnost je drugačna. Prvič je skupščina tista, kjer lahko vsak delničar uveljavlja
               svojo pravico tudi kar se tiče določanja politike prejemkov. To je posebej pomembno v
               družbah, ki so v večinski državni lasti, ker se zdaj na nek način tudi država
               sklicuje - ja, tam je nek neodvisni nadzorni svet, ne moremo na njih vplivati, fantje
               so avtonomni. Potem pa se lahko vsi skupaj samo čudimo, kako velike prejemke si
               posamezniki izplačujejo. In nastajajo te povezave med upravami in nadzornimi sveti,
               ki jim jaz pravim "small happy family" - "mala srečna družina visokih prejemkov". In
               to se lahko prepreči na ta način, da se da skupščini delničarjev dodatno orodje in da
               lahko tam, če je treba, tudi država kot večinski lastnik ali kdo drug kot večinski
               lastnik neposredno poseže v to politiko prejemkov. In ta 7. člen, kot sem dejal, je
               dodaten izredni ukrep, ki se ga da uporabiti, kot smo rekli, kadar je potem nedvoumno
               ugotovljena ničnost.</p>
               <p>Zakaj triletno obdobje? Jaz sicer v imenu predlagatelja težko govorim, ampak
               domnevam, da ste se za to odločili, ker letno poročilo je treba upoštevati. Traja
               nekaj časa, da se letno poročilo predloži, govorimo o praktično letu dni. Če je
               izvedena dodatna revizija, je zopet nekaj mesecev. In potem je ta rok lahko zelo
               hitro tja do tri leta. Ampak v osnovi drži, da to ne sme biti redna praksa. V tem
               smislu pa imate prav. Ampak je ta dodatni amandma, tako ga v Vladi razumemo, namenjen
               kot izredno dodatno sredstvo, ki se lahko potem v določenih primerih tudi
               uporabi.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za prijavo k razpravi o prvem amandmaju.</p>
               <p>Besedo ima Vili Rezman.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp16">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>V naši poslanski skupini, pa tudi sam, ne vidimo stvari tako, da bi nagrade smele
               biti vnaprej določene. Mi v tem zakonu vidimo ravno to prednost, da bodo skupščine
               sedaj smele pripravljati politiko nagrajevanja, jo spremljati in kasneje na osnovi
               ugotovitev in analiz tudi ukrepati. Če ni nobenih ukrepov, potem bi vse skupaj bilo
               pravzaprav nesmiselno.</p>
               <p>Je pa za to, da se ravna tako, kar nekaj razlogov. Mi to podpiramo z razlogi.</p>
               <p>Prvič. V principu gre za to, da se nagrade določajo sorazmerno. In na začetku leta,
               ko se pripravlja politika, se ne ve, kakšni bodo rezultati, kakšni bodo uspehi,
               kakšen bo ostanek. Tukaj so neke spremenljivke, zato si je treba zadržati tudi
               možnost, da z ozirom na te spremenljivke odločamo s svojimi odločitvami po koncu tega
               obdobja.</p>
               <p>Drugič. Menimo, da mora biti nagradna odvisna od rezultatov dela in ne določena v
               naprej. To pravzaprav niti ni motivacijsko za nobenega menedžerja, če v naprej ve,
               kakšna bo njegova nagrada, ne da bi se trudil, da bi upravičil, da bi povečeval to
               nagrado in da ne bi bil zmeraj v skrbeh, ali morebiti zaradi slabega dela te nagrade
               ne bo dobil. Mi menimo, da to celo vpliva motivacijsko na razvoj družbe in vpliva
               tudi na to, da bo menedžer oziroma poslovodstvo imelo v mislih tudi uspešnost, ne
               samo to, kar se je zgodilo v nekem trenutku, ampak kar se da oceniti na nek daljši
               rok. Drugače je možnih preveč manipulacij, preveč prirejanja podatkov in tako naprej
               in se da to zlorabljati. To je tisto, o čemer naj odloča skupščina. Tisto, o čemer
               morajo odločiti drugi organi, pa to sploh ni predmet razprave, o tem bodo odločali
               tisti, ki bodo nekoga kazensko preganjali. In tisto, kar sodi v kazenski pregon, ne
               sodi v zakon o gospodarskih družbah.</p>
            </sp>
            <sp xml:id="SDZ5-Redna-06-2009-05-20.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Lojze Posedel.</p>
            </sp>
            <sp xml:id="SDZ5-Redna-06-2009-05-20.sp18">

               <speaker>LOJZE POSEDEL:</speaker>

               <p>Hvala lepa. Pri tem odločno zavračam trditve oziroma oceno kolega Baroviča, da gre
               pri tem amandmaju za populizem in pa všečnost volivcem. Zagotovo to ni stil niti
               način dela Poslanske skupine Zares. Za katero drugo mogoče ta trditev lahko drži. Mi
               smo ta amandma vložili že na seji Odbora za gospodarstvo, kjer mi je žal, da ni bilo
               prisotnega kolega Baroviča, da bi slišal razprave, ki so iz vseh poslanskih skupin,
               tudi s strani SDS ali pa bivšega ministra za gospodarstvo, podprle to intenco, te
               spremembe, ki ni zrasla na našem zelniku, ampak to izhaja iz priporočil Evropske
               komisije, da to izhaja iz dogajanj tudi drugje po svetu, da je potrebno vnesti več
               preglednosti v plačno politiko, v nagrajevanje menedžerjev in da odločno zavračam
               tudi to, da bi danes kdorkoli iz naše poslanske skupine vpil čez nekoga, ki je pač že
               dobil neko nagrado. Zelo jasno je vsakomur, da če vlagamo amandma na zakon, ki bo
               pričel veljati s spremembo, da se pri tem ne vpletamo, ne oziramo za nazaj, ne
               govorimo o konkretnih imenih, o konkretnih posameznikih, o konkretni višini nagrade,
               ampak govorimo o tem, kar je potrdil tudi minister za gospodarstvo, kar je tudi
               stališče Odbora za gospodarstvo, da je treba dati tudi večje možnosti, pristojnosti
               skupščini delničarjem, da ne opazujemo tistega, kar opazujemo danes, da smo vsi
               zgroženi, potem pa tudi stranke, ki lahko uporabljajo populizem, in ga, lahko kažejo
               s prstom na to, kaj se dogaja. Tako se sklicujejo skupščine, se ne upošteva zakon, se
               izigravajo mali delničarji, kako se izplačujejo visoke nagrade, kako se nagrajujejo
               nadzorniki, da potem lahko pravilno in prav glasujejo. Vse te zadeve je potrebno
               urediti in pogovarjamo se za naprej in ne za nazaj. Zato mislim, da je prav, da v tem
               smislu tudi ta amandma razumemo in ga sprejemamo. Da ne bi še kakšen očitek padel,
               zagotovo ne gre za nobeno hajko, za noben napad na menedžerje, na uprave, da s tem ne
               mečemo nič slabe luči, da so vsi, ki delajo in ki so na vodilnih mestih, pokvarjeni,
               skorumpirani, kar zelo lahko hitro kdo reče, ampak gre za to, da se v zakon za to
               občutljivo področje nagrajevanja vnese več reda, več preglednosti. In to je tudi
               osnovna intenca in želja tega amandmaja.</p>
            </sp>
            <sp xml:id="SDZ5-Redna-06-2009-05-20.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franco Juri. Prosim.</p>
            </sp>
            <sp xml:id="SDZ5-Redna-06-2009-05-20.sp20">

               <speaker>FRANCO JURI:</speaker>

               <p> Hvala predsednik. Jaz se pridružujem kolegu Posedelu, in sicer pri ugotavljanju, da
               je zakon dober, zelo dober - o tem smo že razpravljali - in s tem amandmajem je še
               boljši. Amandma v bistvu pojasnjuje določene pogoje, določene zahteve in določene
               postopke, ki sankcionirajo nepravilnosti, morebitne nepravilnosti uprave oziroma
               nadzornikov. Kolega Barovič seveda ima o marsičem prav in dobro vemo, da se večinoma
               zavzame za pravičnost, ko je govora o gospodarskih družbah, o pravicah delavcev itd.
               Ampak tokrat žal nima prav, ker ne gre za populizem. Populizem bi bil nasprotno,
               zanikanje vrednosti tega amandmaja, kajti za enkrat nismo še v trenutku, ko je
               potrebna protipravna revolucija. Potrebni so logični, smiselni amandmaji in potreben
               je zakon, ki uvaja neko izredno koristno novost. To je, da nadzorniki ne bodo več
               deležni dobička. Ta moment je ključen. Končno postavlja nadzorne svete v tisti
               položaj, kjer niso več mogoče, kot se je slikovito izrazil minister Lahovnik, teh
               "happy family", ker v bistvu je bilo že vnaprej vse dogovorjeno, kako in kaj in
               nadzorniki so bili zadnji, ki bi lahko bili zainteresirani za transparentnost vseh
               postopkov poslovanja, kajti sami so vedeli, da bodo koristili to netransparentnost in
               da bodo udeleženi morda nekaterih dobičkov, ki pravzaprav jih ni ali dolgoročno jih
               ni.</p>
               <p>Te dni se dogaja zgodba Intereurope. 140 milijonov evrov je izginilo v črni luknji
               ruske naložbe. Prav ta primer kaže, kako ne smemo ravnati, kako je potrebno biti
               pozoren do pojavov, kjer pride do hudega oškodovanja javnega interesa. Danes se je v
               Kopru razpravljalo o razrešitvi uprave Luke Koper. Če bi mi prej, v prejšnjem
               mandatu, ampak tukaj je potrebno priznati tudi SDS, kot smo slišali, da je videl in
               sprejel logiko spremembe, ampak če bi pravočasno vgradili te mehanizme, ki jih imamo
               sedaj sistemsko vgrajene v novem zakonu, do takih pojavov ne bi prišlo. Mogoče ni
               slučaj, da se zavedamo potrebe po sistemski rešitvi prav v času krize, recesije in
               izbruha nezadovoljstva, zaradi vse več stečajev in likvidacij podjetij, ki zahtevajo
               visoko ceno v brezposelnosti in socialni stiski. Prav zaradi tega moramo odgovoriti
               in ponuditi družbi in vsem tem delavcem, ki plačujejo prvi ceno gospodarske krize,
               neko korektnost, "fer play", sistemske rešitve, ki preprečujejo nadaljnjo slabo
               prakso nekaterih uprav in nekaterih nadzornih svetov. Zaradi tega je vredno ta
               amandma podpreti in nadaljevati, to ni konec.</p>
               <p>Jaz domnevam, da ta zakon in ta amandma sama ne rešujeta vseh vprašanj
               netransparentnosti, slabega delovanja uprav in nadzornih svetov, vendar se
               postavljajo neki jasni pogoji. Od sedaj naprej ne bo več možno delovati tako
               netransparentno in škodljivo, kot so delovali doslej. Seveda, lahko se pogovarjamo
               naprej še o nastajanju pogodb. Jaz mislim, da bo treba razmišljati, kako in kaj,
               kakšno transparentnost moramo zagotoviti pogodbam. Zlasti seveda v družbah, ki so v
               večinski državni lasti, se mi zdi nemoralno, da bi bile te pogodbe še naprej tajne
               sindikatom in delavcem nedostopne. Ne. Dajmo maksimalizirati transparentnost in
               mislim, da ta zakon in ta amandma sta prava koraka v tej smeri. Hvala.</p>
            </sp>
            <sp xml:id="SDZ5-Redna-06-2009-05-20.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Bogdan Barovič, prosim.</p>
            </sp>
            <sp xml:id="SDZ5-Redna-06-2009-05-20.sp22">

               <speaker>BOGDAN BAROVIČ:</speaker>

               <p>Bom toliko fer, da ne bom izkoriščal replike, ker sem bil omenjen, ampak bom v rednem
               času govoril.</p>
               <p>Najprej kot poslanec Slovenske nacionalne stranke in tega Državnega zbora imam vso
               pravico povedati svoje mnenje zelo konkretno o zelo konkretnem amandmaju. Prosim, da
               mi ne očitate te nepravice. Drugič, kar se tiče moje prisotnosti, jo evidentira samo
               vodja poslanske skupine, gospod Zmago Jelinčič Plemeniti. In on mi pove ali pa
               določi, kdaj smem izostati. In tretjič, še preveč sem bil prisoten pri obravnavi
               predloga zakona o spremembah in dopolnitvah zakona, tako da nekaterim celo ni bilo
               všeč vse tisto, kar sem povedal. Toliko naj bo jasno gospodom. Jaz nočem
               politizirati, tako kot hočejo oni. In s tem končam.</p>
               <p>Jaz povem samo vsebino. Najlepša hvala, gospod minister. To pričakujem od ministrov.
               Takšne jasne in konkretne odgovore. In moja trditev, ki jo bom dokazal, da je zame ta
               trenutek, ta oblika in ta vsebina popravni izpit nadzornemu svetu. Dva dokaza vam bom
               dal. Ali ni to dvoličnost, pa poglejte, kdaj in kdo je podpisal določeni osebi v
               pogodbi nagrado v določenem znesku. Poglejte. Ni važno, mene ne briga, katera
               politična opcija. Mirno je bilo podpisano in mirno je gospod dobil na osnovi
               podpisane pogodbe nagrado.</p>
               <p>Ali ni dvoličnost, da danes temu gospodu, in še marsikaterim, ki pa jim ne očitamo,
               pa so dobili še večje nagrade, pa res neupravičeno, tudi neupravičeno, nikomur
               ničesar. Ker je danes recesija, ker se je to pokazalo, smo zdaj proti. Če recesije ne
               bi bilo, jaz verjamem in vem, da bila čista tišina v tej hiši.</p>
               <p>In drugič. Ja, prav imate gospod minister "happy family". Ampak zdaj vam bom dal
               primerjavo. Ko pa sem jaz kritiziral enotirni sistem vodenja zavarovalnic, ki je
               omogočal ravno to, naredil je eno "happy family", pa je bilo nasprotovanje temu. Prav
               imate. Ja. Skupščina in oni so ena "happy family" in to je treba razbiti. Ampak to je
               potem treba razbiti tudi v zakonu, o katerem sem govoril, torej o Zakonu o
               zavarovalništvu, kjer pa uvajamo ravno enotirni sistem, kjer bodo spet vsi "happy
               family". Imejmo iste vatle za vse.</p>
               <p>Jaz bom še pozorno poslušal vsebino tega amandmaja k 7. členu in bom spoštoval
               sporočilo. Priznam, da 241. člena nisem prebral, in ga bom, vam pa hvala za konkretne
               odgovore. Pa tudi vam gospod minister, ker vas res cenim, tudi malo v presojo to
               vsebino, pa mogoče se še malo popravi.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Aleksander Ravnikar.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp24">

               <speaker>ALEKSANDER RAVNIKAR:</speaker>

               <p>Hvala, gospod predsednik. Spoštovani kolegi.</p>
               <p>Ta trenutek se sprašujem, ali smo mi predsednika slišali ali sem ga slišal samo jaz.
               Kolikor vem ste pozvali k razpravi o amandmaju. Te razprave je bilo sorazmerno malo.
               Jaz bi se želel tega držati in mislim, da se bo morala zlasti Vlada, v parlamentu pa
               Zakonodajno-pravna služba se izreči o tekstu, ki je tukaj predložen. Gre namreč za
               primer, govorim o tem amandmaju k 7. členu, ko je veliko dobrih namenov, ki jih jaz
               povsem priznavam in podpiram, ampak vemo, da je pot v pekel dostikrat tlakovana z
               dobrimi nameni. To se v takšnem primeru lahko zgodi, če to povzroča nejasnost
               zakonodaje. In mislim, da bosta Vlada, pripravljavci, in Zakonodajno-pravna služba
               morali s tega vidika v nadaljnji fazi tekste resno pogledati. Upam, da pa tudi že
               prej, da bodo lahko pripravljena stališča.</p>
               <p>Zdaj bom pa na kratko opozoril na to, kaj me moti pri 7. členu. V zvezi s tem
               amandmajem ne morem diskutirati v celoti, ker se že v prvem odstavku sklicuje na
               kriterije, na načela iz sedmega odstavka 294. člena. Se pravi, če bi se hoteli v
               celoti izreči o tem, bi morali hkrati razpravljati ali pa še pred tem, o tem, kar je
               urejeno kasneje. Ampak tej težavi, recimo, da se bomo izognili, bomo morali biti
               pozorni, ker gre za vprašanje, ker se izrecna dolžnost nalaga nadzornemu svetu, da
               mora upoštevati, mora slediti tem načelom, zato je posebej vredno, da jih pogledamo,
               kakšna so. Jaz mislim, da v tej fazi moramo in glede na to, da smo zakonodajno telo,
               pogledati, kako se vklapljajo v celoto ureditve, ki jo prinaša ta zakon o
               gospodarskih družbah. In da sedaj povem še v zvezi s temi dobrimi nameni. Je že res,
               da se dopolnjuje tudi s takim amandmajem ali pa na podoben način, kako naj se uredi
               vračilo neupravičeno izplačane nagrade oziroma kako naj se ta določa, kot smo videli
               v tem prvem odstavku. Če pa potem v drugi alineji 3. člena oziroma morala bi biti
               morda tretja, tega tretjega odstavka 7. člena, napiše, da ob vsem tem, da je recimo
               poročilo nično, da niso bili spoštovani kriteriji načela iz 294. člena, in ne vem kaj
               še vse, pa lahko nadzorni svet zahteva pravni pregled in šele potem nekaj naredi, se
               mi zdi malo premalo močno. Mislim, da bi v takem primeru, če že sledimo tej
               konstrukciji, morali tako kot prej pri določilih tudi v takem primeru to zahtevati.
               In bi zaradi tega pozval samo k temu še, da bi tako natančno prav z vidika sedanje
               ureditve ali dopolnjevanje sedanje ureditve morali pogledati zakon v celoti. Hvala.
           </p>
            </sp>
            <sp xml:id="SDZ5-Redna-06-2009-05-20.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima minister dr. Matej Lahovnik.</p>
            </sp>
            <sp xml:id="SDZ5-Redna-06-2009-05-20.sp26">

               <speaker>DR. MATEJ LAHOVNIK:</speaker>

               <p>Če govorimo o 7. členu, potem se jaz s tem, kar je...</p>
            </sp>
            <sp xml:id="SDZ5-Redna-06-2009-05-20.sp27">

               <speaker>PREDSEDNIK DR. PAVEL GANTAR:</speaker>

               <p>Sedaj govorimo o 7. členu.</p>
            </sp>
            <sp xml:id="SDZ5-Redna-06-2009-05-20.sp28">

               <speaker>DR. MATEJ LAHOVNIK:</speaker>

               <p>...spoštovani gospod poslanec Ravnikar povedal, v veliki meri lahko strinjam.
               Mislim, da ta amandma, ki ga je vložila poslanska skupina Zares, v tistem tretjem,
               četrtem in petem odstavku je absolutno sprejemljiv in ga Vlada kot takega podpira.
               Problematičen je pa tisti del, ki se navezuje na 9. člen, kot ste tudi sami omenili.
               Tisti del je pa sporen in ga kljub dobrim namenom v tistem delu ne moremo podpreti.
               Potreben je dodatne korekcije. To je, kar se stališča Vlade tiče. Bom pa potem še pri
               9. členu, kjer imamo pa določene večje zadržke, dodatno pojasnil.</p>
            </sp>
            <sp xml:id="SDZ5-Redna-06-2009-05-20.sp29">

               <speaker>PREDSEDNIK DR. PAVEL GANTAR:</speaker>

               <p>Dobro. Razprava sedaj teče o amandmaju k 7. členu. Besedo ima mag. Radovan Žerjav.
               Prosim.</p>
            </sp>
            <sp xml:id="SDZ5-Redna-06-2009-05-20.sp30">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Spoštovani minister, kolegice in kolegi! V obravnavi
               imamo pravzaprav amandmaje na zakon o gospodarskih družbah, s katerimi bi najbrž
               pravzaprav vsi tukaj v tej dvorani želeli preprečiti mnoge anomalije, ki so se v
               zadnjem času v slovenskem gospodarstvu pojavile. Govorim predvsem o višinah plač
               nekaterih direktorjev, nagrad direktorjev, nagrad nadzornim svetom. Očitno na tem
               področju do sedaj zakonodaja ni bila najbolje urejena, saj se sicer zgodba okoli
               nagrade predsedniku uprave Nove Ljubljanske banke prav gotovo ne bi mogla zgoditi.</p>
               <p>V Ljudski stranki te napore podpiramo in skrajni čas, je da takšne prakse prekinemo
               in da naredimo rez. Da se najdejo ustrezne dikcije v zakonu o gospodarskih družbah,
               ki bodo preprečevale oziroma natančno in jasno urejevale področje nagrajevanja uprav
               in nadzornih svetov. Mi smo za razmišljanje, da če prideš v službo, dobiš visoko
               plačo, če boš pa kaj delal, pa moraš dobiti še nagrado in ne vem kaj vse. To velja,
               ne samo za delavce, ampak tudi jasno za menedžerje. Smo pa seveda na spolzkem ledu in
               nismo za to, da bi delali korak nazaj in poskušali narediti neko vrsto uravnilovko.
               Dobre in strokovne uprave je treba ustrezno in primerno nagraditi, kot se dogaja tudi
               drugod po Evropski uniji. In tukaj soglašam, mislim, da z gospodom Posedelom, da pač
               moramo biti previdni pred tem pogromom vseh menedžerjev in podjetnikov, predvsem
               tistih, ki so dobri, ki delajo dobro, ki zaposlujejo veliko število ljudi in ki se
               trudijo pošteno in korektno peljati svoje družbe naprej.</p>
               <p>Kar pa se tiče direktno amandmajev, se mi zdi, da imamo, kljub temu da smo se na
               Odboru za gospodarstvo pogovarjali v smeri vprašljivosti nekaterih mehkih dikcij, še
               vedno tudi tukaj nekatere dikcije, ki so zelo zelo mehke in nedorečene. In se tukaj
               strinjam s kolegom Ravnikarjem. Ko govorimo o 3. točki, "član uprave pri vodenju
               postopkov in poslov v družbi," torej alineja, "če je kršil zakon ali statut družbe,
               dobre poslovne običaje..." Dobri poslovni običaji so lahko zelo, opozarjam, da so
               lahko zelo, zelo raztegljiv pojem in stvar interpretacije vsakega posameznika.</p>
               <p>Kar me pa še bolj moti, me pa moti 4. točka. Če so domneve iz prejšnjega odstavka na
               podlagi revizorjevega ali poročila o pravnem pregledu poslovanja družbe potrjene, to
               pomeni, da je kršil zakon, statut družbe, dobre poslovne običaje, da je vpliv na to,
               da postavke v računovodskih izkazih niso bile vrednotene po načelu poštene vrednosti,
               lahko nadzorni svet, ne glede na pogodbo, sklenjeno z članom uprave, zahteva vrnitev
               nagrade za poslovno uspešnost. Jaz mislim, da je beseda "lahko" neustrezna. Da bi
               tukaj morala biti beseda "mora". To besedico bi bilo treba zamenjati. V takem primeru
               se nadzorni svet ne more odločati na osnovi tega, da ne bom rekel, na osnovi kakšnih
               političnih razmišljanj ali česar koli drugega. Če je bilo narobe, mora ukrepati.
               Hvala lepa.</p>
            </sp>
            <sp xml:id="SDZ5-Redna-06-2009-05-20.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Srečko Prijatelj. Prosim.</p>
            </sp>
            <sp xml:id="SDZ5-Redna-06-2009-05-20.sp32">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Jaz osebno verjamem v dobronamernost dr. Lahovnika
               in verjamem, da je amandma k 7. členu nekako nujen, vendar jaz ne vem, zakaj do sedaj
               ni bilo sprejeto varovalo, da bi se take "svinjarije" lahko preprečile.</p>
               <p>Ko nekdo dobi 1 milijon evrov nagrade, pa verjamem, da ta primer ni osamljen, za
               nekatere se niti ne ve, pa mi ne moremo ukrepati oziroma nimamo zakonske možnosti, je
               to nedopustno, to dopolnjujemo v zakonu na tak način, da se preplačana zadeva zahteva
               v vračilo v roku treh let, in pa na tak način, da se zopet odgovornosti izmika cel
               nadzorni svet. Nadzorni organ, vsi tisti, ki sedijo v nadzornih organih, so s svojim
               premoženjem odgovorni za to, da sprejemajo zakonite odločitve. Če bi bilo to res,
               potem bi kdo od teh nadzornikov moral iz svojega lastnega žepa kaj povrniti, če je
               narobe sprejemal odločitev oziroma je sprejemal na škodo podjetja. Pa se to ni
               zgodilo. Vsaj jaz te prakse ne poznam. Ne vem za tak primer. Tudi nadzorniki
               prejemajo odlične nagrade. In te nagrade včasih presegajo tudi letni zaslužek enega
               povprečnega delavca. O tem nihče tukaj ne govori. Ampak tudi to ni predmet te debate.
               Jaz pa sem prepričan, prepričan sem, da v takih primerih, ko nekdo dobi tako vsoto
               denarja, da gre za organizirano hudodelsko združbo, da to en sam ne more prilagajati
               sebi pogodbo, pa to sam napisati notri samo zaradi tega, ker je on predsednik uprave.
               To je praktično nemogoče. Če bi bili vsi lojalni in pravični, in če bi delali vsi po
               zakonu, mu to ne bi dopustili, prej bi prišlo do zamenjave. Torej gre za nek
               organiziran kriminal. In če se pogovarjamo v Državnem zboru, komu mi delimo
               proračunska sredstva kar tako z odprtimi rokami, s polno roko, lahko hitro ugotovimo:
               izbrisanim, privilegirancem in Ciganom. S temi se ukvarjamo, za te spreminjamo
               zakone, za te v bistvu odpiramo državno blagajno. Za delavce vam pa tako in tako ni
               mar. Tudi ko govorimo o tej samovolji Bruslja, tretje osebe, vinjete, zopet bodo ta
               račun plačali... Kdo? Ljudstvo, državljani in državljanke. 95% bomo podražili to
               dostopnost do avtoceste, tudi ta račun jim boste izstavili. Dejstvo je, če bi hoteli,
               spoštovani minister, pripraviti varovalko, jaz bom seveda to podprl, ker to je bolje
               kot nič, ampak v treh letih nekoga prositi, da vrne tisto, kar je neupravičeno dobil,
               se mi zdi malo smešno. Veste, to delajo otroci. To ni preveč resno. Verjamem pa, da
               zmore ta vlada sprejeti hitrejši, bolj življenjski ukrep in da tam, kjer je
               nepravilnost zaznana, takoj vpeljati revizijo, ne potem. Nadzorniki se morajo na
               osnovi sodno zapriseženih revizorjev odločati o tem, ali je bilo poslovanje zakonito
               ali ne. Ne potem, ko je že sum izkazan, ko je že kriminalist prišel na vrata, šele
               potem bomo pa revizijo delali. Splošno plovbo ste prodali brez tega, da bi predhodno
               naredili dejansko izračun vrednosti podjetja. Brez tega ste jo prodali. Revizorsko
               poročilo, Računsko sodišče se pa komaj sedaj ukvarja s poslovanjem tega podjetja, ko
               smo ga že podarili v roke tujcu. Niti nismo vedeli, za kakšno ceno ga prodajamo in
               kakšna je vrednost tega podjetja, pa smo ga prodali, tako po domače, v pisarni
               ministra. In dokler se bodo take zadeve dogajale nekaznovano, tudi s strani
               nadzornikov, ki domov prinesejo vsak mesec debelo kuverto, in dokler ne bomo dobili
               bolj življenjske varovalke, je to obliž na veliko rano, ki pa ne bo zadržal
               krvavitve. Hvala lepa.</p>
            </sp>
            <sp xml:id="SDZ5-Redna-06-2009-05-20.sp33">

               <speaker>PREDSEDNIK DR. PAVEL GANTAR:</speaker>

               <p>Jaz bi vas vse skupaj želel opozoriti, da razpravljamo, kar ste poudarili, na osnovi
               pregleda amandmajev, ki ste ga dobili na mizo in ima datum 19. 5. 2009. In ta
               amandma, ki ga je vložila Poslanska skupina Zares, je v tem pregledu amandmajev, da
               bi se izognili kakršnemukoli nesporazumu.</p>
               <p>Nadaljujemo z razpravo. Želi še kdo razpravljati? Prosim za prijavo. Minister,
               dobili boste besedo takoj, ko bo prijava zaključena.</p>
               <p>Najprej ima besedo minister dr. Matej Lahovnik.</p>
            </sp>
            <sp xml:id="SDZ5-Redna-06-2009-05-20.sp34">

               <speaker>DR. MATEJ LAHOVNIK:</speaker>

               <p>Samo eno pojasnilo, da ne bo kakršnihkoli nesporazumov glede roka treh let. Vrnitev
               že izplačane nagrade je mogoče zahtevati v roku treh let od dneva izplačila nagrade
               ali dela nagrade. To je skrajni rok. Jasno pa je, da lahko zahtevajo takoj. Nek rok
               je bilo treba postaviti. Nek smiseln rok, in to je skrajni rok. To ne pomeni, da
               morajo sedaj čakati tri leta ali pa dve leti in pol pa potem odreagirati. Seveda
               lahko se zahteva bistveno bistveno prej. Praviloma bi to bilo tudi pričakovano in
               potrebno, tako da ne bi bilo nesporazuma, da prej ni mogoče. In je to tudi namen tega
               člena, da se postavi nek okvirni termin. Je pa jasno, v tem delu se pa popolnoma
               strinjam z vami, če bo nekdo čakal tri leta, pa potem, je, kot bi rekli, tisti vlak
               že odpeljal v veliki meri. Zato je to, kot sem dejal, skrajni rok.</p>
            </sp>
            <sp xml:id="SDZ5-Redna-06-2009-05-20.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Marjan Bezjak.</p>
            </sp>
            <sp xml:id="SDZ5-Redna-06-2009-05-20.sp36">

               <speaker>MARJAN BEZJAK:</speaker>

               <p>Hvala za besedo, gospod predsednik. Lepo pozdravljen minister, poslanke in poslanci!
               Mislim, da je amandma k 7. členu nujno potreben, vendar pravilno definiran in s
               pravilnimi kriteriji. Nikakor se ne morem strinjati, da dejansko nazaj razčiščujemo
               ali pa iščemo neke stvari, ko na koncu koncev ne bo povračila denarja od določenih
               ljudi, ki so dejansko prejeli te bajne zaslužke. Pravilno pa je, da se s pravilnikom,
               z zakonom dejansko uredi to stališče, da bo tako, kot mora biti. Ne morem se tudi
               strinjati s tem, ko je kolega poslanec navedel, da nadzorni svet od članov uprave
               zahteva sorazmerno vrnitev nagrade. Sorazmerne vrnitve ne more biti. Vrnitev mora
               biti cela ali pa nič. Vrnitev je lahko takrat, ko dejansko revizijska hiša ugotovi,
               ali so nepravilnosti. Uprava niti ne more ne nadzornemu svetu, ne vodstvu uprave
               izplačati nagrade, dokler niso vsi kriteriji jasno določeni. Govorimo še o dodatni
               revizijski hiši. To je brezpredmetno. V Sloveniji moramo narediti to, da se
               revizijski hiši, ki ne poda in ne zazna pravilnosti poslovanja podjetja, odvzeme
               licenca. To se v Sloveniji še ni zgodilo, razen v Ameriki. Zakaj bi ustvarjali
               državno birokracijo, še nekoga, ki bi še eno revizijsko hišo nadziral. To je
               nesmiselno. Za to je sodišče edino merodajno. K temu bi dodal, da se moramo dejansko
               vsi zavedati, kaj počnemo in kako morajo biti zakoni zapisani in kako kdo opravlja
               svoje delo, ki mu je bilo dodeljeno. Absolutno se strinjam s tem, da so nagrade uprav
               in nadzornih svetov poletele v nebo. Ne vem, če katera država premore te nagrade, ki
               se v takih višinah izplačujejo pri nas. Zato je pomembno v 7. členu dati jasne
               kriterije, kaj in kdo lahko počne, ali kakšno nagrado si kdo zasluži. Da bo pa za
               nepravilnosti lahko vračal tri leta, mislim, da je to nesmiselno, da bo država ali
               družba kreditirala tistega, ki je naredil nepravilnost, tri leta. Rok mora biti
               takoj. Upam, da bomo v tem 7. členu naredili toliko dobrih stvari, da se ne bodo več
               dogajale manipulacije, mahinacije v podjetjih, kot se dogajajo zdaj.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp37">

               <speaker>PREDSEDNIK DR. PAVEL GANTAR:</speaker>

               <p>Hvala.</p>
               <p>Besedo ima minister dr. Matej Lahovnik.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp38">

               <speaker>DR. MATEJ LAHOVNIK:</speaker>

               <p>Hvala.</p>
               <p>Spoštovanemu poslancu Bezjaku bi pojasnil - če bi dali takoj, bi pomenilo, da bi bil
               ta rok bistveno prekratek in za nazaj ne bi bilo možno uveljavljati kakršnokoli
               odgovornost. Ravno to je namen, da ta rok ne sme biti niti prekratek, seveda pa se
               postavi neka meja tri leta, ki je pač smiselna. Če bi želeli v celoti ali to še
               zaostriti, bi dali pet let. To je tista možnost, znotraj petletnega obdobja se seveda
               lahko ukrepa. Če pa bi dali takoj ali recimo eno leto, bi pa pomenilo, da po 13-ih
               mesecih ne moreš več in bi jim zvezali roke. To pa ni namen. To je logika tega
               triletnega odbobja. Ne sme biti ne prekratek, ne predolg. Ker, če je predolg se
               razvodeni, če bi dali, ne vem, pet, deset let je verjetno že nesmiselno ali pa
               dvajset let. Če pa bi dali recimo eno leto, bi pa tvegali, da bi si, ali pa tistim,
               ki želijo ukrepati, povsem zvezali roke in potem določba ne bi bila učinkovita.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp40">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi, gospod minister.</p>
               <p>Sam podpiram določbe ali te predlagane rešitve v 7. členu. Še bolj se strinjam s
               prvo različico teh rešitev z 12. 5. in sploh nimam zadržkov. Mislim, da bi to moralo
               biti že davno v tem zakonu o gospodarskih družbah. Ampak osnovi greh tega zakona je,
               da je prenormiran, da je predolg in da na koncu nihče ne ve, kaj pravzaprav v tem
               zakonu je. In ta zakon je v osnovi delalo liberalno gnezdo. Iz tistega gnezda ste
               zleteli vsi tisti, ki danes predlagate predloge in ste na enkrat postali tankočutni
               za pravičnost v družbi. Zakaj te tankočutnosti ni bilo takrat, ko ste zakon delali v
               osnovi in se je predvidevalo, kaj menedžerji lahko naredijo. Menedžerji so imeli
               navodilo, kako naj dobiček na druge račune, vzporedna podjetja, da bodo lastninili.
               To se je delalo z roko v roki. Imamo jasne dokaze, to so sami povedali. Iz največjih
               centrov moči v državi. Forum 21, recimo, je tipično tako gnezdo, kjer so imeli od
               vrha do dol vso podporo.</p>
               <p>Jaz o dobronamernosti ministra tudi ne dvomim, ampak se bojim, da je ta 7. člen zdaj
               spremenjeni in to kar predlaga stranka Zares v prehudi povezavi z evropskimi
               volitvami. Z željo Zares, da pride v Evropski parlament. Jaz sem to podprl. Tudi
               željo ministra, da s preferenčnimi glasovi preskoči na lestvici in pride v Evropski
               parlament. Jaz verjamem, da v teh trenutkih ni prijetno biti gospodarski minister, da
               je petkrat bolj udobno biti evropski poslanec. To je dejstvo.</p>
               <p>Če bi gospod minister imel tak strašen občutek, bi pred štirimi leti to predlagal,
               kar je tukaj bilo predlagano, pa je Posedel predlagal. V prvi vrsti zdaj Kramarjeva
               nagrada ne bila sporna, ali jo bo država dobila nazaj ali je ne bo dobila. Če bi pred
               štirimi leti, ko je bil gospodarski minister, kaj takega predlagal. Jaz verjamem,
               tudi Vizjak ni predlagal, samo Vizjaka bi Združenje menedžerjev požrlo, če bi kaj
               takega predlagal saj združenje menedžerjev je podorganizacija gospoda Golobiča, ki je
               naredil v 12 letih, ko je bil kadrovnik v državnih podjetjih. Gospoda Kramarja je
               nenazadnje tudi gospod Golobič, šef stranke postavil. Naš minister, jaz sem kritičen,
               da tega ni naredil, ampak ni imel "šans". Tista stran ste zblokirali nekatere zakone
               z obstrukcijo, ni se jih dalo sprejeti, absolutno ne, gospod Gantar, vi veste, na
               kakšen način ste delali, tam ste bili tako močni, da mi nismo mogli zakona sprejeti.
               Gospod Rezman, gospod Žnidaršič sta vedno podprla ono stran, ko smo to sprejemali,
               nismo mogli. Taka je bila situacija. Tukaj notri je veliko neiskrenosti.</p>
               <p>To, kar se predlagal ali pa se je predlagalo, da član uprave, ki bo vplival na to,
               da postavke v računovodski izkazi niso bili ovrednoteni po načelu poštene vrednosti,
               itd. Jaz v tem parlamentu, takrat ko sem bil izvoljen, 1996, iz zagovornice, takrat
               smo šli vsi za govornico, natančne podatke iz bivšega podjetja predstavil. Ko je bil
               direktor hkrati cenilec in sem v opombi zaznal njegovo pisavo, ko se je to delalo
               sistematično. Izpite za cenilce so delali kar na Ptuju, je prišla komisija tja - to
               se je dobro plačalo, seveda - in to sem ministru Dragonji, ki ga cenim, ampak je tudi
               iz tega gnezda LDS-ovskega, tu rekel. Terjal sem odgovornost, kam je šlo iz podjetja
               100 milijonov dolarjev, ki je bilo jasno, da je izginili. Minister Dragonja je rekel,
               tam na kavici v menzi, nisem dovolj močen, ker ima gospod podporo iz najvišjega vrha.
               In zdaj vidim, se gospod pojavlja za kandidata na nadzornega Sveta banke Slovenije,
               nekateri ga omenjajo celo za direktorja Nove Ljubljanske banke.</p>
            </sp>
            <sp xml:id="SDZ5-Redna-06-2009-05-20.sp41">

               <speaker>PREDSEDNIK DR. PAVEL GANTAR:</speaker>

               <p>Kolega, se mogoče malo bolj osredotočite na amandma, prosim!</p>
            </sp>
            <sp xml:id="SDZ5-Redna-06-2009-05-20.sp42">

               <speaker>JOŽEF JEROVŠEK:</speaker>

               <p>Ne, ne, saj to je v amandmaju, kdo je vplival na računske izkaze. Vse to je notri.
               In gospodje, sprejmimo to, samo nehajte to sprejemati s figo v žepu, kot ste 16 let
               delali s figo v žepu. Nehajte to delati s figo v žepu. Začnite verjeti v to kar
               pišete na papir, naj ne bo to, kar je na papirju, samo v funkciji izvolitve v
               Evropski parlament. Saj je to legitimno, da delate za evropske volitve. Jaz sem
               včeraj na televiziji videl, bom rekel celo protestiram, če malo ironiziram, da
               kranjski župan...</p>
            </sp>
            <sp xml:id="SDZ5-Redna-06-2009-05-20.sp43">

               <speaker>PREDSEDNIK DR. PAVEL GANTAR:</speaker>

               <p>Ne, ne, poglejte, dajte... Ni potrebno komentirati televizijskih oddaj, ampak imamo
               razpravo o amandmaju.</p>
            </sp>
            <sp xml:id="SDZ5-Redna-06-2009-05-20.sp44">

               <speaker>JOŽEF JEROVŠEK:</speaker>

               <p>...v zvezi z evropskimi volitvami, to pa je povezano s temi amandmaji. Evropske
               volitve...</p>
            </sp>
            <sp xml:id="SDZ5-Redna-06-2009-05-20.sp45">

               <speaker>PREDSEDNIK DR. PAVEL GANTAR:</speaker>

               <p>Evropske volitve niso povezane s temi amandmaji, ampak z evropsko zakonodajo,
               prosim, gospod Jerovšek.</p>
            </sp>
            <sp xml:id="SDZ5-Redna-06-2009-05-20.sp46">

               <speaker>JOŽEF JEROVŠEK:</speaker>

               <p>... stranke Zares so zelo povezane s tole zakonodajo in s temi členi in temi
               amandmaji. Vzročna zvezda je, gospod predsednik, in ne zanikajte, če ste iz iste
               stranke...</p>
            </sp>
            <sp xml:id="SDZ5-Redna-06-2009-05-20.sp47">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Jerovšek, ostanimo v okviru amandmaja, pustimo evropske volitve
               izven tega konteksta. Vi postavljajte ta kontekst, nobeden drug.</p>
            </sp>
            <sp xml:id="SDZ5-Redna-06-2009-05-20.sp48">

               <speaker>JOŽEF JEROVŠEK:</speaker>

               <p>Ja, vas moti, ampak moramo transparentno ljudem povedati. Zdaj, glejte, to je dobro
               napisano, lahko bi bilo še hujše, mislim, še bolj ostro ali pa bolj določno, ker zdaj
               je priložnost, mi bomo to podprli. V prejšnjem mandatu nismo mogli, ker je bila pač
               ena stranka, ki je vodena od zunaj, to se je videlo pri postavljanju njihovega
               ministra, je bila stalno proti takim rešitvam. Zdaj je pa možno, zapišimo zelo ostre
               dikcije, da bomo vsaj za naprej nekaj naredili. Ne vem, ampak seveda se s tem ne bomo
               izognili tisočim možnostim, ki jih ima združenje menedžerjev, ki pripravljajo, kako
               je treba by passe delati, pa voziti okrog sem pa tja. To so fiktivne pogodbe, pa
               fiktivna izplačila, kot je naredil gospod Jankovič pa iz ljubljanske občine v
               Mercatorju. Milijon evrov za fiktivni posel. Danes v časopisu, zaenkrat se še ni
               izognil na sodišču. Zaenkrat se še ni izognil.</p>
            </sp>
            <sp xml:id="SDZ5-Redna-06-2009-05-20.sp49">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Jerovšek. Zares je nekorektno komentirati stvari, ki so pač v nekih
               sodnih procedurah, kakorkoli, omenjati imena. Mi govorimo o generalnih normah in
               pravilih, ki veljajo za vse enako. Tega so se vsi držali do sedaj...</p>
            </sp>
            <sp xml:id="SDZ5-Redna-06-2009-05-20.sp50">

               <speaker>JOŽEF JEROVŠEK:</speaker>

               <p>... za vse enako veljajo...</p>
            </sp>
            <sp xml:id="SDZ5-Redna-06-2009-05-20.sp51">

               <speaker>PREDSEDNIK DR. PAVEL GANTAR:</speaker>

               <p>... in bi vas prosil, da se omejite pri tej razpravi.</p>
            </sp>
            <sp xml:id="SDZ5-Redna-06-2009-05-20.sp52">

               <speaker>JOŽEF JEROVŠEK:</speaker>

               <p>Gospod predsednik, jaz sem mislil, da se vi za pravičnost zavzemate v družbi, ampak
               žal, vidim, da vas motijo nekatere stvari.</p>
            </sp>
            <sp xml:id="SDZ5-Redna-06-2009-05-20.sp53">

               <speaker>PREDSEDNIK DR. PAVEL GANTAR:</speaker>

               <p>Pravilno ste mislil.</p>
            </sp>
            <sp xml:id="SDZ5-Redna-06-2009-05-20.sp54">

               <speaker>JOŽEF JEROVŠEK:</speaker>

               <p>Glejte, to je, jaz ne vem, zakaj je zdaj tudi v zadnjem času to, kar je stranka Zares
               predlagala o tem davku obdavčenju. Jaz sem to tudi podpiral.</p>
            </sp>
            <sp xml:id="SDZ5-Redna-06-2009-05-20.sp55">

               <speaker>PREDSEDNIK DR. PAVEL GANTAR:</speaker>

               <p>Sploh ni predmet današnje razprave. Prosim, da prekinete to razpravo... Prosim, da se
               vrnete na amandma.</p>
            </sp>
            <sp xml:id="SDZ5-Redna-06-2009-05-20.sp56">

               <speaker>JOŽEF JEROVŠEK:</speaker>

               <p>Na amandma, to, kar ta amandma predvideva, saj pravim, glede vračil in vse to. Kaj je
               lahko za nazaj v roku treh let - vrnitev nagrade. Saj pravim, dobro, naredimo za
               naprej, ampak če bi minister pred štirimi leti to naredili, ne bi za naprej odločali,
               bi se rajši zmenili, da bi bilo to kaznivo dejanje. In gospodje, mnoge te nagrade in
               to, kar so naredili z bankami, da bodo državljani še enkrat sanirali banke, še
               enkrat, to so kazniva dejanja, to je 350. člen našega Kazenskega zakonika: "Kdor
               skuša spraviti Republiko Slovenijo v podrejenost," in so jo spravili v podrejenost,
               ker ne more od zunaj kreditov dobiti Ljubljanska banka. Gospod Kranjc pravi, da je
               naša banka od zunaj omejena, da dobiva kredite, ki bi jih lahko jemalo gospodarstvo.
               Banke in državo so spravili v podrejenost. In od ministra pričakujem, da bo tu rekel,
               jaz bom od notranje ministrice zahteval, pa pravosodnega ministra, da naj po 350.
               členu Kazenskega zakonika in po 357. členu, o Sabotaža, sodijo, naj jih spravijo na
               hladno, ki so to naredili. To pričakujem od ministra, da se zelo angažira. Če bo
               nekaj tega naredil, bo imel na evropskih volitvah tako boljše šanse. Ne sme pa samo
               na evropske volitve misliti. In stranka Zares ne sme samo na evropske volitve
               misliti...</p>
            </sp>
            <sp xml:id="SDZ5-Redna-06-2009-05-20.sp57">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega Jerovšek, jaz gledam 77. člen Poslovnika. Prosim, da se tega
               zavedate.</p>
            </sp>
            <sp xml:id="SDZ5-Redna-06-2009-05-20.sp58">

               <speaker>JOŽEF JEROVŠEK:</speaker>

               <p>Jaz se zavedam Poslovnika in mislim, da je za naše volivce, od katerih smo mi
               izvoljeni, in državljane to pomembno, da te povezave naredimo.</p>
               <p>Sprejmimo to, ampak zagotavljati morate tudi nekaj, kar bo šlo v smeri tega, da bo
               policija resnično neodvisna. Da bo lahko tiste fiktivne posle, by passe, pogodbe,
               ono, tretje tudi preprečevala. Kajti, zdaj ko hoče Kresalova že Gorška zamenjati,
               direktorja, zato ker je šel v zadevi Janković s preiskavo naprej, to je nezaslišano.
               Drugače se bo izkazalo, da to sprejemamo samo zaradi evropskih volitev. Hvala
               lepa.</p>
            </sp>
            <sp xml:id="SDZ5-Redna-06-2009-05-20.sp59">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Lojze Posedel.</p>
            </sp>
            <sp xml:id="SDZ5-Redna-06-2009-05-20.sp60">

               <speaker>LOJZE POSEDEL:</speaker>

               <p>Hvala, gospod predsednik. V tem trenutku je tudi edina sreča, da na balkonu ni
               nobene publike. Ker takrat, če ste opazili, kadar je publika ...<stage xml:id="SDZ5-Redna-06-2009-05-20.stage5">/Oglašanje iz klopi./</stage>
               Se opravičujem...</p>
            </sp>
            <sp xml:id="SDZ5-Redna-06-2009-05-20.sp61">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-06-2009-05-20.sp62">

               <speaker>LOJZE POSEDEL:</speaker>

               <p>Kadar je balkon poln, takrat ima gospod Jerovšek še večji motiv za nastopanje. Danes
               ni imel nobenega citata, nobene pesmice, očitno, ker je premalo publike.</p>
               <p>Sicer pa, kolega Jerovšek, jaz sem prepričan, da ste na začetku preslišali, ker ne
               želim verjeti, da niste razumeli, ali pa še slabše, da ne želite razumeti, kar je
               bilo povedano in kar je zapisano, da se ta sprememba zakona dela, ne zaradi evropskih
               volitev, ampak zaradi uskladitve z direktivo Evropskega parlamenta, rok za to pa je
               avgust 2009. In tu je razlog, ne pa potem vsa vaša napletanja in vpletanja
               posameznikov v to zgodbo. Enako pa sem vesel, da ste rekli, da boste ta amandma
               podprli, da je prišel čas in se sprašujete....<stage xml:id="SDZ5-Redna-06-2009-05-20.stage6">/Oglašanje iz klopi./</stage></p>
            </sp>
            <sp xml:id="SDZ5-Redna-06-2009-05-20.sp63">

               <speaker>PREDSEDNIK DR. PAVEL GANTAR:</speaker>

               <p>Mir v dvorani!</p>
            </sp>
            <sp xml:id="SDZ5-Redna-06-2009-05-20.sp64">

               <speaker>LOJZE POSEDEL:</speaker>

               <p>... prepozno. Zagotovo štiri leta. Vendar ta štiri leta, pretekla, je bila na
               oblasti vaša vlada, ki ni sprejela te zakonodaje. Kazali ste na gospoda Lahovnika, ki
               je predlagal prevzemno zakonodajo kot opozicijski poslanec in je niste želeli
               pravočasno dati v proceduro. Zato so se zgodile določene zadeve ravno na področju
               gospodarstva.</p>
               <p>Ko govorite o nekih imaginarnih povezavah vašega fantomskega Foruma 21 in kluba
               menedžerjev, kako vplivajo na nagrade, kako so direktno povezani. Poglejte si raje
               sklepe vaše vlade, kako direktno je vaša vlada odločala, kako se določajo in
               izplačujejo astronomske nagrade v bankah in podjetjih kljub temu, da sem prepričan,
               da tega ne boste želeli vedeti, kot tega ni na Odboru za gospodarstvo vedel ali želel
               vedeti bivši minister za gospodarstvo gospod Vizjak. Na izrecno vprašanje, ali je
               Vlada sodelovala pri tem, je dejal, da ne. Da ne vlada, ne on kot minister, niso
               sodelovali pri izplačilih visokih, astronomskih nagrad nadzornikom v NLB-ju. In hudo
               je, če tega minister za gospodarstvo res ni vedel. Še huje je, če se je bivši
               minister za gospodarstvo na Odboru za gospodarstvo zlagal. V vsakem primeru sem
               prepričan da je ta zakon dober, da je dober tudi amandma in jaz sem vesel, da sta
               kolega Ravnikar in kolega Žerjav predlagala izboljšavo. Zato tudi sam v imenu
               predlagatelja predlagam, da se besedica "lahko" zamenja z "mora" in da se tudi črta
               zadnji stavek v prvem odstavku, to kar je razlagal gospod Ravnikar. "Se pravi, če
               skupščina ne določil..." in tako naprej, ta zadnji stavek se črta in besedica, ki jo
               je predlagal kolega Žerjav, da se "lahko" zamenja z "mora".</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp65">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Grims ste vi imeli proceduralno? Ste vi imeli proceduralno? Ne. Nova prijava,
               seveda.</p>
               <p>Besedo ima Vili Rezman.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp66">

               <speaker>VILI REZMAN:</speaker>

               <p>To govorjenje gospoda Jerovška je bilo zelo zabavno, zame celo antistresno, prav
               posebej resno pa ni bilo.</p>
               <p>In ko je že ravno omenjal poslanca Rezmana in poslanca Žnidaršiča naj povem, da
               midva nimava te sposobnosti, ki jo ima on, da bi vedno ravnala tako, kot stranka
               naroči. Pač to ne gre. Kakšna sposobnost nama najbrž manjka. In to, da včasih kdo
               razmisli tudi sam po svoji presoji, to naj ne bi bila slabost, to naj bi bila odlika
               v Državnem zboru.</p>
               <p>Kar se zakona in amandmaja tiče pa naslednje. Ta amandma in zakon morata biti
               mišljena sistemsko oziroma abstraktno in nista pisana zavoljo Nove Ljubljanske banke.
               Kdor tako razume, najbrž razume napak. In naj zato spomnim, da gre za implementacijo
               direktive, ki je bila sprejeta leta 2007, zdavnaj pred milijonskimi nagradami pri
               nas, ker so pač tudi drugod po Evropi in svetu ugotavljali hibe. Mi jih samo z neko
               zamudo implementiramo. In če bomo sprejeli tak zakon in tak amandma, potem si bomo s
               tem najbrž dali več možnosti, da bomo preprečili nekatere zlorabe oziroma dobra
               plačila za slabo delo oziroma če jih že preprečiti ne bomo mogli, jih bomo lahko vsaj
               sankcionirali.</p>
            </sp>
            <sp xml:id="SDZ5-Redna-06-2009-05-20.sp67">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za prijavo za razpravo. Spoštovani, kolega Jerovšek, imeli boste
               možnost, da to repliko opravite hkrati ob razpravi. Saj boste lahko.</p>
               <p>Najprej dam repliko kolegu Jožetu Jerovšku, prosim.</p>
            </sp>
            <sp xml:id="SDZ5-Redna-06-2009-05-20.sp68">

               <speaker>JOŽEF JEROVŠEK:</speaker>

               <p>Hvala lepa. Kar dva kolega sta mi replicirala. Kolega Rezman pravi, da nisem resen.
               Upam, da on sam ne domneva, da zaradi tega, ker je rez man, po nemško, druga
               polovica, da bi bil on resen mož, mislim da si ne domišlja, da je zaradi takega
               priimka resen mož.</p>
               <p>Glede kolega Posedela, ki ga cenim, sem malo začuden, da je v vlogi, bom rekel
               metaforo, da ne bo narobe razumljeno, "hudičevega advokata" zadnje čase. On je resen
               človek in ne vem, zakaj so ravno njemu dali tako nalogo, da mora braniti in tudi
               napadati. Gospod Posedel, midva se poznava iz te hiše, jaz se 13 let obnašam enako in
               sem enako govoril. Tukaj ni nobenega očitka. Jaz sem včasih nesrečen, kaj se ni
               posrečilo naši vladi, vendar te nagrade v Ljubljanski banki, ta je bila sklenjena z
               vednostjo gospoda Golobiča, on je postavil tega direktorja. Na koncu mandata je bil
               gospod Lahovnik gospodarski minister. Marsikaj se bi dalo pred dobrimi štiri leti
               narediti. Se strinjate s tem? Potem bi se minister iz naše vlade ukvarjal z drugimi
               problemi in do teh silnih anomalij ne bi verjetno prišlo, ker bi vi imeli moralno
               legitimacijo, da bi lahko nastopali kot prava opozicija tudi takrat, ko naša vlada ni
               imela vzvodov moči pa, ko niso hoteli sprejeti. To, kar gospod Rezman pravi, da ni
               poslušal stranke, saj takrat, ko so to vlado postavljali, on ni bil član stranke,
               ampak je kljub temu prevzel stranko, pa rekel, ta minister ne bo pa bomo uvozili
               nekega kandidata za ministra, itd.</p>
            </sp>
            <sp xml:id="SDZ5-Redna-06-2009-05-20.sp69">

               <speaker>PREDSEDNIK DR. PAVEL GANTAR:</speaker>

               <p>Kolega Jerovšek, greste čez okvir replike in greste v razpravo. Lahko se boste
               prijavil tudi k razpravi, če boste želel, ampak greste čez okviru replike. Prosim.
           </p>
            </sp>
            <sp xml:id="SDZ5-Redna-06-2009-05-20.sp70">

               <speaker>JOŽEF JEROVŠEK:</speaker>

               <p>.. Ti argumenti, s katerimi replicirajo, so popolnoma neosnovani. Če so iskreno na
               teh pozicijah pa če bodo štiri leta na teh pozicijah, potem, hvala bogu. Samo dvomim,
               jaz še enkrat poudarjam, da mislim, da je stranka Zares v tej točki predvsem v
               funkciji evropskih volitev in to je potrebno volivcem povedati, da dnevno taktizira z
               dnevno politiko. Hvala lepa.</p>
            </sp>
            <sp xml:id="SDZ5-Redna-06-2009-05-20.sp71">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Franc Pukšič.</p>
            </sp>
            <sp xml:id="SDZ5-Redna-06-2009-05-20.sp72">

               <speaker>FRANC PUKŠIČ:</speaker>

               <p>Hvala lepa, gospod predsednik. Minister, kolegice in kolegi! Jaz sem vesel, da
               predlagatelji tega amandmaja, da spreminjajo na osnovi razprave na boljše. Mogoče bo
               še v tej razpravi kaj dodanega, kar bo pripeljalo do tega, da bo amandma še boljši.
               Jaz bi...</p>
            </sp>
            <sp xml:id="SDZ5-Redna-06-2009-05-20.sp73">

               <speaker>PREDSEDNIK DR. PAVEL GANTAR:</speaker>

               <p>Prosim, mir v dvorani!</p>
            </sp>
            <sp xml:id="SDZ5-Redna-06-2009-05-20.sp74">

               <speaker>FRANC PUKŠIČ:</speaker>

               <p>Jaz se seveda strinjam, da nadzorni svet namesto tistega "lahko", da se to spremeni,
               da zahteva vrnitev. Vendar potem, ko piše, za poslovno uspešnost, ali ni sorazmerni
               del; jaz bi tam pri "poslovni uspešnosti" naredil piko, brez njenega sorazmernega
               dela. Namreč, ni nobenega razloga za noben sorazmerni del vrnitve, če je pravnomočno
               ugotovljena ničnost letnega poročila. To pomeni, zakaj bi sploh kaj dobili oziroma,
               zato morajo celo po mojem nastopiti drugi organi in zadevo predati naprej tožilstvu.
               V drugi alineji piše, da se ta nagrada zmanjša, v kolikor je revizijsko poročilo
               ugotovilo oziroma revizor ugotovil, da so uporabljali napačne kriterije za določitev
               svoje nagrade. Ja, lepo vas prosim, z napačnimi kriteriji sem si določil 500 tisoč
               nagrade, zdaj pa bom dobil, ne 500 tisoč, ampak bom dobil samo 100 tisoč. Ta namen je
               pa recimo nekdo imel. Torej tisti sorazmerni del bi vendarle črtali. In še nekaj,
               gospod minister; sami dobro vemo, velikokrat se zgodi, da nekateri posamezniki, ko
               postanejo člani uprav, člani nadzornih svetov itd., kaj naredijo s svojim
               premoženjem, prepišejo ga na svoje najožje družinske člane. In potem tudi z
               nagradami, ki jih bodo dobili, kupijo, ne vem, karkoli že, pretopijo v nekaj in potem
               to prepišejo na svoje družinske člane, ker je, jaz se strinjam, verjetno nek čas
               potreben za ugotavljanje. Kot ste napisali, da se to vrne v roku treh letih, v tem
               času seveda imajo možnost zmanipulirati. In kaj jih lahko potem vzamete? Nič, pika,
               nič <stage xml:id="SDZ5-Redna-06-2009-05-20.stage7">(0.0)</stage>. In v tem je problem. In jaz bi v ta zakon zapisal tudi to, da se
               premoženje ne more spremeniti iz tistega, ki ga nekdo ima, ko postane član uprave ali
               član nadzornega sveta v neki gospodarski družbi, katere večinski lastnik je država,
               saj o tem govorimo, ali banki, da ne more tega premoženja spraviti, prepisati,
               kakorkoli. Ali pa, da velja tudi za premoženje, ki ga je takrat odtujil na družinske
               člane, tako ali drugače, predmet možnosti poravnave oziroma poplačila preveč
               izplačanih nagrad in tudi ostalih mahinacij, ki se med tem časom zgodijo.</p>
               <p>Veste, ne bi rad, da se ponovno zgodi to, kar se je zgodilo 1994 leta, ko se je
               spremenil Kazenski zakonik, samo zato, da se je lumpom, ki so bili pravnomočno
               obsojeni, omogočilo, da niso odsedeli niti ene minute. Parlamentarcem, ki pa so na to
               opozarjali, kolegice in kolegi, pa se je sodilo na slovenskih sodiščih in so plačali
               kazen za to, ker so na to opozarjali. To je realnost. To je realnost, to je
               zgodovina, to je zapisano, to je jasno. Ne bi rad, da se lahko tudi tukaj naprej
               "mahinira" s takšnimi stvarmi.</p>
               <p>Minister, resnično zapišite ostreje, še ostreje. Podporo, ste slišali, tokrat jo
               imate tudi v opozicijo. In zastavimo nekatere stvari tako, da bodo potem res bolj
               transparentne, da jih ne bo mogel vsak kar tako izigrati. Jaz verjamem v, sem mogoče
               še vedno toliko naiven, da verjamem v dobronamernost marsikoga. Res pa je, da vem, da
               nekateri že zdaj, med temi amandmaji berejo, kako bodo iskali luknje in krivine.</p>
               <p>Torej, črtajte sorazmerni del in dajte zraven premoženje tistih, ki bodo pač tu
               notri, da ne bodo mogli tega premoženja odtujiti in da se te stvari končno postavijo
               tako, kot bi v neki normalni državi morale biti.</p>
               <p>Ne nazadnje nikoli ne bom razumel, da lahko direktorji družb, ki so v državni lasti,
               in seveda nadzorniki in tako dalje, imajo višje plače, nagrade in ne vem kaj, kot
               predsednik Vlade ali predsednik države ali sploh resor.</p>
            </sp>
            <sp xml:id="SDZ5-Redna-06-2009-05-20.sp75">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silven Majhenič.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp76">

               <speaker>SILVEN MAJHENIČ:</speaker>

               <p>Hvala, gospod predsednik. Spoštovani gospod minister.</p>
               <p>Čudi me, zakaj? Zakaj se po toliko letih, mislim, da ista opcija, spreneveda in zdaj
               ugotavlja, da je bil prejšnji zakon slab in si zdaj zasluži spremembe. Zakaj že ne
               prej, ko so se pogodbe podpisovale? Sedaj je prišel čas izplačil, ki pa jih
               zanesljivo ni mogoče preprečiti. Nihče sedaj ni opazil prevelikih plač direktorjev,
               nikogar do zdaj ni zanimalo, kolikšne so nagrade nadzornikov in še manj direktorjev.
               Vsi so dobivali plačo za redno in pošteno delo, kar pa ne pomeni, da si zaslužijo še
               nagrado, ki pa je bila vedno namenjena za izjemne dosežke. Nagrajevanje uprav bi
               moralo biti vedno jasno in transparentno. Ne vem, kaj ste delali do sedaj. Očitno so
               take stvari dopuščali, kar pa se zdaj izkazuje kot slabo.</p>
               <p>Uvedba več reda v zakone in boljše preglednosti je gotovo za pozdraviti, kajti
               sedanja ukrepanja uprav so se izkazala kot kratkoročna in ni bilo ciljev na dolgi
               rok, kot bi se pričakovalo. Vsak delničar ima pravico uveljaviti svojo pravico in to
               mora postati pravilo. Spremembe so nujne, zaradi tega bomo amandma podprli.</p>
            </sp>
            <sp xml:id="SDZ5-Redna-06-2009-05-20.sp77">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi besedo minister? Prosim, dr. Matej Lahovnik.</p>
            </sp>
            <sp xml:id="SDZ5-Redna-06-2009-05-20.sp78">

               <speaker>DR. MATEJ LAHOVNIK:</speaker>

               <p>Hvala lepa. Najprej bi želel izrecno še enkrat poudariti, da ta možnost, ko govorimo
               o nadzornikih in odgovornosti nadzornikov, jih ne razbremenjuje, da določijo ustrezne
               kriterije. To ne more biti. Tudi amandmiran 7. člen ne more biti neke vrste popravni
               izpit. To je skrajna možnost. Izrecno je navedeno, da lahko nadzorni svet zahteva
               vrnitev že izplačane nagrade za poslovno uspešnost, če se pravnomočno ugotovi ničnost
               letnega poročila in pa seveda, če se na podlagi revizorjevega poročila ugotovi, da so
               bili napačno uporabljeni kriteriji za določitev nagrade. Če plastično povem. Če je
               bila določena neka formula in kasneje revizor ugotovi, da se ta formula za določitev
               neke nagrade, recimo, da je bilo podjetje uspešno, da so se nadzorniki odločili, da
               menedžment nagradi, ampak ugotovi, da ta formula ni bila pravilno uporabljena in se
               na podlagi revizorjevega poročila izkaže, da je prišlo do preveč izplačane nagrade,
               zdaj obstaja možnost, da se zahteva vračilo preveč plačane nagrade. Za to gre.</p>
               <p>Kar se tiče evropskih volitev in teze, da jaz tukaj nabiram preferenčne glasove. To
               nima zveze z evropskimi volitvami ima pa zvezo s tem, kar se na ravni Evropske unije
               dogaja. Namreč, v celotni Evropski uniji na tem področju prihaja do korenitih
               sprememb in mi izhajamo iz priporočila Evropske unije, da je treba v določenih
               primerih tudi za nazaj stvari urediti na takšen način, kot mi predlagamo, so
               priporočila Evropske unije. Slovenija ni nič posebnega na tem področju. Poglejte kaj
               se dogaja, kakšne so razprave v ZDA na področju Evropske unije. Dejansko povsem
               drugačne, kot so mogoče bile še pred letom, dvema, tremi. Današnja velika svetovna
               gospodarska kriza je odprla pomembne razprave tudi o korporacijskem upravljanju, o
               temeljnih načelih, o priporočilih. En del teh priporočil so tudi spremembe, ki jih
               danes tukaj uvajamo. Samo za to gre. Hvala.</p>
            </sp>
            <sp xml:id="SDZ5-Redna-06-2009-05-20.sp79">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Milenko Ziherl. Prosim.</p>
            </sp>
            <sp xml:id="SDZ5-Redna-06-2009-05-20.sp80">

               <speaker>MILENKO ZIHERL:</speaker>

               <p>Hvala za besedo. Lep pozdrav vsem prisotnim, posebej gospodu ministru! Menim, da
               kaže ta amandma, ta člen podpreti, saj gre v smeri urejanja zadeva na tem področju.
               Vendar bi se nekako strinjal s kolegom Pukšičem, ki je izrazil dvom, kako izterjati v
               tem triletnem roku. Nekako tako si predstavljam, če nekdo ima slabo vest, da bo,
               preden bo podvržen postopku, poskrbel za ta sredstva, da bodo ustrezno prenesena na
               Kajmanske otoke, na ženo, pa na by-pass itd. Kaže se že tudi dvom pri izterjavi
               preveč izplačanih nagrad pri obstoječem stanju, saj smo v dnevnem tisku priče
               velikemu razglabljanju, ali bo Kramar vrnil ali ne bo. Predvsem bi pa želel, da bi se
               zakon lahko apliciral recimo na podjetjih, ki so zdaj v krizi, recimo LTH in Mip.</p>
               <p>Za konec bi pa morda še povedal, da klub 21, ni noben fantomski organ, vključena so
               konkretna imena, konkretne firme, in če naredimo med njimi povezave, kmalu ugotovimo,
               da smo v zelo zapletenem mozaiku, kajti med temi povezavami so finančni tokovi in na
               koncu ne veš več kdo koga nadzira. Recimo, pridemo do takih parov, ko oseba A nadzira
               B, B - A, kje je pa tretji, ki bo nadziral oba skupaj. In tudi tukaj vidim možnosti,
               da bi ta člen uredil oziroma vsaj nekoliko omejil to domačnost, neko zatohlo
               ekonomsko ozračje, v katerem pa ni priložnosti za mlade, perspektivne podjetnike, za
               majhna in srednja podjetja. Hvala lepa.</p>
            </sp>
            <sp xml:id="SDZ5-Redna-06-2009-05-20.sp81">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Gvido Kres.</p>
            </sp>
            <sp xml:id="SDZ5-Redna-06-2009-05-20.sp82">

               <speaker>GVIDO KRES:</speaker>

               <p>Hvala za besedo, gospod predsednik. Spoštovani minister s sodelavci! Spoštovane
               kolegice in kolegi! Ko govorimo o teh rokih, eno leto ali tri leta, moram reči, da
               tukaj nimam nobenega problema, se popolnoma strinjam tudi z ministrom, da je lahko
               tri leta, v bistvu je treba začeti. Čeprav bi jaz tukaj šel še bistveno dlje, te
               zadeve enostavno ne bi smele nikoli zastarati. Vojni zločini niso nikoli zastarali.
               To so take hude stvari, da nekateri posamezniki tako ropajo to državo, nekateri
               posamezniki, da to presega čisto vse meje. Wiesenthal je do konca svojega življenja
               preganjal te ljudi. In jih je našel. In kakorkoli že se je zadeva odvila, nekako se
               je odvila. Treba je enostavno zagnati strah v te ljudi in jim malo posekati prste.</p>
               <p>Poglejte, prišli smo do tega, da vidimo, da v državi najsposobnejši ljudje bežijo iz
               enega okolja v druga okolja. To se dogaja pri sodnikih, pri odvetnikih, rajši delajo
               v privatnem delu in potem jim enostavno, ne bi rekel, da država ni sposobna, samo
               najbolj verjetno se tako hitro tudi vrti kadrovska menjava, da enostavno tisti
               ljudje, ki so sposobni, teh ni veliko, niso kos tem ljudem, ki so se napravili
               oziroma prišli do takšne prakse, da več ali manj vidimo, da jim država enostavno ni
               kos. Dobijo dobre odvetnike, cel tim odvetnikov in zadevo peljejo v tisto smer, da
               uspejo v teh svojih namenih.</p>
               <p>Rekel bi še to. Če ti podjetniki, ti ljudje, svoje premoženje prenesejo na svoje
               družinske člane, to se da slediti. Treba je enostavno uvesti, da se to sledi in tudi
               če se ta zadeva pelje ven iz države ali prenese. Če se ugotovi, da je v tem delu
               premoženje tisto, do katerega so neupravičeno prišli, ga je treba enostavno tudi
               dobiti nazaj. Mislim, da lahko ministra v tej zadevi pohvalimo, ravno tako tudi
               amandmaje in vse zadeve, o katerih danes govorimo, peljejo v to pozitivno smer. Je pa
               res zelo težko to dobro napisati. Mislim, da če je treba še kaj dlje delati, pa
               delajmo še malo dlje, da pridemo do takšnega zaključka, ki bo resnično lahko
               učinkovit. Se pa bojim, da smo v naši državi že veliko takih stvari sprejemali, imeli
               že veliko dobrih debat, ampak praksa kaže, da ne pridemo do pozitivnega in
               učinkovitega zaključka. Hvala lepa.</p>
            </sp>
            <sp xml:id="SDZ5-Redna-06-2009-05-20.sp83">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o tem amandmaju? Ponovno prosim za prijavo.</p>
               <p>Besedo ima mag. Radovan Žerjav. Prosim.</p>
            </sp>
            <sp xml:id="SDZ5-Redna-06-2009-05-20.sp84">

               <speaker>MAG. RADOVAN ŽERJAV:</speaker>

               <p>Hvala lepa, predsednik. K 9. členu, ali smo pri 7. členu?</p>
            </sp>
            <sp xml:id="SDZ5-Redna-06-2009-05-20.sp85">

               <speaker>PREDSEDNIK DR. PAVEL GANTAR:</speaker>

               <p>Smo pri 7. členu. Gospod Rezman, prosim.</p>
            </sp>
            <sp xml:id="SDZ5-Redna-06-2009-05-20.sp86">

               <speaker>VILI REZMAN:</speaker>

               <p>Samo nekaj sekund je, zato bi rad samo še enkrat opozoril na bistvo amandmaja, po
               mojem na sorazmernost. Sorazmernost participira pri dobičku in to govorim zdaj za
               voljo tega, ker bi rad opozoril, da dobička ne ustvarjajo samo poslovodstvo, ampak
               tudi drugi zaposleni in da se bomo morali vrniti k Zakonu o participaciji delavcev in
               obveznem participiranju pri dobičku, čeprav eni izmed koalicijskih strank to ne godi.
           </p>
            </sp>
            <sp xml:id="SDZ5-Redna-06-2009-05-20.sp87">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želi še kdo razpravljati o amandmaju k 7. členu? Ugotavljam, da ne želi.
               Ker ne želi nihče več razpravljati zaključujem razpravo.</p>
               <p>V razpravo dajem 9. člen in amandma poslanske skupine Zares. Prosim, za prijavo.
               Kolegi, sedaj ne vem, predlagatelj je zadnji sedaj, to se bomo morali enkrat na
               Kolegiju zmeniti, da ima predlagatelj mogoče prvi besedo, ampak kakorkoli, gremo po
               vrstnem redu. Besedo ima Matevž Frangež. Prosim.</p>
            </sp>
            <sp xml:id="SDZ5-Redna-06-2009-05-20.sp88">

               <speaker>MATEVŽ FRANGEŽ:</speaker>

               <p>Spoštovani, gospod minister. Spoštovane in spoštovani! Osebno mislim, da je vsebina
               amandmaja k 9. členu dobrodošla. Mislim pa tudi, da je smiselno opredeliti tako
               splošna kot tudi posebna načela kot podlago za določanje politike prejemkov članov
               organov vodenja, kar je intenca tega amandmaja. S tem amandmajem pa pravzaprav na
               novo opredeljujemo uspešnost podjetja. Navedeni amandma namreč določa, da mora biti
               variabilni del prejemkov odvisno od vnaprej določenih in merljivih meril uspešnosti.
               Pri tem amandma primeroma določa obseg poslovnih aktivnosti, ustvari dodane
               vrednosti, tržne vrednosti, itd. Morda bi bilo primerneje v nadaljnji obravnavi tukaj
               razmisliti o taksativni določitvi teh meril, pri čemer naj prejemki temeljijo na
               doseženih rezultatih za obdobje najmanj treh let. Zelo pomembno pa je tudi
               nadaljevanje te prve alineje prvega odstavka, ki določa, da mora, citiram, "merilo
               uspešnosti vsebovati tudi posebna merila kvalitativne narave za razvoj družbene
               odgovornosti, socialne, okoljske in tako dalje." Pridemo do srža problema, kaj je
               pravzaprav za nas uspešno podjetje. Zame uspešno podjetje ni podjetje, ki sicer
               dosega dobre poslovne rezultate, pri tem pa na ustrezen način ne poskrbi za svoje
               zaposlene. Skrb za zaposlene, za dostojno plačo, za urejene in zdrave pogoje, za
               prijetno delo so zame med tistimi postavkami, ki jih je mogoče merljivo ugotavljati v
               interesu skladnega razvoja celotne družbe. Vsi vemo, da je prav odsotnost te
               skladnosti vir naraščujoče družbene neenakosti. Visoki prejemki uprav in nadzornih
               svetov pravzaprav bolijo ravno zaradi tega, ker so v očitnem nesorazmerju s tistim,
               kar za svoje pošteno delo dobijo delavke in delavci. Zato predlagam, da v nadaljnjem
               postopku v 9. člen vgradimo amandma, ki bi med merila uvrstil tudi skrb za socialno
               varnost in blaginjo zaposlenih in ustrezne delovne pogoje. Predlagam, da zavezo o
               socialni in okoljski družbeni odgovornosti podjetij, ki jo ta amandma že vsebuje,
               natančneje definiramo. To bi zagotovilo, po mojem prepričanju, dobro spodbudo tudi
               menedžmentu, da bi si aktivneje prizadeval za ugoden položaj svojih zaposlenih.</p>
               <p>Ta kriza nas med drugim tudi uči, da motiv za dobro delo ljudi ni strah, ampak samo
               varnost, blaginja in ena široko odprta socialna perspektiva. To bi moral biti temelj
               družbenih sprememb, ki bi se jih tudi v slovenski družbi morali lotevati pogumneje.
               Velikokrat pa slišimo, da je ta kriza tudi kriza vrednot. To še posebej rada poudarja
               tudi opozicijska SDS. S tem se v osnovi strinjam...</p>
            </sp>
            <sp xml:id="SDZ5-Redna-06-2009-05-20.sp89">

               <speaker>PREDSEDNIK DR. PAVEL GANTAR:</speaker>

               <p>Kolega, razpravo o amandmaju bi prosil. Ne iti predaleč v druge teme, prosim.</p>
            </sp>
            <sp xml:id="SDZ5-Redna-06-2009-05-20.sp90">

               <speaker>MATEVŽ FRANGEŽ:</speaker>

               <p>Spoštovani gospod predsednik, če dovolite, mislim, da sem bil v tem, kar sem do zdaj
               povedal, zelo zelo zvest Poslovniku in sem govoril izključno o amandmaju.</p>
            </sp>
            <sp xml:id="SDZ5-Redna-06-2009-05-20.sp91">

               <speaker>PREDSEDNIK DR. PAVEL GANTAR:</speaker>

               <p>Tako je, do zdaj ste bili.</p>
            </sp>
            <sp xml:id="SDZ5-Redna-06-2009-05-20.sp92">

               <speaker>MATEVŽ FRANGEŽ:</speaker>

               <p>Govorim pa o tem, da je ustrezno potrebno vgraditi v ta amandma tudi etičnost.
               Dokler bomo namreč od vidnih predstavnikov Slovenske demokratske stranke, kakršen je
               tudi novo izvoljen član izvršilnega odbora SDS-a dr. Žiga Turk, slišali izjave kot je
               naslednja, ne bomo uspešni pri določanju te etičnosti in poštenja tudi v poslovodnih
               in nadzornih organih slovenskih gospodarskih družb. Bivši minister za razvoj je
               namreč dejal naslednje: "podjetja naj počrpajo vse oblike državnih pomoči, kar jih
               lahko, tudi če jih ne potrebujejo." To izraža eno nepoštenje do družbe, nepoštenje do
               javnih financ in mislim, da je tudi v tem amandmaju priložnost, da ...</p>
            </sp>
            <sp xml:id="SDZ5-Redna-06-2009-05-20.sp93">

               <speaker>PREDSEDNIK DR. PAVEL GANTAR:</speaker>

               <p>Cenjeni kolega Frangež, to pa res ni del tega amandmaja! Je pomembna tema...</p>
            </sp>
            <sp xml:id="SDZ5-Redna-06-2009-05-20.sp94">

               <speaker>MATEVŽ FRANGEŽ:</speaker>

               <p>...take stvari. Hvala.</p>
            </sp>
            <sp xml:id="SDZ5-Redna-06-2009-05-20.sp95">

               <speaker>PREDSEDNIK DR. PAVEL GANTAR:</speaker>

               <p>Hvala. Besedo ima Aleksander Ravnikar. Prosim.</p>
            </sp>
            <sp xml:id="SDZ5-Redna-06-2009-05-20.sp96">

               <speaker>ALEKSANDER RAVNIKAR:</speaker>

               <p>Hvala predsednik. Spoštovani udeleženci seje! Se bom dotaknil samo nekaj mest v
               splošnih načelih, pač v želji, ki sem jo že v prejšnji razpravi navedel, da bi
               besedilo postalo konsistentno, takšno, da se lahko v zakon zapiše, in da bo iz njega
               razvidno za kaj dejansko gre. S tega vidika me pri splošnih načelih v prvi alineji
               moti izraz "dolgoročna vzdržnost družbe". Vem, da je prevod iz angleščine, ampak
               vzdržnost v slovenščini pomeni še vse kaj drugega kot to, kar je bil morda namen
               predlagatelja. Tako da, o asketizmu in njegovih izpeljankah ne bi zdajle zapravljal,
               opozarjam samo, da je tukaj treba poseči.</p>
               <p>V drugi alineji gre za vprašanje celovitosti izrazov in pa njihovega pomena. Kaj so
               celotni prejemki, ki jih sestavlja stalni in gibljivi del prejemkov, če se pozneje
               več ti termini ne uporabljajo. Celotni prejemki vključujejo variabilni del, ki jih
               zgoraj ni. Morda je to gibljivi. Variabilni sicer pomeni variabla, je sprejemljivka,
               ne gibljivka. Tako, da bi še malo, recimo, preciznosti lotiti na tem področju.</p>
               <p>In drugo, kako se potem ob tej nejasnosti definira, kako je s fiksnim delom
               prejemkov, opozarjam samo na to, da mora biti pomen jasen, za katera merila
               uspešnosti pri tem gre.</p>
               <p>V tretji alineji bi se lotil samo navedb v oklepaju, v drugi in tretji vrsti. Za
               obseg poslovnih aktivnosti obstaja vrsta meril, tako da, tukaj, po mojem, ne bo
               problematično. Vprašanje je samo, ali bodo izrecno navedena ali ne, ali pa bodo vsaj
               primeroma navedena. Ustvarjanje dodatnih vrednosti je že sporno. V poslovanju in
               ekonomiji, makro in mikro, poznamo dodano vrednost. Ali je to mišljena še kakšna
               druga dodatna vrednost, bi me prav zanimalo. Pač jaz iz tega ne razumem, zakaj bi
               dejansko šlo.</p>
               <p>Tretje - ustvarjanje tržne vrednosti. Najbolj, bom rekel, normalen izraz na prvi
               pogled, ampak tržne vrednosti česa. Mojih čevljev ali česa drugega? Bo že treba
               povedati za katero stvar dejansko tukaj gre.</p>
               <p>In končno, ker sem rekel, da za vse štiri alineje, bom pri splošnih načelih
               predlagal, da se jih pregleda. Še pri četrti, ko pravi, da je treba izplačilo
               variabilnega dela za določen čas odložiti. Ne nasprotujem takšni ideji, če bo lepo
               izpeljana v zakonu. Vendar me zanima, komu dajemo diskrecijo za odločanje od treh do
               pet let? In ali je ta diskrecija potrebna.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp97">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Radovan Žerjav.</p>
               <p>Prosim. Mikrofon prosim.</p>
            </sp>
            <sp xml:id="SDZ5-Redna-06-2009-05-20.sp98">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Ministra ni. Kolegice in kolegi.</p>
               <p>Torej vidim, da z gospodom Ravnikarjem pravzaprav razmišljava popolnoma enako. Tudi
               sam sem si zapisal, ali sta gibljivi del in variabilni del o katerih, torej o obeh
               opcijah, je v tem členu govora, ali gre za isto stvar ali ne, torej, za različni
               stvari. Moje vprašanje je tudi glede teh merljivih meril. Ta merila, ki so navedena,
               so namreč zelo težko merljiva. In očitno, glede na to, da je dodano še itd. niso
               navedena vsa. Po moji oceni bi morala biti navedena vsa in predvsem tista, ki so
               enostavno merljiva. Ali je to dobiček ali so to prihodki? Ali je to, tu sicer piše
               "ustvarjanje dodatnih vrednosti", jaz mislim, da je tu mišljeno "dodane vrednosti".
               Skratka, jaz bi pričakoval, da tu navedemo merila, ki so zelo jasno in enostavno
               merljiva.</p>
               <p>In še en pomislek imam, v tej točki, ko govori o posebnih načelih za določanje
               politike dela prejemkov, ko govori o odpravnini, piše: "Odpravnina se ne sme
               izplačati, če je prekinitev pogodbe posledica neustreznih rezultatov." Ta dikcija
               "neustreznih rezultatov" je lahko seveda zelo raztegljiv pojem. Lahko je družba leto
               prej imela 100 milijonov dobička, v tekočem letu 50 milijonov evrov dobička in lahko
               na osnovi tega trdimo, da je to neustrezen rezultat. Kar je seveda vprašljivo.
               Skratka, ta "neustrezen rezultat" bi moral biti natančneje definiran. Ali je to
               negativen rezultat v primerjavi s prejšnjim letom ali je to izguba. Skratka
               natančneje definirati.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Barovič.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp100">

               <speaker>BOGDAN BAROVIČ:</speaker>

               <p>Hvala.</p>
               <p>Ravno v nasprotju z mnenjem Slovenske nacionalne stranke in seveda tudi našo presojo
               pa je 9. člen bistvo. In žalosti me, oziroma naše razumevanje je takšno, da je 9.
               člen dopolnilo 7. členu. Po mojo osebni presoji in presoji kolegov iz Slovenske
               nacionalne stranke bi moralo biti obratno, ko imamo mi neka jasna stališča, kakršna
               so navedena tudi v amandmaju, kjer piše, kaj so celotni prejemki, kaj je variabilni
               del, izplačilo dela, kdaj in kako, izplačilo oziroma namen odpravnin, kdaj te
               odpravnine. To je bistvo. Ko imamo to osnovo, imamo preventivo, potem lahko gradimo
               in nadgradimo konkretnem amandma, ki je vsebinsko, se strinjam s kolegi pred mano, ki
               je vsebinsko potreben dodelave, je potreben. Ampak, kaj je bistvo, ko tega imamo, ko
               imamo te osnove kdaj, komu, kako in zakaj, potem lahko upoštevamo vsebino amandmaja k
               7. členu. Takšno je naše razumevanje. Mogoče nam bo Vlada povedala, da razmišljamo
               narobe, ampak bistvo je pa to. Strinjam se z amandmajem k 9. členu. Podpiram ga,
               čeprav smo v osnovi v prvem branju v Slovenski nacionalni stranki ocenili, da peti in
               šesti odstavek 9. člena mogoče ne sodita ravno v Zakon o gospodarskih družbah, ampak
               ta zakon je tako pomemben, da je bolje pustiti in ga dograditi. Podpiramo amandma k
               9. členu.</p>
               <p>Podpiramo ga, čeprav bo verjetno, glede na povedano, padel, ker je nedodelan, ampak
               jaz mislim, da je dobro, da bi ga dodelali in pustili. In vztrajam, da je amandma k
               7. členu dopolnilo tega, ker je treba najprej preventivno zadeve urediti, postaviti
               osnove, postaviti pogoje, kdaj, komu, kaj in kako in potem posledice, ki so po našem
               razumevanju navedene v amandmaju k 7. členu. Da, kolegi iz Zaresa, ta člen podpiramo.
               Dogovor pa bo, ali ga bomo vsebinsko dopolnilni oziroma kakšno presojo in oceno bo
               podala tudi Vlada.</p>
            </sp>
            <sp xml:id="SDZ5-Redna-06-2009-05-20.sp101">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima Lojze Posedel.</p>
            </sp>
            <sp xml:id="SDZ5-Redna-06-2009-05-20.sp102">

               <speaker>LOJZE POSEDEL:</speaker>

               <p>Hvala lepa, gospod predsednik. Ta 9. člen, amandma k temu 9. členu je vložen zato,
               kar je bilo tudi že v razpravi ob 7. členu povedano, zaradi tega, kar se dogaja na
               področju nagrajevanja, na področju plač, ne samo in sploh ne samo v Sloveniji, ampak
               v Evropi, v Ameriki in da na to opozarjajo marsikatere sprejete listine, marsikateri
               pozivi. Če navedem, že nekajkrat danes omenjena priporočila komisije Evropske
               skupnosti glede plačnih politik in da je bilo tudi na srečanju G20, se pravi, najbolj
               razvitih, v okviru tega srečanja so razpravljali o menedžerskih plačah, da je bilo
               tam tudi izpostavljeno, da bo možno rešiti te dileme, te anomalije, ki se pojavljajo,
               to nepreglednost in zapletenost, ki se pojavlja takrat, ko bo plačna politika
               usmerjena predvsem v smer dolgoročnega spremljanja uspešnosti poslovanja oziroma
               rezultatov poslovanja. V razmišljanju, ki nekako kaže dogajanje na evropskem
               področju, v zadnji številki nemškega časnika Merkur je bila ponovno za področje
               Evrope izpostavljena, nujnost ureditve tega področja nagrajevanja. Tudi v Wall street
               journal-u predsednik uprave velike bančne skupine Goldman sacks pozval ameriški
               kongres, pozval regulatorje, da posežejo v ureditev plačne politike. Zaradi tega so
               ta načela napisana splošno, ker tudi ne morejo biti napisana natančno, ker se pač
               vsako podjetje nahaja v specifični situaciji glede svoje kondicije, glede svojih
               odločitev in pa pogojev na trgu. Zaradi tega je nemogoče vsako merilo, vsak kriterij
               zapisati natančno, ampak je to v prvem stavku tudi zelo jasno zapisano. Da mora pri
               določitvi politike prejemkov članov organov vodenja skupščina slediti naslednjim
               načelom, se pravi, da skupščina sprejema usmeritve, skupščina sprejema politiko, po
               kateri se potem ravnajo in sprejemajo odločitve pri določitvi višine prejemkov članov
               uprave, menedžerjev. Da je to tudi priložnost. Naj ponovno poudarimo, da v teh
               poizkusih naše poslanske skupine in pa vseh tudi, ki so razpravljali na Odboru za
               gospodarstvo, ne gre za nikakršno gonjo priti menedžerjem, ne gre za to, da bi bili
               nevoščljivi posameznikom za visoke nagrade za uspešno delo, ampak gre preprosto za
               to, da se preprečijo anomalije, tiste, ki potem mečejo slabo luč na vse. Mi se moramo
               zavedati, da takšni populistični nastopi nekaterih, ki povprek govorijo o
               astronomskih nagradah, o nezakonitosti, o neupravičenih izplačilih, mečejo slabo luč
               na množico tistih uspešnih menedžerjev, ki se morajo v teh kriznih časih še posebej
               potruditi in biti bitko s trgom, s sindikatom in vsemi problemi, ki jih je še dodatno
               zaostrila gospodarska kriza. Če bi bila ta področja urejena pred prihodom te krize,
               bi verjetno tudi danes imeli malce manj problemov. Zato ta naš predlog tega amandmaja
               sicer na prvi način izgleda nedodelen, nedorečen iz preprostega razloga, ker je v
               takšen zakon kot je Zakon o gospodarskih družbah težko napisati natančna merila, ki
               bi veljala za vsa podjetja. Če pa se napišejo splošna načela, ki jih mora skupščina
               pri določitvi, obravnavi plačne politike in sistema nagrajevanje menedžerjev
               upoštevati, se pa lahko vsakdo najde z vsemi temi dobronamernimi pripombami in
               predlogi, ki so jih kolegi dali do zdaj v razpravi. Upam, da bo še kakšen dober
               predlog prišel. Na ta način sem prepričan, da bo to področje v prihodnosti bolje
               urejeno. Od tega amandmaja, od tega zakona si tudi nihče ne dela iluzije, da bo z
               jutrišnjim dnem ali z dnem sprejetja zakona za naprej boljše. Je pa škoda časa za
               razprava, zakaj ni bilo takrat, ko bi moralo biti, ker kolo zgodovine se ne da
               zavrteti nazaj. Prav je, da se ta načela začnejo spoštovati za naprej. Je pa res, da
               je težko razpravljati o kriterijih, ki niso merljivi, posebej v času, ko smo izgubili
               osnovne vrednote, tudi moralne vrednote. V naši družbi, v svetu kot celoti je bila
               merljiva samo stopnja gospodarske rasti, stopnja dobička, stopnja povečanja vrednosti
               delnice. Samo to je veljalo za pravo in zveličavno merilo. Vidimo, kam nas je
               pripeljalo. Ko pa bomo pri določitvi vsega potrebnega, pri nagrajevanju in pri plačni
               politiki, začeti upoštevati tudi ta merila, kot so poštenje, sociala, vzdržnost na
               dolgi rok in podobna merila, bodo prinesla, zagotovo, dobre rezultate. Videlo se je
               pa tudi na seji Odbora za gospodarstvo, da izraz, ki je bil zapisan in se je glasil,
               da je potrebno spoštovati načelo poštenosti, da smo nekateri bili začudeni, da, celo
               bivši minister se je spraševal, kaj to na sploh poštenje je, kako lahko to
               definiramo. Tako da, jaz sem prepričan, da bodo te vrednote tudi nekako upoštevane
               pri plačni politiki in nagrajevanju menedžerjev, bo boljše, zato tudi vlagamo ta
               amandma.</p>
            </sp>
            <sp xml:id="SDZ5-Redna-06-2009-05-20.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa. Lep pozdrav in vprašanje ali želi še kdo razpravljati o amandmaju k 9.
               členu? Ja. Odpiram čas za prijavo.</p>
               <p>Gospod Bogdan Barovič, izvolite.</p>
            </sp>
            <sp xml:id="SDZ5-Redna-06-2009-05-20.sp104">

               <speaker>BOGDAN BAROVIČ:</speaker>

               <p>Jaz se s povedanim, s strani kolega iz Zaresa gospoda Posedela, strinjam. Če beremo
               uvodni stavek, ki je zakonsko zavezujoč, pri določitvi politike prejemkov članov
               organov vodenja mora skupščina slediti načelom, so ta načela dokaj splošna in
               posebna, dokaj dejansko po eni strani splošna, vendar se jih ne moremo razgraditi v
               samem zakonu. Še posebej pa opozarjam, da je potreben razmislek, da kljub mnenju, da
               je ta vsebina malo površno napisana, ta amandma k 9. členu, sprejet zaradi prve
               alineje, zapisana v posebnem načelu za določanje politike dela prejemkov. Končno bo
               enkrat določeno, da se odpravnina ne sme izplačati, če je prekinitev pogodbe
               posledica neustreznih rezultatov. To je pa bistvo. Do zdaj se je dogajalo tako, da so
               bili rezultati poslovanja neustrezni, da so ljudje ali prostovoljno ali na drug način
               odšli in kljub temu dobili odpravnino, kar je precedens in nesmisel, ampak to se je
               dogajalo. To vemo mi vsi. Končno imamo nek predlog nekega člena v nekem zakonu, kjer
               to prepovedujemo. Že samo ta prva alineja posebnih določil je tista, zaradi katere bi
               morali razmišljati o tem, da ta amandma sprejmemo in še tisti del, ki natančno določa
               kdaj se, če se, odpravnine izplačajo. Do sedaj so se izplačevale ne glede, ali je
               potekla neka doba ali je bila prekinitev zaradi takšnih in drugačnih razlogov. Končno
               imamo neke vsebine, za katere ponovno poudarjam, da so pomembne in bi morale biti
               osnova in samo amandma k 7. členu nadgraditev te osnove. Takšno je naše prepričanje v
               Slovenski nacionalni stranki, zato bomo ta amandma absolutno podprli.</p>
            </sp>
            <sp xml:id="SDZ5-Redna-06-2009-05-20.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa. Ne vidim več rok za prijavo. Zato zaključujem razpravo o amandmajih.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 12. točki dnevnega reda oziroma najkasneje ob 21.40.
               S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-20.title2">9. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O PREPREČEVANJU OMEJEVANJA KONKURENCE, skrajšani postopek.</title> Predlog zakona je v obravnavo zboru predložila Vlada. Besedo dajem predstavniku
               Vlade, gospodu ministru za gospodarstvo dr. Lahovniku.</p>
            </sp>
            <sp xml:id="SDZ5-Redna-06-2009-05-20.sp106">

               <speaker>DR. MATEJ LAHOVNIK:</speaker>

               <p>Hvala lepa. Spoštovani gospod predsedujoči, spoštovane poslanke, poslanci! Bom zelo
               kratek in bom samo v grobih obrisih predstavil Predlog zakona o spremembah in
               dopolnitvah Zakona o preprečevanju omejevanja konkurence. S tem zakonom se ureja
               specifičen dostop do informacij javnega značaja, dostop do informacij javnega
               značaja; namreč, po predlogu zakona je absolutno izključen dostop do podatkov, ki so
               poslovna skrivnost in do podatkov, ki se nanašajo na tajnost vira, s čimer so
               interesi tako Urada za varstvo konkurence, ki mora skrbeti za nadzor oziroma
               zagotavljanje konkurence na trgu oziroma za preprečevanje omejevanja konkurence, kot
               tudi strank postopka ustrezno varovani. Uvaja se možnost znižanja globe za storilce,
               ki sodelujejo v kartelih, in ureja postopek odpustitve in znižanja globe za storilce,
               ki sodelujejo v kartelih. Se prvi, postopek predpiše vlada z uredbo. Namen te določbe
               pa je uskladitev te prakse s tistimi, ki je uveljavljena na področju Evropske unije.
               Na nek način lahko govorimo o inštitutu skesanca, če bi po domače povedal, da se pač
               strankam, ki sodelujejo na nek način v postopku na ustrezen način, omogoča, uredi
               tudi postopek odpustitve in znižanja globe. Uvaja se možnost sankcioniranja fizičnih
               oseb, ki ovirajo preiskavo, in opredeljuje, kdaj se šteje, da preiskavo ovira
               podjetje. Namen tega je, da se zagotovi možnost učinkovite izvedbe preiskave. V
               osnovi je namen tega predloga zakona ta, da se Uradu za varstvo konkurence zagotovi
               dodatna podlaga za to, da lahko čim bolj učinkovito opravlja svoje delo in skrbi za
               to, da se seveda Zakon o preprečevanju omejevanja konkurence na nek način tudi v
               praksi učinkovito izvaja. Če želimo imeti čim večjo stopnjo konkurence, kar je v
               interesu potrošnikov, potem seveda Urad za varstvo konkurence rabi ustrezne podlage
               tudi v tovrstnem zakonu, ki mu daje dodatne možnosti, zato je Vlada ta zakon tudi
               vložila in verjamem, da ga boste podprli. Hvala.</p>
            </sp>
            <sp xml:id="SDZ5-Redna-06-2009-05-20.sp107">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za gospodarstvo kot matično delovno
               telo. Besedo dajem predsedniku odbora gospodu Viliju Rezmanu za predstavitev
               poročila. Hvala.</p>
            </sp>
            <sp xml:id="SDZ5-Redna-06-2009-05-20.sp108">

               <speaker>VILI REZMAN:</speaker>

               <p>Hvala lepa, gospod podpredsednik. Tudi moje poročilo bo kratko, kakor je bilo kratko
               poročilo dr. Lahovnika in kakor je bila kratka diskusija na matičnem delovnem telesu.
               O zakonu o preprečevanju omejevanja konkurence smo razpravljali v okviru dela Odbora
               za gospodarstva, in sicer potem, ko je Vlada takšen predlog predlagala in potem, ko
               je bil določen skrajšani postopek. Da bi lahko delo ustrezno korektno teklo, je Vlado
               predstavljala na Odboru za gospodarstvo mag. Radič, državna sekretarka na
               ministrstvu. Zagotovljena je bila prisotnost predstavnikov Urada Republike Slovenije
               za varstvo konkurence in treh zbornic, trgovinske, gospodarske in Obrtne zbornice
               Slovenije.</p>
               <p>Mi smo imeli v obravnavi tudi predlog amandmaja. Amandma je predlagala, kakor
               predvideva Poslovnik Državnega zbora, Slovenska nacionalna stranka. In razprava je
               bolj ali manj tekla samo o tem amandmaju, ki pa je v okviru razprave doživel
               naklonjenost in je bil kasneje tudi sprejet in vključen v poročilo dela na Odboru za
               gospodarstvo. Zakonodajno-pravna službe je tudi prispevala svoja stališča in mnenja.
               Z ozirom na te pripombe, ki jih je posredovala, je bilo pripravljenih tudi nekaj
               amandmajev Odbora za gospodarstvo. Kot gradivo pa smo dobili tudi predloge amandmajev
               Trgovinske zbornice Slovenije.</p>
               <p>Državna sekretarka mag. Radičeva je uvodoma dopolnila pisno gradivo s svojo ustno
               eksplikacijo. Predstavnik Zakonodajno-pravne službe je zagotovil,da so pomisleki, ki
               jih je imel oziroma stališča upoštevana v amandmajih. Tako je bila razprava v resnici
               kratka, amandmaji sprejeti in vključeno v poročilo, ki vam ga Odbor za gospodarstvo
               predlaga v nadaljnjo obravnavo in v sprejetje.</p>
            </sp>
            <sp xml:id="SDZ5-Redna-06-2009-05-20.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa. Sledi predstavitev stališč poslanskih skupin. Stališče Poslanske skupine
               Slovenske ljudske stranke bo predstavil gospod Janez Ribič.</p>
            </sp>
            <sp xml:id="SDZ5-Redna-06-2009-05-20.sp110">

               <speaker>JANEZ RIBIČ:</speaker>

               <p>Lepo pozdravljeni spoštovani gospe in gospodje poslanci! Lep pozdrav ministru in
               podpredsedniku! Dobro leto dni je od sprejetja veljavnega zakona o preprečevanju
               omejevanja konkurence in ob izvajanju njegovih določb so se pokazale določene
               redakcijske in vsebinske pomanjkljivosti posameznih določb. Zakon o preprečevanju
               omejevanja konkurence v kombinaciji s še nekaterimi drugimi zakon z gospodarskega
               področja zagotavlja pravično in želeno delovanje svobodnega gospodarskega trga.
               Temelj prav tega zakona je določba ustave, ki pravi, da so prepovedana dejanja
               nelojalne konkurence in dejanja, ki v nasprotju z zakonom omejujejo konkurenco.
               Zakonodajalec je torej varstvo konkurence povzdignil na ustavnopravno raven, kar daje
               temu vprašanju še posebno težo.</p>
               <p>Prav zato je pomembno, da ima Urad za varstvo konkurence takšna pooblastila, da
               lahko učinkovito identificira kršitve in še učinkoviteje ukrepa. Če zakon tega ne
               omogoča, je nujno, da ga spremenimo.</p>
               <p>V Poslanski skupini Slovenske ljudske stranke menimo, da je treba Uradu za varstvo
               konkurence dati vse potrebne vzvode, da bo lahko opravljalo svojo funkcijo; funkcijo
               v korist vseh državljank in državljanov in v korist Republike Slovenije.</p>
               <p>Šele v zadnjem času opažamo aktivnejšo dejavnost omenjenega urada in če bodo
               predlagane spremembe še dodatno doprinesle k učinkovitejšemu delu urada, jih bomo v
               Poslanski skupini Slovenske ljudske stranke z veseljem podprli.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Borut Sajovic.</p>
            </sp>
            <sp xml:id="SDZ5-Redna-06-2009-05-20.sp112">

               <speaker>MAG. BORUT SAJOVIC:</speaker>

               <p>Hvala lepa, predsedujoči za besedo. Pozdrav ministru in sodelavki.</p>
               <p>Mislim, da je ministrstvo pripravilo pravi zakon, v pravem trenutku in na dober in
               pravi način. Zato ga bomo v Poslanskem klubu Liberalne demokracije Slovenije podprli.</p>
               <p>Konkurenca je zagotovo zaželena, lahko bi rekli celo več - nujna na vsakem trgu, saj
               ima zagotovo ugodne učinke tako na potrošnike, kot tudi na obstoječe in novo
               prihajajoče ali vstopajoče gospodarske subjekte, s tem pa posredno povezane ugodne
               učinke na celotno gospodarstvo in s tem družbo v celoti. Varovanje konkurence in
               njeno vzpostavljanje je zagotovo trajen, nenehen in nikoli dokončan proces. Zagotovo,
               ne samo v naši državi, kjer imamo tržno gospodarstvo še v fazi razvijanja in
               nadgradnje in s tem tudi pomen za pravno varovanje konkurence, zagotovo pa se s tem
               problemom dnevno srečujejo tudi na trgu razvitih in starih članic Evropske unije.</p>
               <p>Na marsikaterem trgu je pojem učinkovite konkurence zagotovo bolj mit kot realnost.
               Zato kot šolski primer lahko navedemo področje energetike v Evropski uniji, in to
               kljub temu da smo v dosedanji liberalizaciji veliko govorili, sprejeli tudi določene
               ukrepe in tudi Evropska komisija se je trudila za zagotovitev učinkovite konkurence
               ter vzpostavitev notranjega energetskega trga. Ne glede na dejstvo, da je v naši
               državi pravno varovanje konkurence nov in razvijajoč pojem, pa zagotovo Urad za
               varstvo konkurence kot varuhi učinkovitosti konkurence na trgu pri izvajanju svojih
               nalog ne sme in ne more biti brezzobi tiger. Enostavno, potrebujemo učinkovito pravno
               in politično ustrezno podprto organizacijo, ki bo delovala v tem cilju, ki smo si ga
               zadali, da smo, kar se tiče konkurenčnosti, ustrezno pripravljeni, zavarovani.</p>
               <p>Vlada kot predlagateljica te novele izpostavlja predvsem to, da mora imeti urad
               takšna pooblastila, da z njimi učinkovito identificira kršitve konkurence na
               posameznem trgu, ter hkrati ugotavlja, da pooblastila urada, določena v sedaj
               veljavnem zakonu, ki je začel veljati leto nazaj, tega ne omogočajo v popolnosti,
               zato je seveda potrebna in zaželena nadgradnja. V Liberalni demokraciji Slovenije se
               s to oceno Vlade strinjamo in ocenjujemo obravnavano novelo kot zelo potrebno.</p>
               <p>V poslanski skupini izpostavljamo naslednje vsebinske spremembe in dopolnitve, ki
               izhajajo iz praktičnih izkušenj, uporabe 1 leto starega zakona. Ključna se nam zdi
               opredelitev pojma, podatki, ki je nadgrajena z ureditvijo ravnanja glede razkritja
               podatkov. Nadalje so predlagane dopolnitve členov, ki urejajo organizacijo Urada za
               varstvo konkurence in sicer glede odločanja o izločitve direktorja. Definirani so
               zaupni podatki in določene so tudi obveznosti oseb glede varovanja zaupnih podatkov.
               Izrecno pa so tudi določene možnosti obdelave osebnih podatkov. V zvezi s tem je
               urejena dolžnost objave pravnomočnih odločb in sklepov urada, s katerimi se postopek
               končna kar na sami spletni strani urada. V zvezi s preiskavo pa je dodana možnost
               ugotavljanja identitete oseb, ki se nahajajo v prostorih družbe takrat, ko se tam
               izvaja preiskava, ter pa seveda opredeljena možnost kaznovanja fizičnih oseb, ki tako
               preiskavo ovirajo.</p>
               <p>Dodatno pa je določeno tudi, kdaj se šteje, da podjetje ovira preiskavo in soureja
               postopek odpustitve in znižanje globe podjetjem, ki vsorno in tako kot je treba
               sodelujejo z uradom. Kot sem že omenil, se pravno varovanje konkurence v naši državi
               pospešeno razvija in uveljavlja. Odraz tega je danes tudi obravnava novela zakona o
               preprečevanju omejevanja konkurence. Visoka konkurenčnost je za Liberalno demokracijo
               Slovenije slovenski nacionalni interes, zaradi tega bomo Predlog novele zakona o
               preprečevanju omejevanja konkurence, ki bo predvsem v praktično dnevno in pa uporabno
               novost našemu vrhu konkurence podprli.</p>
            </sp>
            <sp xml:id="SDZ5-Redna-06-2009-05-20.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališča poslanske skupine Socialnih demokratov bo predstavila poslanka
               gospa Silva Črnugelj.</p>
            </sp>
            <sp xml:id="SDZ5-Redna-06-2009-05-20.sp114">

               <speaker>SILVA ČRNUGELJ:</speaker>

               <p>Hvala lepa za besedo, gospod podpredsednik. Lepo pozdravljeni, kolegi in kolegice.</p>
               <p>Predlog zakona o spremembah in dopolnitvah Zakona o preprečevanju omejevanja
               konkurence vnaša v lani aprila sprejeti zakon predvsem spremembe, ki so se v praksi
               izkazale za potrebne. Tako se bolj opredeljujejo nekateri pojmi, zaupni podatki,
               gospodujoče podjetje, podatki, podatki javnega značaja in vrsto drugih. Poleg tega se
               zaradi različnih možnosti interpretacij določajo pooblastila Urada za preprečevanje
               in omejevanje konkurence ter pristojnosti ljudi pri izdajanju njihovih nalog. Iz vseh
               dogajanj, ki smo jim sledili, vidimo, da je to bilo nujno početje.</p>
               <p>Glede na pomembnost preprečevanja omejevanja konkurence pri ohranjanju svobode in
               sploh pri čim bolj liberalnem in bolj dostopnem gospodarstvu in gospodarski sliki, se
               v Poslanski skupini Socialnih demokratov strinjamo s tem, da ne sme biti dvoumnih
               določil zakona ter da je nujno treba čim bolj natančno definirati in zelo jasno
               povedati in definirati vse pojme, ki so določeni v zakonu, ki jih zakon opredeljuje,
               ter predvsem pristojnosti urada in pristojnosti oseb pri izvajanju njihovih nalog.
               Zato predlog sprememb zakona v Poslanski skupini Socialnih demokratov, poleg tega pa
               tudi vse na matičnem delovnem telesu sprejete amandmaje, podpiramo.</p>
               <p>Zame in za moje kolege v Poslanski skupini Socialnih demokratov je pa zelo zanimivo,
               da se predlagatelj zakona ni tako in na tak način dotaknil kazenskih določi, saj je
               ravno na tem področju največje orodje za preprečevanje dejanj omejevanja konkurence
               ravno kazen. Kazni, ki jih prvotni zakon opredeljuje, novi zakon pa ne spreminja,
               razen v tistem delu glob za kartelna združevanja, so namreč relativno nizke in
               morebitne koristi v primeru omejitve konkurence so lahko veliko višje kot predpisane
               kazni. Poleg tega je zaradi zapletenosti ugotavljanja dejanj preprečitve konkurence
               potrebno še nadaljnje strokovno izpopolnjevanje pristojnih oseb na uradu. Z
               učinkovito uporabo spremenjenega zakona v praksi pa bomo nedvomno korak bližje
               uresničevanju cilja konkurenčnemu in odprtemu gospodarstvu, kar je cilj, nacionalni
               smisel celotne naše države.</p>
               <p>Mene zelo preseneča, da so kazni ostale na istem nivoju. In verjamem in upam, da v
               naglici in množici problemov, ki jih je Vlada, zlasti Ministrstvo za gospodarstvo v
               tem obdobju obravnavalo, pač, temu problemu ni posvetilo toliko pozornosti, kot sicer
               bi, če bi se zakona lotili v celoti. Konkurenca in vsi elementi spodbujanja
               konkurence ter omejevanja vseh dejanj, nekonkurenčnih, mislim, da so za položaj in
               delovanje gospodarskih subjektov na trgu v Sloveniji zelo pomembni. Zato ta zakon in
               vse amandmaje bo naša poslanska skupina podprla. Hvala lepa.</p>
            </sp>
            <sp xml:id="SDZ5-Redna-06-2009-05-20.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine SDS bo predstavil gospod Marjan Bezjak.</p>
            </sp>
            <sp xml:id="SDZ5-Redna-06-2009-05-20.sp116">

               <speaker>MARJAN BEZJAK:</speaker>

               <p>Lepo pozdravljeni, gospod podpredsednik. Gospod minister s sodelavko, poslanke in
               poslanci, kakor tudi mladi gostje v parlamentu. Podajam stališče Poslanske skupine
               SDS k noveli zakona o spremembah in dopolnitvah Zakona o preprečevanju in omejevanju
               konkurence.</p>
               <p>Najprej bi rad poudaril, da je pomembna komponenta ukrepov za povečevanje
               podjetništva in konkurenčnosti razvoj učinkovitega in preglednega podpornega okolja.
               Veljavni zakon ZPOK 1 je pričel veljati 26. 4. 2008, pred tem je področje varstva
               konkurence urejal Zakon o preprečevanju omejevanja konkurence, ZPOK. Pri izvajanju
               določbe ZPOK 1 so se po njegovi uveljavitvi po navedbah predlagatelja pokazale
               določene redakcijske in druge pomanjkljivosti posameznih določb ZPOK 1 in možne
               različne interpelacije nekaterih pooblastil urada pri izvajanju njegovih nalog.
               Predlagatelj poudarja, da zasleduje postopke pred uradom postavljanja oziroma
               varovanja ustavne kategorije varstva učinkovite konkurence na trgu. Zato mora urad
               imeti takšna pooblastila, da lahko z njimi učinkovito identificira kršitve.
               Pooblastila, določena v ZPOK 1 pa v določeni meri tega niso omogočala. V skladu z
               navedenim predlagatelj meni, da je za to treba opredeliti oziroma določneje
               definirati nekatere pojme, zlasti pa je treba natančneje opredeliti pristojnosti
               oziroma pooblastila urada, ZPOK 1.</p>
               <p>V Poslanski skupini SDS bomo predlog novele zakona podprli v večini. Hvala.</p>
            </sp>
            <sp xml:id="SDZ5-Redna-06-2009-05-20.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Zares bo predstavil gospod Lojze Posedel.
           </p>
            </sp>
            <sp xml:id="SDZ5-Redna-06-2009-05-20.sp118">

               <speaker>LOJZE POSEDEL:</speaker>

               <p>Hvala lepa za besedo, gospod podpredsednik. Spoštovani gospod minister, kolegice in
               kolegi! Poslanska skupina Zares bo podprla ta predlog sprememb Zakona o preprečevanju
               omejevanja konkurence. Veseli smo, da je pripravljen v takšni obliki, da bo uspešno
               zagotavljal tisto, kar je tako pomembno, to je čim večjo konkurenco na trgu, ob tem
               lahko verjamem, da bo še kdo drug izpostavil tudi to, da bi bilo boljše in
               dobrodošlo, če bi to bilo sprejeto že prej, pa vendar je tudi v tem trenutku to
               dobrodošlo. Glede na izraženo stališče ostalih poslanskih skupin sem prepričan, da bo
               danes ta spremenjeni zakon, te spremembe, da bodo pri glasovanju sprejete. Malce v
               šali tudi zato, ker so tudi vse poslanke in poslanci samo ljudje in s tem tudi
               navadni kupci na trgu in je vsaka konkurenca dobrodošla, ker prinaša zagotovo boljšo
               situacijo na trgu. In glede na to, da je Slovenija majhna država z majhnim trgom, da
               je na tem trgu nekaj velikih, glavnih igralcev, potem nekaj igralcev z manj pomembno
               vlogo in pa ogromno statistov z malo teksta in malo aktivnosti, je takšna
               preglednost, konkurenca in pa preprečevanje omejevanja konkurence še toliko bolj
               pomembno, da ne pride do dogovorov, ki potem izmaličijo tisto, kar prinaša, vse tiste
               pozitivne stvari, ki jih resnični trg prinaša.</p>
               <p>Zato je treba te spremembe sprejeti, da bo tudi Urad za varstvo konkurence dobil še
               večje pristojnosti v samem postopku, da bo lahko namesto te ocene, da je premalo
               aktiven oziroma premalo učinkovit, dobil še boljšo, še bolj pozitivno oceno, in da
               bodo predvsem rezultati njihovega dela še boljši.</p>
               <p>V sami razpravi tudi na Odboru za gospodarstvo je bilo razvidno, da si tega želimo
               vsi in da je izpostavljeno - tudi naša poslanska skupina izpostavlja to - da je
               mogoče včasih tudi termin osebni podatki zlorabljen. Uporabi se tudi takrat, ko se
               želi kakšna zadeva prikriti, ko se želi kakšna zadeva skriti, zato je treba ta termin
               osebni podatki res natančno definirati, da je potem mogoče, da se ga izkoristi tudi
               pri tem, da se omejuje konkurenca s posameznimi dogovori v obliki in na način uporabe
               osebnih podatkov.</p>
               <p>Kot rečeno, Poslanska skupina Zares bo predlog sprememb Zakona o preprečevanju
               omejevanja konkurence potrdila.</p>
            </sp>
            <sp xml:id="SDZ5-Redna-06-2009-05-20.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Vili Rezman.</p>
            </sp>
            <sp xml:id="SDZ5-Redna-06-2009-05-20.sp120">

               <speaker>VILI REZMAN:</speaker>

               <p>Hvala, gospod predsedujoči.</p>
               <p>Stališče Poslanske skupine DeSUS do teh predlogov je naklonilno. Zlasti zaradi
               okoliščin, v katerih se sedaj nahajamo in ki jih poskušamo nekako urejati oziroma
               nanje vplivati s temi spremembami. Gre namreč za to, da ne govorimo samo o Sloveniji,
               nasploh ko govorimo o globalizaciji smemo reči, da ne prinaša zgolj in samo
               pozitivnih rezultatov in da je zelo pogost primer, ko se konkurenco skuša kar se da
               omejiti na različne načine. Naj spomnimo na to, da so kazni v zvezi s tem vse večje,
               da v zadnjem času dosegajo celo milijardne zneske, v evrih merjeno. In naj omenim
               samo eno ime - Intel. Mi vemo, da se koncentracije in centralizacije kapitala ni
               mogoče otresti, da se bodo ti procesi vršili še naprej, da so v tekmi za trg, v tekmi
               za kupce, za uporabnike storitev in tako naprej absolutno nujni znotraj ekonomske in
               gospodarske paradigme pa tudi znotraj vrednot, kakršne zdaj prevladujejo v svetu.</p>
               <p>Za Poslansko skupino DeSUS smemo reči vsaj to, da razumemo te vrednote, da razumemo
               te koncepte, da razumemo paradigmo, da pa ne mislimo, da je to nekaj, kar se na dolgi
               rok ne bo spreminjalo oziroma celo ocenjujemo, da bo treba dramatično poseči oziroma
               graditi drugačen svet, drugačne paradigme, da se nam ne bodo perpetuirali stari
               problemi, ki kakor vidimo, jih zelo slabo obvladujemo. Zato sodimo, da je ta poskus
               povečanja konkurenčnosti treba podpreti in da je treba, kolikor je pač tudi v naših
               moči, preprečevati procese monopolizacije in izključevanja tekme na tržišču.</p>
               <p>Z ukrepi, ki so predlagani oziroma z novelo, ki je predlagana, se skuša doseči pač
               več konkurence, boljši nadzor in boljša in večja učinkovitost nadzornega organa. Mi
               razumemo, da gre predvsem za dve skupine predlogov, in sicer ena skupina predlogov je
               tista, ki govori o boljšem definiranju različnih pojmov, ki so sedaj definirani tako,
               da otežujejo delo in jih je zaradi tega treba spreminjati. Druga skupina predlogov,
               ki govori o postopkih in ki poskuša zagotoviti večjo učinkovitost v postopkih, več
               ingerenc, več kompetenc v nadzornemu organu in prav zavoljo tega, ker mi v Poslanski
               skupini DeSUS razumemo ta predlog zakona kot predlog v pomoč večji učinkovitosti
               nadzornega organa, ga tudi podpiramo.</p>
            </sp>
            <sp xml:id="SDZ5-Redna-06-2009-05-20.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine SNS bo predstavil gospod Bogdan Barovič.</p>
            </sp>
            <sp xml:id="SDZ5-Redna-06-2009-05-20.sp122">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovane kolegice in kolegi! Predstavniki
               Vlade!</p>
               <p>Predlog zakona o spremembah in dopolnitvah Zakona o preprečevanju omejevanja
               konkurence je nastal zaradi tega, ker so se pokazala določena vprašanja o možnostih
               različnih interpretacij nekaterih pooblastil urada: zaradi tega, ker se pojavlja
               potreba po opredelitvi pojma podatki; zaradi tega, ker je bilo treba določiti možnost
               pridobivanje obdelave osebnih podatkov; zaradi tega, ker je bilo treba natančno
               opredeliti pojem zaupni podatki; zaradi tega, ker je bilo treba poseči v ureditev
               dostopa do informacij javnega značaja. Dovolj razlogov, da je potreba po spremembi
               zakona in seveda tudi dovolj vsebinsko utemeljenih razlogov, da se z zakonom v
               Slovenski nacionalni stranki strinjamo.</p>
               <p>Slovenska nacionalna stranka je tudi vložila amandma k spremembi 3. člena, ki je bil
               sicer tudi amandmiran zaradi mnenja in presoje Zakonodajno-pravna službe, kar je
               prav. Ta amandma je sicer govoril o črtanju drugega odstavka 3a. člena, sedaj zadnji
               pregled amandmajev kaže, da je predlagano črtanje 3. člena v celoti, kar vsebinsko
               nič ne spremeni.</p>
               <p>V Slovenski nacionalni stranki bomo Predlog zakona o spremembah in dopolnitvah
               Zakona o preprečevanju omejevanja konkurence zaradi natančne opredelitve cilj in
               načel in poglavitnih rešitev tudi podprli.</p>
            </sp>
            <sp xml:id="SDZ5-Redna-06-2009-05-20.sp123">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jih bomo opravili na podlagi pregleda
               vloženih amandmajev z dne 19. 5. 2009.</p>
               <p>Prehajamo k 3. členu. Dajem v razpravo 3. člen in amandma Poslanskih skupin DeSUS,
               LDS, SD in Zares. Želi kdo razpravljati? Ne vidim prijave za razpravo, zato
               zaključujem razpravo k 3. členu in amandmaju k njemu.</p>
               <p>Dajem v razpravo 18. člen ter amandma poslanskih skupin DeSUS, LDS, SD in Zares k
               temu členu. Prosim za prijavo. Ni prijave. Ker ne želi nihče razpravljati,
               zaključujem razpravo. O amandmajih bomo v skladu s časovnim potekom seje Državnega
               zbora odločali danes v okviru glasovanj, pol ure po prekinjeni 12. točki dnevnega
               reda oziroma najkasneje ob 21.40. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-20.title3">10. TOČKO DNEVNEGA REDA - TO JE DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ODPRAVLJANJU POSLEDIC DELA Z AZBESTOM.</title> Predlog zakona je v obravnavo zboru predložil Državni svet. Dajem besedo
               predstavniku predlagatelja zakona dr. Andreju Rusu za dopolnilno obrazložitev. Dr.
               Andrej Rus je bil najavljen. Ni prisoten. Predlog zakona je obravnaval Odbor za delo,
               družino, socialne zadeve in invalide kot matično delovno telo. Besedo dajem
               predsednici dr. Andreja Črnak Meglič za predstavitev poročila odbora. Izvolite.</p>
            </sp>
            <sp xml:id="SDZ5-Redna-06-2009-05-20.sp124">

               <speaker>DR. ANDREJA ČRNAK MEGLIČ:</speaker>

               <p>Hvala lepa, gospod predsednik. Kolegice in kolegi poslanci. Odbor za delo, družino,
               socialne zadeve in invalide je na svoji 5. redni seji dne 5. 5. 2009 obravnaval
               Predlog zakona o spremembah in dopolnitvah Zakona o odpravljanju posledic dela z
               azbestom, ki ga je v obravnavo in sprejetje Državnemu zboru predložil Državni svet.
               Pri delu odbora so sodelovali: predstavnik predlagatelja, državni svetnik Andrej Rus,
               predstavniki Ministrstva za delo, družino in socialne zadeve, predstavniki
               Zakonodajno-pravne službe, predstavniki Sindikata azbestnih bolnikov Slovenije, ter
               Društva obolelih zaradi azbesta in predstavniki Gospodarske zbornice. Odbor je bil
               seznanjen z mnenjem Zakonodajno-pravne službe, ki je predlog zakona proučila z vidika
               skladnosti z ustavo in pravnim sistemom, ter zakonodajno tehničnega vidika ter podala
               pripombe k 1., 3., 4., 7., 12., 14. in 15. členu.</p>
               <p>Odboru je bil posredovan tudi sklep Vlade, ki je v obravnavi navedenega zakona ob
               sprejetju amandmajev sprejela tudi sklep, s katerim je pristojna ministrstva
               zavezala, da pristopijo k pripravi ustreznih pravnih podlag in programov ukrepov za
               monitoring azbesta v okolju ter za sanacijo območij, ki so kontaminirana z azbestom
               ali drugimi zdravju nevarnimi snovmi.</p>
               <p>V poslovniškem roku so amandmaje k predlogu zakona vložili: Vlada, poslanska skupina
               koalicije in poslanec Franci Kek. Člani odbora so na klop prejeli tudi predloge za
               amandmaje odbora k amandmajem Vlade in amandmaju koalicijskih poslanskih skupin, ki
               so bili v večji meri pripravljeni na podlagi Zakonodajno-pravne službe in njenih
               pripomb.</p>
               <p>Odbor je v skladu s 126. členom Poslovnika Državnega zbora prešel na drugo obravnavo
               predloga zakona in vloženih ter predlaganih amandmajih. V okviru druge obravnave je
               predstavnik predlagatelje uvodoma podal dopolnilno obrazložitev predloga zakona.
               Predstavnica Vlade je povedala, da se s predlogom zakona sicer strinjajo, vendar je
               Vlada pripravila tudi svoj amandma s ciljem izboljšanja zakonskega predloga. V
               razpravi, ki je potekala predvsem o 3., 6., 9., 10. in 12. členu je bilo poudarjeno,
               da je zakon potreben in da pomeni korak naprej, saj dejansko širi krog upravičencev
               in daje možnost pridobitve pravice tudi tistim, ki jih doslej niso imeli, vendar bi
               morali slediti tudi okoljskemu vidiku. Ob tem je bilo izpostavljeno stališče, da v
               Sloveniji še vedno poteka proizvodnja z azbestom, prav tako je problem demontaža
               azbestnih izdelkov, zato je treba poskrbeti tudi za odstranitev posledic azbesta v
               okolju. Nekateri razpravljavci so menili, da je korak naprej predloženi zakon in da
               gre za zelo veliko pozitivno spremembo, da pa je treba okoljski vidik še dodelati
               oziroma rešiti v nekem novem zakonu.</p>
               <p>Ob tem je bil izpostavljen tudi predlog sklepa, ki ga je odboru posredovala skupina
               poslancev s prvopodpisanim Ljubom Germičem in na nek način dopolnjuje in razširja
               sklep, ki ga je sprejela sama Vlada. Vlado namreč skupina poslancev opozarja na
               odgovornost Republike Slovenije na prisotnost azbesta v življenjskem okolju in na
               njeno zavezo, da zelo intenzivno pristopi k pripravi ustreznih zakonskih in pravnih
               podlag ter drugih ukrepov za čimprejšnjo izvedbo monitoringa azbesta, za sanacijo
               območij, ki so izpostavljena azbestu ter k proučitvi ustreznih zakonskih in pravnih
               podlag za ureditev pravic državljank in državljanov, ki so zboleli zaradi azbesta v
               življenjskem okolju.</p>
               <p>Odbor za delo, družino, socialne zadeve in invalide je sprejel tudi svoje amandmaje
               k 3., 7., 10., 12., 14. in 15. členu. Odbor je v skladu s 128. členom Poslovnika
               Državnega zbora glasoval o vseh členih predloga zakona in jih sprejel.</p>
               <p>Dopolnjen predlog zakona je sestavni del tega poročila.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp125">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>K zakonu je svoje mnenje dala Vlada. Predstavnika Vlade za uvodno obrazložitev ni,
               zato prehajamo na predstavitev stališč poslanskih skupin.</p>
               <p>Stališče Poslanskega kluba LDS bo predstavil gospod Anton Anderlič.</p>
            </sp>
            <sp xml:id="SDZ5-Redna-06-2009-05-20.sp126">

               <speaker>ANTON ANDERLIČ:</speaker>

               <p>Spoštovani.</p>
               <p>Ko govorimo o zakonu o odpravi posledic proizvodnje z azbestom v Republiki
               Sloveniji, potem je treba reči, da se je Republika Slovenija zelo zgodaj zavedla, da
               so posledice proizvodnje z azbestom zelo škodljive in je prepovedala proizvodnjo z
               azbestom v Sloveniji že davno desetletje in nekaj nazaj. Res pa je, da se še veliko
               tega, prej izdelanega azbesta ohranja v okolju, zato ker so kritine in nekatere druge
               stvari iz teh proizvodov pač še v uporabi.</p>
               <p>Dejstvo je, da je takrat zakon urejal tisto, kar je bilo takrat najbolj prioritetno
               - prepovedal proizvodnjo, saniral proizvodne obrate, zaščitil in začel odpravljati
               posledice zbolelih z azbestom v neposrednem stiku z njim. Torej, predvsem tistih, ki
               so bili zaposleni na teh delovnih mestih in so imeli opravka z azbestom. Nevarna so
               seveda vlakna, ki se direktno zadirajo v dihalne organe, in seveda ne tisto, ko
               nekateri govorijo, da tudi če piješ vodo iz teh cevi, da je to isto nevarno, ampak to
               so druge stvari. V tem času desetletja in pol je bilo več poskusov, da bi nadgradili
               zakon v smeri, da tudi za prebivalce, ki so bili na tak ali drugačen način
               izpostavljeni vplivu proizvodnje z azbestom, poskrbimo na način, kot je to za tiste,
               ki so bili za ograjo tovarn izpostavljeni in so zboleli. Za nas ni nobene razlike.
               Tisti, ki so bili izpostavljeni na tak ali drugačen način in so zaradi tega zboleli,
               so po našem mnenju upravičeni do tega, da iz naslova odškodnin oziroma sanacije
               posledic dobijo svojo zadoščenje v materialnem smislu oziroma v smislu, kot je
               predvideno z zakonom.</p>
               <p>Državni svet je poskušal narediti korak več. V prejšnjem mandatu ni bilo mogoče ne v
               dialogu s prejšnjo vlado ne v dialogu znotraj poslanskih skupin dobiti zadostno
               podporo, da bi ta zakon nadgradili. Državni svet je to poskušal, vendar je očitno
               prevladalo mnenje, da mora iti to vprašanje ne v ta zakon, ampak v zakon, ki ureja
               predvsem okoljska vprašanja in šele subsidiarna odgovornost države naj bi bila v
               tistem delu, ko se govori o tem, da je država odgovorna za posledice, ki so nastale
               zaradi proizvodnje azbesta. Po našem prepričanju je to slabša rešitev, upamo, da je
               sedanji razvoj urejanja teh vprašanj in s sklepi, ki so bili na matičnem delovnem
               telesu sprejeti nastavek - da bo ta odgovornost, ne glede na kakšen način se bo
               urejala na strani države. Dejstvo je, da je bilo veliko področje v Sloveniji
               izpostavljenih proizvodnji in seveda posledicam, ki so nastale zaradi tega, in zato
               mora država poskrbeti tudi za to, da se bo to tudi ustrezno saniralo, ampak predvsem
               so pomembni ljudje, ne glede na to, ali so delali za tovarniškimi ograjami ali pa so
               živeli v okolju in so zaradi tega zboleli. Meni je vedno težko, da govorimo o tem,
               ali je sedaj nekdo resnično zbolel zaradi tega, ker je bil znotraj ograje ali pa
               zunaj ograje, za mene so vsi, ki so zboleli, upravičeni do tega, da se to tudi
               upošteva.</p>
               <p>Mogoče je reči, da je to napredek, da je predvsem osveščanje tako poslancev kot
               javnosti, da gre za še vedno velike količine teh proizvodov v naši okolici in da je
               pazljivost vsakega posameznika in pa tistih, predvsem inšpekcij in podobno, ki
               spremljajo odlaganje kritin tudi na deponije, ki so neorganizirane, nezavarovane, ne
               dela se ustrezno in da je samo osveščenost pomembna pri državljankah in državljanih
               in da se tako tudi obnašamo. V poslanskem klubu Liberalne demokracije bomo zakon
               podprli s pričakovanjem, da bomo naredili tudi korak naprej.</p>
            </sp>
            <sp xml:id="SDZ5-Redna-06-2009-05-20.sp127">

               <speaker>PODPREDSEDNIK MIRAN POTRČ:</speaker>

               <p>Hvala lepa. Preden nadaljujemo s predstavitvijo stališč poslanskih skupin, naj povem,
               da sta med nami dr. Andrej Rus in državna sekretarka na Ministrstvu za delo, družino
               in socialne zadeve dr. Anja Kopač Mrak. Ne mislim, da gre za kakršnokoli malomarnost
               ali pa zamujanje, ampak dejansko smo danes toliko učinkoviti, da smo več kot dve uri
               prehitevali. Imata pa obadva, in zato ju zdaj obveščam, možnost v okviru razprave, ki
               bo ob amandmajih, javiti se k razpravi, če bosta o amandmajih želela govoriti.</p>
               <p>Naslednji bo predstavil stališče Poslanske skupine Socialnih demokratov gospod Samo
               Bevk.</p>
            </sp>
            <sp xml:id="SDZ5-Redna-06-2009-05-20.sp128">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor.</p>
               <p>V začetku januarja letos smo bili nekaj dni pred sejo matičnega odbora obveščeni, da
               naj bi Vlada pripravila negativno mnenje k noveli zakona o odpravljanju posledic dela
               z azbestom, ki ga je predlagal Državni svet, kar bi posledično pomenilo zavrnitev
               zakona v Državnem zboru. Zato smo v Poslanski skupini Socialnih demokratov
               predlagali, da bi bilo bolje zakon podpreti in ga izboljšati v tistem delu, ki govori
               o odpravljanju posledic dela z azbestom, tisti del vsebine zakona, ki govori o
               okoljski izpostavljenosti azbesta, pa reševati v drugem zakonu oziroma na drug način.
               Tako smo v tem obdobju imeli kar veliko usklajevanj, da smo prišli do teh rešitev, ki
               ne zadovoljujejo vseh prizadetih. Kljub temu pa je Zakon o odpravljanju posledic dela
               z azbestom v marsičem boljši od sedaj veljavnega. Z novelo zakona med drugim rešujemo
               tudi tiste probleme, ki so se v praksi pokazali med samim izvajanjem zakona.</p>
               <p>Na tem mestu bi rad opozoril tudi na to, da je Državni zbor že leta 1996 s podpisi
               poslank in poslancev iz praktično vseh poslanskih skupin sprejel prvi azbestni zakon
               in da smo se s tako imenovano azbestno zakonodajo praktično ukvarjali v vseh petih
               sklicih Državnega zbora. Za obuditev spomina bi povedal, da smo Socialni demokrati
               skupaj s kolegi iz takratne koalicije prvo novelo zakona vložili že novembra leta
               2003. Državni zbor se torej kontinuirano vse od leta 1996 dalje ukvarja s tem velikim
               zdravstvenim in ekološkim problemom. Ukvarja pa se tudi z dilemo, ali v ta zakon
               vključiti tudi rešitve zaradi okoljske izpostavljenosti azbestnemu prahu. Vlada je že
               v svojem mnenju iz decembra leta 2004 na podlagi stališč posebne medresorske delovne
               skupine ugotovila, da se je kot možno izhodišče za oblikovanje novega zakona
               vključijo v skupino upravičencev do odškodnin vsi potencialni eksponenti. To pa so
               zaposleni in bivši zaposleni v proizvodnem procesu in servisnih službah, ki so
               posredno ali neposredno prihajali v stik z azbestnim prahom, kakor tudi prebivalci
               zaradi okoljske izpostavljenosti azbestu z diagnozo azbestne bolezni in mezoteliom.</p>
               <p>Na poslansko vprašanje junija 2005 je takratni minister odgovoril, da Vlada namerava
               v tem zakonu rešiti tudi tako imenovano okoljsko izpostavljenost azbestu, vendar se
               ta napoved potem ni uresničila. Tudi danes Zakonodajno-pravna služba opozarja, da se
               z obravnavano novelo, ob upoštevanju okoljskega vidika azbestnih bolezni, širi na
               osebe, ki so bile azbestu izpostavljene izven delovnega mesta, kar pomeni spremembo
               koncepta zakona, to pa narekuje sprejem novega zakona.</p>
               <p>Zato je skupina poslank in poslancev koalicije predlagala poseben sklep, s katerim
               poziva Vlado za celovito rešitev azbestne problematike.</p>
               <p>Okoljski vidik ni tako velik problem, da ga ne bi mogli rešiti v nekem novem zakonu.
               Za ponazoritev: od leta 1964 do leta 2002 imamo v celotnem slovenskem prostoru 365
               primerov mezotelioma, kar je v povprečju manj, kot 10 obolelih na leto. 95% vseh teh
               najhujših oblik bolezni je bilo v radiju 5 kilometrov od tovarniških dvorišč, kjer se
               je tako ali drugače odvijala azbestna proizvodnja. Ne gre za celotno državno ozemlje.
               Poleg Soške doline in Anhovega, kjer je bila skoncentrirana azbestna proizvodnja,
               imamo še nekaj drugih potencialnih žarišč bolezni. To so: Ljubljana z Medvodami in
               Domžalami, Maribor, Izola in trboveljski bazen. Strokovnjaki opozarjajo, da se bo
               višek azbestnih bolezni zaradi latentne dobe pojavil šele v času od leta 2025 do leta
               2040. To nas še toliko bolj zavezuje, da z zakonom rešimo tudi tiste, ki so zboleli
               zaradi okoljske izpostavljenosti azbestnemu prahu.</p>
               <p>Na tem mestu pozivam Vlado, da skrajno resno vzame ta sklep, saj bi bilo odlašanje
               reševanja tega problema iz mandata v mandat neverodostojno tako za Vlado kot Državni
               zbor in nas poslance, ki se ukvarjamo s tem težkim zdravstvenim in okoljskim
               problemom.</p>
               <p>Poslanska skupina Socialnih demokratov bo zakon podprla.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp129">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine SDS bo predstavila gospa Alenka Jeraj.</p>
            </sp>
            <sp xml:id="SDZ5-Redna-06-2009-05-20.sp130">

               <speaker>ALENKA JERAJ:</speaker>

               <p>Lep pozdrav vsem.</p>
               <p>V Poslanski skupini Slovenske demokratske stranke noveli zakona ne bomo
               nasprotovali.</p>
               <p>Bi pa tudi sami opozorili na sklepe, ki jih je sprejel odbor, da od Vlade
               pričakujemo analizo in predloge za ustrezne ukrepe, da preprečimo novo
               izpostavljenost azbestu. Tudi ukrepe, kako sanirati območja, ki so bila oziroma ki so
               kontaminirana z azbestom, in da morda podajo morebitne dodatne predloge, kako bi
               lahko izboljšali zakonodajo na tem področju.</p>
            </sp>
            <sp xml:id="SDZ5-Redna-06-2009-05-20.sp131">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franci Kek.</p>
            </sp>
            <sp xml:id="SDZ5-Redna-06-2009-05-20.sp132">

               <speaker>FRANCI KEK:</speaker>

               <p>Hvala za besedo. Spoštovani! Zakon o odpravljanju posledic dela z azbestom je vložil
               Državni svet s prvopodpisanim Andrejem Rusom. Gre za spremembe in dopolnitve zakona,
               ki poskušajo odpravljati pomanjkljivosti obstoječega zakona. V Sloveniji smo namreč
               šele leta 1996 dobili prvi zakon, ki je s svojo vsebino dokončno potrdil izredno
               škodljivost azbesta. Nato je bil leta 2000 ustanovljen Sindikat azbestnih bolnikov,
               SABS, sedaj Zveza sindikatov azbestnih bolnikov Slovenije, ki si že dolgo časa
               prizadeva s pobudami in opozarjanjem doseči spremembe veljavnega zakona. Ravno s
               pričujočim zakonom se poskušajo predlagatelji približati željam prizadetih oseb. Ob
               tem bi poudaril zgolj nekaj poglavitnih novosti oziroma sprememb, ki jih novela
               zakona prinaša.</p>
               <p>Glavni motiv, kot je bilo predstavljeno že na odboru, je trenutno uveljavljen zakon,
               ki je v prejšnjem mandatu naredil velik korak nazaj, saj je prišlo do omejevanja
               pravic, predvsem pa postopki ugotavljanja bolezni trenutno niso ustrezno zastavljeni,
               zaradi tega je tendenca zakona, da se zakonodaja ustrezneje odzove stanju na terenu.
               Predlagatelj je močno razširil dikcijo o upravičencih, vendar nas je
               Zakonodajno-pravna služba opozorila, da to v enem samem zakonu ni mogoče, ker gre v
               tem primeru tudi za okoljsko odgovornost. Ob tem naj poudarim, da nas je na
               neustrezno reševanje te problematike opozoril tudi sklep sodišča Evropskih skupnosti,
               ki je 30. aprila 2009 sprejel sodbo, da Slovenija krepko zaostaja s prenosom in
               sprejemanjem zakonodaje okoljske odgovornosti prav na teh točkah. Tudi zaradi
               zunanjih opozoril in samega zavedanja odgovornosti ter načela pravičnosti upamo, da
               bo v tem mandatu dovolj motivacije za to, da skozi ustrezno zakonodajo in druge
               zakone skupaj z Vlado prevzamemo iniciativo za ustrezno reševanje okoljske
               problematike. Dejstvo je namreč, da je azbest v okolju v naši državi še vedno
               prisoten, kar pomeni, da nekateri med nami nimajo zagotovljene ustavne pravice do
               zdravega okolja.</p>
               <p>Zato naj ob tej predstavitvi ponovno pozovem Vlado, da intenzivno pristopi k
               pripravi pravnih podlag, ki bodo ob ustreznem monitoringu zagotovile, da do
               obolevnosti v prihodnje ne bo več prihajalo. Za rešitev problematike, povezane z
               azbestozo, je zato potrebno predlagano novelo sprejeti. Zato bomo v Poslanski skupini
               Zares z veseljem podprli spremembe v upanju, da bo Vlada v kratkem Državnemu zboru
               predložila pravne podlage, ki bodo to problematiko zajele v celoti in jo ustrezno
               uredile.</p>
            </sp>
            <sp xml:id="SDZ5-Redna-06-2009-05-20.sp133">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine DeSUS bo predstavil gospod Vasja Klavora.
           </p>
            </sp>
            <sp xml:id="SDZ5-Redna-06-2009-05-20.sp134">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovana državna sekretarka, spoštovane kolegice
               in kolegi! Pred nami je Predlog zakona o spremembah in dopolnitvah Zakona o
               odpravljanju posledic dela z azbestom. Ta zakon je bil že v prejšnjem mandatu deležen
               vrste polemik in očitkov, da je diskriminatoren do ljudi, ki so zboleli zaradi
               posledic izpostavljenosti azbestu, niso pa neposredno delali z njim. Ti ljudje, ki so
               imeli smolo, da so živeli na napačni strani ograje, niso bili upravičeni do pravic,
               ki so jih imeli tisti, ki so neposredno delali z azbestom. Oboji pa trpijo hude
               posledice na svojem zdravju, ki se v številnih primerih končajo tudi tragično.</p>
               <p>Po naši oceni je skrajni čas, da se uredi ta pereča problematika in da zagotivimo
               ljudem, ki so zboleli zgolj le zato, ker so živeli v bližini tovarniških objektov, v
               katerih so uporabljali azbest, enakopravno obravnavo. Še posebej pa pozdravljamo
               določbo, da bo država bolnikom z mezoteliomom v celoti financirala stroške, nastale v
               zvezi z zdravljenjem. Zato v Poslanski skupini DeSUS izrekamo načelno podporo k
               dopolnjenemu predlogu zakona, ki je pred nami, pod pogojem, da se bo Vlada držala
               sklepa, da bo v sodelovanju s pristojnimi ministrstvi pripravila okoljski zakon, ki
               bo obvezoval onesnaževalce, da bodo nosili odškodninsko odgovornost za njihova
               neodgovorna in nespametna ravnanja, ki bi imela škodljive posledice za zdravje ljudi
               in okolja.</p>
               <p>Predlog sprememb obstoječega zakona po naši oceni vseeno pomeni nek premik naprej,
               saj dejansko širi krog upravičencev in daje možnosti pridobiti pravice tudi tistim,
               ki jih doslej niso imeli.</p>
               <p>Prav tako podpiramo oba predloga amandmajev. Hvala.</p>
            </sp>
            <sp xml:id="SDZ5-Redna-06-2009-05-20.sp135">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče Poslanske skupine Slovenske nacionalne stranke bo predstavil
               gospod Srečko Prijatelj.</p>
            </sp>
            <sp xml:id="SDZ5-Redna-06-2009-05-20.sp136">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik, za besedo. Spoštovani gostje, kolegice in
               kolegi. Okoljski vidik, ki v tem predlogu zakona ni vključen, bi pa moral biti, po
               besedah Vlade pa bo v nekem drugem zakonu, je pomanjkljivost tega dopolnila zakona.
               Drugače pa smatramo v Slovenski nacionalni stranki, da je to, kar danes sprejemamo,
               pozitivno, nujno in na nek način z nekim nemožnim podajanjem opravičila za tiste, ki
               so bolni in imajo za posledico prav gotovo smrt, tudi nedopustno dejanje.</p>
               <p>V prejšnjem mandatu smo se tudi mi aktivno ukvarjali z reševanjem azbestne
               problematike. Na žalost neuspešno. In moram reči, da mi je žal za vse, ki jim nismo
               mogli vsaj na tak način pomagati, da bi prišli do diagnostike, kajti tudi diagnostika
               je bila v prejšnjem zakonu onemogočena. Sicer postavka v zakonu je bila, nagajanj
               veliko, tako da oboleli niti niso mogli priti do diagnoze, da so oboleli, kaj šele,
               da bi dobili kakšno odškodnino.</p>
               <p>Kaj se dogaja sedaj v tem okolju, kjer je bil prisoten azbest, ni potrebno posebej
               poudarjati. To področje je kontaminirano z azbestom in dejstvo je, da je nedopustno,
               da nismo vključili okoljskega vidika v ta zakon. Jaz nočem biti kritičen, ampak kaj
               je pri tem bil kriv otrok, ki je bil v vrtcu v neposredni bližini tovarne, ki je
               proizvajala azbestne izdelke? Na to je težko dobiti opravičilo ali pa ustrezen
               odgovor. Kaj je kriv tisti, ki je imel svoje stanovanjsko poslopje, hiše ali blok,
               stanovanje v neposredni bližini proizvodnih prostorov? Verjetno tudi ne moremo
               odgovoriti z opravičilom. Dejstvo pa je, da je za vse te okoljske vidike na nek način
               je kriva država. Država je kontaminirala, če lahko temu tako rečem, to okolje in
               država bi morala pristopiti, ne prelagati to na jutri, takoj k reševanju te
               problematike.</p>
               <p>Jaz sam menim, da lahko več naredimo tudi v drugih področnih zakonih, tudi v drugih
               področjih stimulativne okoljske izgradnje na novo, ekološke izgradnje. Lahko
               pripomoremo k temu, da azbest odstranimo iz okolja. Na primer, sam sem na odboru, na
               matičnem delovnem telesu tudi povedal, da bi moralo biti več sredstev odobrenih
               recimo skozi subvencije za odstranitev kritine. Poznamo možnost, ko država financira
               za uvedbo fotovoltaike ali geotermalnega ogrevanja, znatni del iz državne blagajne.
               In ravno tukaj vidim možnost, da bi lahko hitreje prišli do tega okoljskega
               zmanjšanja nevarnosti za okužbo, če bi država tudi na tem področju bolj financirala
               to dejavnost. Kar se tiče državnih podjetij, je nerazumno, da država recimo enemu od
               državnih podjetij dovoljuje še vedno uporabo azbesta. To so Slovenske železnice. To
               ni razumljivo dejanje in jaz sem prepričan, da jutri lahko minister za promet dr.
               Patrick Vlačič lahko odredi, tako kot smo naredili s slovenskimi lokomotivami, ki smo
               jih prodali Italijanom, da se očistijo lokomotive in vlakovne kompozicije azbesta. S
               tem bomo tudi zmanjšali ogroženost in v perspektivi časa gledano naprej bomo
               zmanjšali tudi okužbo pri posameznikih. Vse starejše vlakovne kompozicije so dejansko
               natrpane s tem azbestom. In če se vozite v starejših vlakovnih kompozicijah,
               vdihavate ta zrak, ki je prepojen z azbestnimi vlakni. Tako smo to dolžni narediti,
               ker to obvladujejo Slovenske železnice, ki so v stoprocentni lasti države.</p>
               <p>Rad bi poudaril še to, kar je bilo danes tudi že povedano, da dejanska razsežnost te
               bolezni šele prihaja. Zaradi dolge latentne dobe bo število obolelih dejansko vidno
               šele leta 2025. Če bi danes sprejeli odpravo okoljskih posledic, bi bilo že prepozno.
               Hvala lepa.</p>
            </sp>
            <sp xml:id="SDZ5-Redna-06-2009-05-20.sp137">

               <speaker>PODPREDSEDNIK MIRAN POTRČ:</speaker>

               <p>Hvala lepa. Stališče poslanske skupine Slovenske ljudske stranke bo predstavil
               gospod Janez Ribič.</p>
            </sp>
            <sp xml:id="SDZ5-Redna-06-2009-05-20.sp138">

               <speaker>JANEZ RIBIČ:</speaker>

               <p>Hvala. Lep pozdrav tudi predstavnikom z Ministrstva za delo in pa seveda vam,
               spoštovane poslanke in poslanci!</p>
               <p>Zakon o odpravi posledic dela z azbestom ima že dolgo zgodovino in je bil prvotno
               namenjen pomoči delavcem iz Anhovega. Poslanci Slovenske ljudske stranke podpiramo
               spremembe zakona, čeprav menimo, da bi bilo treba pripraviti nov zakon, saj so
               predlagatelji želeli spremeniti tako naslov kot prvotni koncept zakona. Vsebina
               prvotnega zakona je bila odpravljanje posledic dela z azbestom zaradi poklicne
               izpostavljenosti azbestu, Državni svet pa želi, da bi se obravnavalo vsi, tudi tisti,
               ki so oboleli izven delovnega mesta. Vsekakor poslanci Slovenske ljudske stranke
               podpiramo osnovni namen zakona: pomagati prizadetim in obolelim.</p>
               <p>Strinjamo se, da je država dolžna poskrbeti za odpravo posledic in za preprečitev
               nastanka novih posledic, vprašanje pa je, na čigavo breme naj gre reševanje
               neprimerne in nevarne uporabe azbesta in azbestnih izdelkov v preteklosti. Kdo je
               odgovoren, da se ni ustrezno ukrepalo in ustavila nevarna uporaba azbesta, saj je
               škodljivost azbestnih vlaken znana že celo stoletje ne šele zadnje obdobje, od kar
               smo demokratična država? Neodgovorno ravnanje bomo sedaj plačevali vsi
               davkoplačevalci in kar je še pomembnejše, da so posledice usodne za zdravje ljudi,
               saj trenutne napovedi za leto 2010 kažejo na najmanj 58 novih primerov mezotelioma v
               Sloveniji.</p>
               <p>Strinjamo se, da je treba dodati kot upravičence tudi osebe, zaposlene pri drugih
               delodajalcih, ki so na podlagi pravnega posla opravljale delo pri delodajalcih iz
               prejšnjega odstavka ter so bile izpostavljene azbestu pri delu ali so pri svojem
               poklicnem delu prihajale v stik z azbestnimi vlakni. Vključeni bi morali biti tudi
               prebivalci iz neposredne bližine, ki so oboleli zaradi vplivov.</p>
               <p>Zaradi tega bomo v Slovenski ljudski stranki podprli tudi vse amandmaje Vlade in
               odbora, ki praktično spreminjajo prvotni predlog sprememb in dopolnitev zakona.</p>
               <p>Glede amandmaja poslanskih skupin koalicije k 12. členu oziroma k spremenjenemu 10.
               členu pa smo zaskrbljeni in se postavlja vprašanje, ali sedanja koalicija zmore med
               ukrepe domisliti le take, ki vsa bremena reševanja krize prenašajo na pleča
               davkoplačevalcev, da prelagajo vso škodo, ki so jo povzročila podjetja zaradi
               neodgovornega ravnanja z azbestom, v celoti v breme države. Ali je to edina možna
               rešitev? Sprašujemo se, kje so tukaj zavarovalnice. Hvala.</p>
            </sp>
            <sp xml:id="SDZ5-Redna-06-2009-05-20.sp139">

               <speaker>PODPREDSEDNIK MIRAN POTRČ:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               amandmajev z dne 19. 5. 2009. V razpravo dajem 12. člen in amandma poslanskih skupin
               SD, Zares, DeSUS in LDS k 12. členu. Kdo želi razpravljati? Dajem čas za prijavo k
               razpravi. Besedo ima gospod Mirko Brulc.</p>
            </sp>
            <sp xml:id="SDZ5-Redna-06-2009-05-20.sp140">

               <speaker>MIRKO BRULC:</speaker>

               <p>Lepo pozdravljeni! Prihajam iz okolja, kjer se tedensko srečujemo s pogrebi oseb, ki
               umirajo zaradi te nevarne bolezni. Prihajam z okolja, kjer je že danes omenjena
               tovarna Salonit Anhovo, ki je rak rana tega početja, ampak v nekaterih prejšnjih
               obdobjih. Zanimivo je, da še takrat pod Jugoslavijo, ko so si prihajali strokovnjaki
               ogledovati to tovarno, so rekli, da je najbolj čista cementarna v Evropi. Ampak
               varovanje proti azbestnim vlaknom pa seveda ni bilo primerno. Zato v celoti podpiram
               oba amandmaja, kajti res je treba pomagati ljudem, ki so živeli in živijo zunaj
               tovarniških dvorišč in so deležni te hude nevarnosti. Tudi to, da država poravna te
               stroške, se mi zdi logično, kajti verjetno, kot je že bilo omenjeno, Slovenske
               železnice, pa mogoče Črna na Koroškem v neki drugi obliki zastrupljanja in še kaj, bo
               vsekakor morala država pomagati sanirati, kajti pričakovati, da bodo podjetja, ki so,
               ali pa jih sploh danes več ni, kakorkoli reševala te probleme, ne gre. Mi smo na
               Goriškem imeli pravzaprav srečo, da je lansko neurje s točo uničilo ogromno te
               azbestne kritine in smo bili prisiljeni k hitri zamenjavi. Vendar po Sloveniji
               povsod, tudi pri nas, je še vedno veliko te azbestne kritine, zato bi se morali
               posebej prizadevati, da bi prišlo do zamenjave teh kritin. Strinjam pa se s tem, da
               je okoljski zakon pravzaprav tisti, ki bo moral kršitelje, ki onesnažujejo okolje,
               tudi kaznovati. Pred kratkim smo imeli v Novi Gorici na gradbišču prejšnje Iverke
               namerno izlitje velike količine olj, ki so hladilne v transformatorjih. To je
               odtekalo v zemljo, odtekalo v potok Korn in celo v Sočo. In sem imel kot župan
               izjemno težko delo, da sem prepričal inšpektorje in tudi policijo, da so le reagirali
               in da iščejo krivce, ki so pravzaprav že znani.</p>
               <p>Amandmaje bom podprl z velikim veseljem in pričakoval, da pridobimo tudi okoljski
               zakon, ki je vezan na vse to, kar sem omenjal. Hvala lepa.</p>
            </sp>
            <sp xml:id="SDZ5-Redna-06-2009-05-20.sp141">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp xml:id="SDZ5-Redna-06-2009-05-20.sp142">

               <speaker>ANTON ANDERLIČ:</speaker>

               <p>Pri predstavitvi stališč poslanskih skupin je bilo tudi nekaj zmotnih navedb, in
               sicer prvotni zakon ni bil sprejet zaradi Salonita Anhovo. V Sloveniji je bilo
               proizvodenj kar nekaj: od Medvod, do Maribora in še drugje. Res je, da je bil Salonit
               Anhovo največji proizvajalec ali pa podjetje z največjim delom proizvodnje z
               azbestom. Ampak ne samo Salonit. Dejstvo je, da ta zakon in tudi ta amandma k 12.
               členu kot celota ne rešujeta vsega tistega, kar bi morali v času, v katerem živimo, v
               fazi razvoja. In nekaj opozoril je bilo že danes tudi povedanih v zvezi z opozorili,
               ki jih dobivamo iz Evropske unije. Ampak nekako ne zmoremo te moči, da bi naredili
               radikalni preskok in rekli: "Problem v Sloveniji je tak. Tak, ki se nanaša na
               delavce, ki so bili za zidovi, in tak, ki je v okolju, in tak, ki je v celotni
               državi, in moramo z vsemi silami, z vsemi potenciali pa tukaj seveda odmisliti samo
               finančne posledice, storiti vse, da se te posledice sanirajo." In pri tem moram reči,
               da je očitno predlagateljem zakona in pa odboru ušlo in mislim, da gre za
               diskriminatoren 2. člen oziroma 4. točko v 2. členu, in tudi zato govorim o tem, ker
               se ta amandma nanaša na 4. točko 2. člena. Jaz sem prepričan, da ne more biti v našem
               zakonu sprejeto nekaj, kar piše v tej 4. točki. Do pravic po tem zakonu so upravičene
               tudi osebe s stalnim prebivališčem v Republiki Sloveniji, ki so zbolele za
               mezoteliomom zaradi izpostavljenosti azbestu na ozemlju Republike Slovenije, če so
               imele v času izpostavljenosti stalno prebivališče v Republiki Sloveniji. Kaj to
               pomeni? Nekdo je delal 40 let v Salonitu Anhovo, vozil se je iz italijanskih brd, iz
               Goriških brd na italijanski strani, lahko tudi Slovenec, ampak ker takrat ni imel
               stalnega prebivališča tukaj, je pa delal, ne bo upravičen. Še več. Lahko je imel
               stalno prebivališče v Anhovem 40 let, potem se je pa preselil, v penziji, recimo v
               hribe na drugi strani slovensko-italijanske meje, pa ni upravičen.</p>
               <p>Mislim, da bi to padlo pred vsakim resnim sodiščem. Bi rad mnenje, kaj vlada meni o
               tem. Še enkrat preberem: "...osebe s stalnim prebivališčem v Republiki Sloveniji,"
               torej danes, in naprej, "če so zbolele, ker so imele takrat, ko so delale v Republiki
               Sloveniji, stalno prebivališče v Republiki Sloveniji." Mislim, da je to
               diskriminatorno in je bo treba v tej določbi vendarle pogledati, kaj počnemo. Jaz
               mislim, da na ta način se ne da ločevati, ampak to se mi zdi, da je dokaj tehnično
               rešljiva zadeva. Sicer pa, kot rečeno, mi podpiramo vsak korak, ki gre v smeri
               celovite rešitve problemov, ki so zaradi proizvodnje in prodaje in vse, kar je
               povezano s tem, nastalo v Republiki Sloveniji, da se sanirajo. Jasno je, da tam, ko
               gre za firme, ki delujejo in ki so lahko vključene z določenimi procenti, jih je
               treba zavezati še naprej, čeprav so še kako zavezane z osnovnim zakonom. Mogoče tukaj
               v tem delu, ko se namerno izloča ta del problema v tisti okoljski del, in da ga naj v
               skladu z zakonom, z okoljskimi predpisi rešujemo, da mogoče je dejansko manj
               zavezano, kot če bi vezali na ta specialni zakon in bi se nanašal samo na dejansko
               zbolele in na dejansko tiste, ki so upravičeni do tega. Kot rečeno, ta amandma bom
               podprl, bi pa želel, da si to 4. točko vendarle razjasnimo, da ne bi to izpadlo kot
               neka diskriminatorna določba.</p>
            </sp>
            <sp xml:id="SDZ5-Redna-06-2009-05-20.sp143">

               <speaker>PODPREDSEDNIK MIRAN POTRČ:</speaker>

               <p>Hvala lepa. Za besedo je prosila gospa državna sekretarka dr. Anja Kopač Mrak.
               Izvolite.</p>
            </sp>
            <sp xml:id="SDZ5-Redna-06-2009-05-20.sp144">

               <speaker>DR. ANJA KOPAČ MRAK:</speaker>

               <p>Hvala za besedo. Jaz bi se na tem mestu opravičila za zamudo, da nismo imeli
               možnosti uvodnih pojasnil, zato bi za začetek morda rekla le nekaj besed o tej
               okoljski problematiki, ki je bila najbolj izpostavljena v dosedanji debati. Poudarila
               bi, da smo izključili to okoljsko problematiko po mnenju Zakonodajno-pravne službe,
               ker v vključevanje okoljske problematike bi dejansko pomenilo odmik od trenutnega
               koncepta zakona, ker zakon že v naslovu govori, da gre za odpravljanje posledic dela
               z azbestom. Torej se veže na delo z azbestom kot tako in reševanje tovrstne
               problematike. Vlada se zaveda tega problema in je dejansko sprejela na tej seji, ko
               so se obravnavali amandmaji k predlogu zakona, ki ga danes obravnavamo, po mojem
               mnenju zavezujoč sklep, v katerem zavezuje vsa pristojna ministrstva, da pristopijo k
               pripravi ustrezni pravnih podlag in programov ukrepov za monitoring azbesta v okolju
               ter za sanacijo območij, ki so kontaminirana za azbestom in drugimi zdravju nevarnimi
               snovmi. Zagotavljanje varnega življenjskega okolja je ena izmed osnovnih človekovih
               pravic in tudi zaveza Vlade je, da se na tem področju nekaj stori.</p>
               <p>Na tem bi pa izpostavila, da pa s tem predlogom zakona z amandmaji, ki so bili na
               odboru sprejeti, dejansko širimo zakonske pravice na vse, ki so zboleli zaradi
               kakršne koli poklicne izpostavljenosti azbestu in na temu mestu predstavljajo
               dejansko korak naprej te predlagane spremembe.</p>
               <p>Kar se tiče amandmaja k 12. členu, kot je predsedujoči odprl razpravo o amandmajih,
               bi poudarila, da sicer podpiramo ta amandma, da predstavlja večjo pravno sistemsko
               jasnost, bi pa na temu mestu vseeno izpostavila, da je z uredbo o znižanju deleža
               odškodnine, ki je bila sprejeta kot podzakonskih akt k obstoječi zakonodaji, bilo to
               že urejeno in je država do sedaj dejansko plačevala 100% odškodnino v primeru
               okoljskega mezotelioma. Torej, do vse dosedanje primere okoljskega mezotelioma je
               država na podlagi uredbe že plačala stoprocentno, ampak s to spremembo, ki se uvaja v
               zakon, gre za dejansko boljšo pravno sistemsko ureditev, ker je bolje, da se to ureja
               z zakonom kot podzakonskim aktom.</p>
               <p>Bi se pa morda za ostale točke priglasila, ko bodo amandmaji k posameznim točkam
               odprti. Hvala.</p>
            </sp>
            <sp xml:id="SDZ5-Redna-06-2009-05-20.sp145">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa državna sekretarka. Prijavil se je še gospod Srečko Prijatelj.</p>
            </sp>
            <sp xml:id="SDZ5-Redna-06-2009-05-20.sp146">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik.</p>
               <p>Jaz bi apeliral državni sekretarki, da je država kriva za to, kar je storjeno, in za
               to kontaminacijo okolja, ki bo imela trajne posledice na območju celotne države lahko
               rečemo, prej smo slišali, kje so ta območja, je kriva ta država. Ni pomembno, kdo je
               trenutno na oblasti, dejstvo je, da posledica, ki ima v bistvu vzročno povezavo z
               obolelostjo, je v končnem rezultatu smrt. In če je pomembno, da govorimo o odpravi
               posledic dela z azbestom, je nedvoumno glavna poanta tega odprava posledic. Jaz bi
               nekaj primerjav le rad navedel, ker mogoče pa Vlada tega ne ve.</p>
               <p>Evropski parlament je porušen samo zaradi tega, in seveda zgrajen na novo, ker je v
               notranjosti, v stenah, kot izolator bil uporabljen azbest. Brez premisleka so ga
               porušili.</p>
               <p>Električne lokomotive, ki smo jih mi kot bogat dvamilijonski narod prodali 60
               milijonskemu italijanskem narodu, še uporabne lokomotive, za ceno starega železa, so
               bile predhodno očiščene azbesta. Še danes vozijo po Italiji. Mi imamo naše lokomotive
               polne azbesta. Azbest se še uporablja in zanimivo je, da tudi v potniških garniturah,
               že prej rečeno, je ta izolator še vedno uporaben.</p>
               <p>Imamo tako imenovane ekološke sklade in po mojem mnenju Vlada lahko že danes poveča
               postavke za 300%, ko govorimo o odpravi posledic dela z azbestom, ko smo pripravljeni
               zamenjati vodovodne cevi, strešno kritino, izolacijske materiale. In to bi Vlada
               lahko subvencionirala brez kakršnegakoli dodatnega zakona, ki bi to omogočal. To
               lahko storimo že danes.</p>
               <p>Res je, da je ta zakon, ki ga danes sprejemamo, velik korak naprej. In jaz sem
               vesel, da imamo danes na mizi ta zakon in te amandmaje, ki izboljšujejo dejansko
               vsebino obstoječega zakona. Vendar če recimo vzamemo Germičev amandma, ni zadosti, da
               Vlado opozarjamo na to, da je pa le v okolici velika nevarnost dodatnega
               onesnaževanja in da je treba z okoljskega vidika sprejeti tudi okoljske posledice.
               To, da nekoga opozarjamo, to preprosto ni dovolj.</p>
               <p>In jaz bi še enkrat rad opozoril na ta okoljski vidik - postavite se v vlogo starša,
               ki ima obolelega otroka samo zaradi tega, ker ga je vsak dan vozil v vrtec, ki je bil
               v neposredni bližini tovarne. Tega otroka ali to družino, te stanovalce ta zakon ne
               zajema niti ne tangira. In to je slabo. Tudi izpostava kritike je nujna na tem
               področju in ni časa, da bi to prelagali, bomo jutri, ne, danes moramo to storiti. Če
               tega nismo naredili, potem nismo naredili nič. Tudi minister mora takoj, kot je to
               storil za tujce, odpravo posledic dela z azbestom preprečiti v nadaljevanju
               proizvodnje, govorim za centralne delavnice Slovenskih železnic. Takoj mora to
               narediti, jutri bi moral to naredili, ali pa so, ne vem, ta in njegovi predhodni
               kolegi odgovorni za to, da nastajajo še novi oboleli. Saj konec koncev Vlada in
               ministri so podpisali tu pred nami neko zaobljubo, da bodo delali v interesu
               državljank in državljanov. Vemo za posledico, vemo za vzročno povezavo, pa ne
               ukrepamo. Kaj je to drugega kot izogibanje odgovornosti? O tem azbestu, posledicah
               azbesta govorimo predlogo. Tudi mi smo spisali en zakon, ga dali v proceduro, pa je
               bil zavrnjen oziroma ni bil sprejet. Sodelovali smo tudi s SABS-om, sodelovali smo
               tudi z obolelimi. Jaz poznam usode mnogih, mnogi med njimi danes niso več živi. Pa da
               mi ne bo kdo očital populizma, še enkrat poudarjam, ta zakon bomo podprli in dobre
               spremembe vsebuje. Če država Slovenija, Vlada, ki, mimogrede, ima tudi premierja, ki
               prihaja iz te regije, ima tudi župana, ki je že prej povedal globino te problematike,
               ne bo odpravila posledic, ki so v okolju velike, in to jutri, potem nosi tudi
               odgovornost. Dnevno, redno so v bistvu smrtni primeri zaradi tega, in to v
               naraščanju, ker je latentna doba dolga, ker je tam bila početa "svinjarija" s strani
               države. Sedaj pa države to nič ne briga, vsi si pilatsko umivajo roke "mi pa nismo
               krivi". Ko smo bili na odboru, tega predsednica matičnega delovnega telesa ni
               povedala, mogoče ji to zamerim, smo imeli izpoved usode tistega, ki naj bi skrbel za
               obolele. In je navedel: "V moji ulici ni družine, ki ne bi imela smrtnega davka."
               Predvčerajšnjim smo pokopali soseda in teh hiš v ulici je kar nekaj." To je ta
               okoljski vidik. Tudi državna sekretarka je bila prisotna. Zakaj o tem ne govorimo?
               Zakaj zatiskamo kot noj glavo v pesek in nočemo slišati te problematike? Kaj pa
               pomaga obolelemu tista odškodnina, ki jo bo dobil? Nič, ker na koncu koncev ga čaka
               smrt. To, da pa lahko preprečimo mnogo novih tovrstnih tragičnih dogodkov, je pa naša
               dolžnost, to pa lahko naredimo, in to je ta okoljski vidik. Ne tu slepomišiti in
               leporečiti, ja, saj to bomo pa jutri v novem zakonu, to bomo na novo sprejemali,
               Vlada pripravlja. Te odgovore poznamo in verjamem, da še dolgo časa ne bo te
               tematike, ki bo obravnavala celovito ta problem. Jaz bi želel, da poiščemo te
               rezerve, ki so danes na razpolago. Eno od teh sem že jaz omenil: takojšnjo prepoved
               za probleme, ki nastajajo na novo tam, kjer proizvodnja še teče z azbestom in mnogo
               večja sredstva, odobrena na ekoloških skladih za odpravo posledic, gre za izolacijske
               materiale, lahko subvencioniramo tudi kritino, vodovodne salonitne cev in tako
               naprej. Teh možnosti je ogromno, pa jih ne uporabljamo.</p>
               <p>Jaz bi apeliral tudi na Vlado, da nekaj spregovori o tem, da danes pove, kdaj bo ta
               jutri, in na kakšen način bomo mi te posledice trajno odpravili. Država je kriva za
               to "svinjarijo", ki je v okolju evidentna in ima za posledico smrt.</p>
               <p>Tudi pravnoformalno, če gledamo, samo še ta stavek naj mi bo dovoljen, to dejstvo,
               lahko najdemo krivce za to, z imeni in priimki.</p>
            </sp>
            <sp xml:id="SDZ5-Redna-06-2009-05-20.sp147">

               <speaker>PODPREDSEDNIK MIRAN POTRČ:</speaker>

               <p>Hvala lepa. Še je interes za razpravo, zato dajem začetek za prijavo za razpravo.
               Gospa Melita Župevc.</p>
            </sp>
            <sp xml:id="SDZ5-Redna-06-2009-05-20.sp148">

               <speaker>MELITA ŽUPEVC:</speaker>

               <p>Hvala lepa za besedo, gospod predsedujoči. Jaz bom amandma, o katerem sedaj teče
               razprava, podprla. Bi pa rekla eno stvar. Jaz se strinjam z vsemi predgovorniki, ki
               so ob tej temi kritični do Vlade. Morate pa priznati tudi eno stvar, da prav ta vlada
               dela korak naprej. Tudi to je treba priznati. Morda premajhen korak, ampak bodimo
               iskreni eni do drugega. V preteklem mandatu so opozicijski poslanci bili tisti, ki so
               skušali spravljati zakone čez, pa niso šli. Danes delamo korak naprej. In jaz se
               strinjam še z eno stvarjo, to je, da ravno pri tej temi čas ni naš zaveznik. Tokrat
               ne. In vse zgodbe, ki ste jih omenjali, vsaka izmed njih je žalostna, in vsaka izmed
               njih je tragična. In jaz se strinjam, naj Vlada pove, kakšna prioriteta je ta tema.
               Hvala.</p>
            </sp>
            <sp xml:id="SDZ5-Redna-06-2009-05-20.sp149">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Matjaž Zanoškar.</p>
            </sp>
            <sp xml:id="SDZ5-Redna-06-2009-05-20.sp150">

               <speaker>MATJAŽ ZANOŠKAR:</speaker>

               <p>Spoštovani podpredsednik, kolegice in kolegi, spoštovana državna sekretarka in
               predstavniki Državnega sveta. Vedno je bolje pozno kot nikoli in predlog sprememb
               zakona o odpravljanju posledic azbesta je pravšnji trenutek oziroma vsaj zadnji
               trenutek, da ga sprejmemo. Z njim bomo popravili vse te napake, ki smo jih delali na
               tem področju. Ko govorimo o azbestu, nikakor ne moremo mimo tega, da je Slovenija
               nosilka kar nekaj madežev v prostoru in v okolju. Ne samo azbesta, tudi ostalih, tudi
               drugih stvari, ki kvarno vplivajo na naše zdravje in naše življenje.</p>
               <p>Ob podpori tega zakona in vseh amandmajev, ki ga podpira tudi sovlagatelj, Poslanska
               skupina DeSUS, se mi zdi, da je prav, da se v luči razprav tega zakona in sprememb
               tega zakona vidijo tudi možnosti za razpravo o Koroški, o Mežiški dolini in pa
               posledicah svinca, ki so tam mogoče ne tako drastične, kot so to posledice azbesta,
               pač pa so vsekakor evidentne. Vse ekspertize zdravja in pa vpliva tega svinca kažejo
               na to, da je to velik problem, ki bi ga bilo treba rešiti.</p>
               <p>Vsekakor je iluzorno pričakovati, da bodo povzročitelji teh madežev v Sloveniji
               tisti, ki bodo te madeže odpravljali. In prav je, da je Vlada oziroma Vlada sprejema
               to odgovornost, tudi finančno, za odpravo vseh teh stvari. Nenazadnje bi pa rekel
               tako, da prav je, da Vlada naredi konkretno potezo, konkretne korake in ne samo s
               sprejemom tega zakona in teh amandmajev, saj vidimo, da že v teku današnje prakse je
               mnogo sredstev tudi iz evropskih virov bilo namenjenih, da so se zamenjale azbestne
               cevi za pitno vodo. Tako se mi zdi, da je še mnogo več od samega tega zakona, teh
               amandmajev že nekako v teku in kaže na to, da se jasno zavedamo vseh teh posledic, ki
               jih želimo tudi odpraviti.</p>
               <p>Torej naj končam. V luči sprejemanja teh amandmajev in tega zakona vsekakor je treba
               razmišljati tudi o odpravi teh ostalih madežev, ki pestijo in grenijo življenje nas,
               ki smo na tem prostoru. Hvala.</p>
            </sp>
            <sp xml:id="SDZ5-Redna-06-2009-05-20.sp151">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Franco Juri.</p>
            </sp>
            <sp xml:id="SDZ5-Redna-06-2009-05-20.sp152">

               <speaker>FRANCO JURI:</speaker>

               <p>Hvala, gospod predsednik.</p>
               <p>Že leta govorimo o azbestu, o žrtvah azbestoze in končno smo prišli do zakona in
               nekaterih amandmajev, ki končno odgovorijo nekaterim pričakovanjem najbolj
               prizadetih. Spominjam se vseh prizadevanj v preteklih obdobjih, preteklih mandatih in
               tudi jaz menim, kot nekateri drugi kolegi, da je končno storjen korak v pravi smeri.
               Pridružujem se tudi kolegu Anderliču, ki je prej ugotovil eno protislovje oziroma
               neskladje z evropskim duhom in verjetno tudi evropsko zakonodajo, ki veleva, da žrtve
               - katerekoli nesreče ali posledic takšnih ali drugačnih dejstev, ne smejo biti
               diskriminirane. V četrti točki 2. člena je dejansko dikcija, ki je nerodna in bi jo
               bilo treba popraviti bodisi v tem zakonu, bodisi z novelo, če tehnično ne bi bilo
               izvedljivo v tem postopku, naknadno. Ampak dejstvo je, da je lahko nekaj prizadetih
               in zbolelih za azbestozo, ki so spremenili stalno prebivališče, in se zdaj nahajajo
               zunaj Republike Slovenije. To se v Evropski uniji, v schengenski Evropi dogaja, se
               dogaja vse bolj pogosto. In dejstvo je, da je nekdo, ki je morda v tistem času živel
               na Goriškem ali Anhovem, se danes nahaja zunaj naših meja, v soseščini ali kjerkoli
               po svetu, in mora imeti pravico do določil tega zakona, ne glede na sedanje stalno
               prebivališče.</p>
               <p>Tudi jaz predlagam, da se prouči možnost, da v samem postopku to neskladje popravimo
               oziroma da se Vlada naknadno odzove na ustrezen način.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp153">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>To sicer ni bila razprava k 12. členu, je bilo pa koristno opozorilo.</p>
               <p>Hvala lepa.</p>
               <p>Besedo ima gospod Janez Ribič.</p>
            </sp>
            <sp xml:id="SDZ5-Redna-06-2009-05-20.sp154">

               <speaker>JANEZ RIBIČ:</speaker>

               <p>Hvala za besedo. Tudi jaz morda ne bom ravno razpravljal o 12. členu, ampak sem prej
               hotel repliko, pa me morda niste opazili. Rad bi rekel samo dva stavka. Pogovarjati
               se o temah, s katerimi pomagamo ljudem, ki so pri svojem delu utrpeli posledice, ki
               so škodljive njihovemu zdravju, mora biti v Državnem zboru verjetno vedno prioriteta.
               Gospodu Anderliču bi rad samo odgovoril, mogoče se nisva dobro razumela. Jaz sem na
               začetku, ko sem podal stališča Slovenske ljudske stranke, dejal, da zakon o odpravi
               posledic dela z azbestom ima že dolgo zgodovino in je bil prvotno namenjen pomoči
               delavcem iz Anhovega. Hvala.</p>
            </sp>
            <sp xml:id="SDZ5-Redna-06-2009-05-20.sp155">

               <speaker>PODPREDSEDNIK MIRAN POTRČ:</speaker>

               <p>Replika, gospod Anderlič.</p>
            </sp>
            <sp xml:id="SDZ5-Redna-06-2009-05-20.sp156">

               <speaker>ANTON ANDERLIČ:</speaker>

               <p>Žal napačna navedba in to je tipična replika, kajti dejansko smo ta zakon naredili
               pred desetletjem in pol za prepoved proizvodnje z azbestom v Republiki Sloveniji in
               se je nanašalo na vse proizvajalce, tistih v Medvodah, tisti v Mariboru, tisti v
               Sevnici in podobno. In smo sanirali določene proizvodnje obrate skozi državno pomoč
               in naložili državi in tistim, ki so povzročili te posledice, da so nekateri zboleli,
               da povrnejo škodo, odpravijo posledice, kolikor se sploh to da. Seveda govorimo o
               tragičnih zadevah, govorimo o odpravi posledic, ki nekatere sploh niso popravljive,
               ker so take, da so ljudje zboleli in so umrli, ampak vendarle gre za neko zadoščenje,
               za neko priznanje neke pravice, da če se je to dogajalo, če se je to zgodilo, da se
               to tudi naredi. Za vse, ne začenši in na koncu tudi končno z Anhovim oziroma
               konkretno s Salonitom.</p>
               <p>Reči je pa treba tukaj še enkrat vendarle to, da dejansko je to četrti, peti ali
               šesti poskus, da so se vmes stvari že spreminjale in da se nadgrajujejo, in to je
               tisto, kar je bistveno, da bolj ko se država razvija, bolj ko je na nek način več
               vedenja, več vseh možnosti, da se nadomesti neka proizvodnja z drugo, da se to naredi
               in da država, ki je konec koncev bolj bogata, kot je bila takrat, da prevzame tiste
               odgovornosti, ki jih mogoče takrat, ko smo sprejemali prvi zakon, ni mogla sprejeti
               in niti nismo vedeli, kakšne posledice je proizvodnja imela tudi za okoliško
               prebivalstvo, tudi za vse posredno prizadete, ne samo za tiste, ki so bili direktno v
               stiku v tovarni. In nek napredek to je.</p>
               <p>Jaz še enkrat pravim, da bo čas, upam, da bomo naredili korak naprej in tudi poskus
               Državnega sveta sem pravzaprav razumel v tem, da naredijo korak naprej.</p>
            </sp>
            <sp xml:id="SDZ5-Redna-06-2009-05-20.sp157">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospa Andreja Črnak Meglič.</p>
            </sp>
            <sp xml:id="SDZ5-Redna-06-2009-05-20.sp158">

               <speaker>DR. ANDREJA ČRNAK MEGLIČ:</speaker>

               <p>Dovolite mi, da vas ponovno spomnim na to, da so prizadevanja za spremembo tega
               zakona potekale že od leta 2003. Da dejansko kar nekaj časa ni bilo volje in
               pripravljenosti, da se ta zakon spremeni, vendar smo sedaj s skupnimi močmi. Jaz bi
               posebej poudarila konstruktivno sodelovanje tako Državnega sveta, Vlade, poslancev
               pozicije, zainteresiranih skupin, pa ne nazadnje tudi na konstruktivno obnašanje
               opozicije. Tako si jaz predstavljam sodelovanje in napredovanje pri reševanju nekih
               ključnih družbenih problemov. Vsekakor ne bomo zadnjič razpravljali o tej
               problematiki in zlasti okoljski vidik, ki nas je vseskozi vodil pri razpravi o
               omenjenem zakonu, je tisti, ki smo ga zapisali v poseben sklep. In če smo ga zapisali
               v poseben sklep, bodite tudi prepričani, da bo Odbor za delo, družino, socialne
               zadeve in invalide neprestano opozarjal Vlado na to, da mora glede na zaveze, ki so v
               tem sklepu, pripraviti tudi konkretne rešitve.</p>
               <p>Sigurno je, da se bomo s to problematiko srečevali tudi zato, ker danes niso
               predvidljive popolnoma vse posledice tega, bom rekla, zdravju škodljivega elementa v
               okolju, in tudi, da bomo še govorili o temu, kako se opredeljevati do tega, da
               določene pravice pripadajo tudi tistim, ki so zboleli zaradi okoljskih posledic, pa
               jih ta omenjeni zakon ne zajema. Kajti sklep zavezuje tako na monitoring škodljivih
               posledic v okolju, sanacijo okolja, pa tudi pripravo zakonodajnih podlag, s katerimi
               bi lahko širili oziroma zagotavljali pravice obolelim zaradi azbesta.</p>
               <p>Vsekakor pa se strinjam tudi s tistim pomislekom, da to ni edina okoljska
               ogroženost, ki obstaja v Sloveniji, in da je treba razmišljati o pravicah teh
               ogrožencev v celoti.</p>
               <p>Glede 12. člena oziroma amandmaja k 12. členu poudarjam, da ga podpiram. Vsekakor pa
               bi prosila Vlado, da se opredeli okrog samega pomisleka. In še nekaj glede na
               pripombe kolega Prijatelja. Konkretne zgodbe nisem omenila, kajti prav vsaka zgodba,
               ki je vezana na obolelost za težkimi posledicami ogroženosti zaradi azbesta, je
               tragična in enostavno ne velja izpostavljati nobene. Treba se je spopasti s problemom
               v celoti in ga čim bolj celovito rešiti. Hvala lepa.</p>
            </sp>
            <sp xml:id="SDZ5-Redna-06-2009-05-20.sp159">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Silven Majhenič.</p>
            </sp>
            <sp xml:id="SDZ5-Redna-06-2009-05-20.sp160">

               <speaker>SILVEN MAJHENIČ:</speaker>

               <p>Hvala, gospod predsedujoči. Sigurno je treba popraviti napako, ki je prizadela tako
               delavce, kot okoliške prebivalce. Da je azbest škodljiv, se je vedelo tudi takrat, ko
               je bila proizvodnja še v polnem zamahu, pa vendar. Ukrepati se je pričelo sicer
               pozno, a še dovolj zgodaj, da se prepreči še večja nepopravljiva škoda poslabšanja in
               širjenja azbestoze pri prebivalcih. Zakon je zagotovo potreben in mora biti zapisan
               tako, da bo zajel širši krog upravičencev.</p>
               <p>Pravica do odškodnine mora biti zajamčena vsem, ki so bili kakorkoli oškodovani.
               Kazalo pa bi tudi zapisati, da se sofinancira odstranitev vodovodnih azbestnih cevi
               in kriti s strani države, ker se s tovrstnimi težavami srečuje tako lokalna skupnost
               in prebivalci. Podpiram vsako izboljšanje zakona, saj se odškodnina govori že -
               absolutno predolgo.</p>
            </sp>
            <sp xml:id="SDZ5-Redna-06-2009-05-20.sp161">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Prijatelj izvolite.</p>
            </sp>
            <sp xml:id="SDZ5-Redna-06-2009-05-20.sp162">

               <speaker>SREČKO PRIJATELJ:</speaker>

               <p>Hvala lepa. Kratko repliko, če lahko. Jaz bi samo to omenil. Predsednica odbora je
               dejala, da je vsot preveliko in da ne želi nobene posebej omenjati. Ravno zaradi tega
               bi pozval, da čim prej sprejmemo kriterije za odpravo dela azbesta v okolju, saj te
               okoljske posledice. To bi morali popraviti in še ena primerjava: da je teh smrtnih
               primerov iz dneva v dan več, to je splošno znano dejstvo, in to je tudi vzrok, da bi
               morali takoj reagirati. Mogoče pa še ena primerjava za delo tega Državnega zbora.</p>
               <p>Spoštovane kolegice in kolegi, nisem se hotel oglasiti, ampak to pa moram povedati.
               Sprejemamo odškodnine, ki bodo jutri imele za posledico milijardna izplačila iz
               državnega proračuna brez problema- za izbrisane. Obravnavamo status romske manjšine
               oziroma jaz jim rajši rečem Ciganov, naj mi bo oproščeno, tekoče v Državnem zboru.
               Največ časa smo porabili za njih. Za tole...</p>
            </sp>
            <sp xml:id="SDZ5-Redna-06-2009-05-20.sp163">

               <speaker>PODPREDSEDNIK MIRAN POTRČ:</speaker>

               <p>Gospod Prijatelj...</p>
            </sp>
            <sp xml:id="SDZ5-Redna-06-2009-05-20.sp164">

               <speaker>SREČKO PRIJATELJ:</speaker>

               <p>za tole...</p>
            </sp>
            <sp xml:id="SDZ5-Redna-06-2009-05-20.sp165">

               <speaker>PODPREDSEDNIK MIRAN POTRČ:</speaker>

               <p>Gospod Prijatelj...</p>
            </sp>
            <sp xml:id="SDZ5-Redna-06-2009-05-20.sp166">

               <speaker>SREČKO PRIJATELJ:</speaker>

               <p>...pa ne najdemo časa in...</p>
            </sp>
            <sp xml:id="SDZ5-Redna-06-2009-05-20.sp167">

               <speaker>PODPREDSEDNIK MIRAN POTRČ:</speaker>

               <p>jaz vam bom hvaležen...</p>
            </sp>
            <sp xml:id="SDZ5-Redna-06-2009-05-20.sp168">

               <speaker>SREČKO PRIJATELJ:</speaker>

               <p>možnosti in dobre...</p>
            </sp>
            <sp xml:id="SDZ5-Redna-06-2009-05-20.sp169">

               <speaker>PODPREDSEDNIK MIRAN POTRČ:</speaker>

               <p>...če ne boste dajali...</p>
            </sp>
            <sp xml:id="SDZ5-Redna-06-2009-05-20.sp170">

               <speaker>SREČKO PRIJATELJ:</speaker>

               <p>... volje, da rešimo v...</p>
            </sp>
            <sp xml:id="SDZ5-Redna-06-2009-05-20.sp171">

               <speaker>PODPREDSEDNIK MIRAN POTRČ:</speaker>

               <p>...primerjave,...</p>
            </sp>
            <sp xml:id="SDZ5-Redna-06-2009-05-20.sp172">

               <speaker>SREČKO PRIJATELJ:</speaker>

               <p>... celoti....</p>
            </sp>
            <sp xml:id="SDZ5-Redna-06-2009-05-20.sp173">

               <speaker>PODPREDSEDNIK MIRAN POTRČ:</speaker>

               <p>...ki ne spadajo k temu členu. Prosim lepo.</p>
            </sp>
            <sp xml:id="SDZ5-Redna-06-2009-05-20.sp174">

               <speaker>SREČKO PRIJATELJ:</speaker>

               <p>Ne, spadajo k temu členu.</p>
            </sp>
            <sp xml:id="SDZ5-Redna-06-2009-05-20.sp175">

               <speaker>PODPREDSEDNIK MIRAN POTRČ:</speaker>

               <p>Drugače bomo zopet odprli razpravo o vprašanjih, ki ne sodijo k zakonu.</p>
            </sp>
            <sp xml:id="SDZ5-Redna-06-2009-05-20.sp176">

               <speaker>SREČKO PRIJATELJ:</speaker>

               <p>Spoštovani podpredsednik. Jaz sem hotel dati samo primerjavo, kako smo velikodušnih
               do nekaterih drugih problemov, koliko časa ta Državni zbor porabi za druge
               problematike, ki so dosti manj boleče, dosti manj tragične in seveda za to, ko pa
               govorimo da bi lahko, pa nočemo in ne zmoremo pameti, hotenja, časa in denarja, da
               rešimo tako, kot bi morali rešiti. Kar nekaj prelagamo v prihodnost. To ni dobro! Mi
               smo tu zaradi ljudi!</p>
            </sp>
            <sp xml:id="SDZ5-Redna-06-2009-05-20.sp177">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>K 12. členu, gospa državna sekretarka.</p>
            </sp>
            <sp xml:id="SDZ5-Redna-06-2009-05-20.sp178">

               <speaker>DR. ANJA KOPAČ MRAK:</speaker>

               <p>Samo eno vprašanje.</p>
               <p>Mi zdaj razpravljamo o 12. členu, odprta diskusija pa poteka o amandmaju k 2.
               členuTorej, se moramo zdaj glede 12...</p>
            </sp>
            <sp xml:id="SDZ5-Redna-06-2009-05-20.sp179">

               <speaker>PODPREDSEDNIK MIRAN POTRČ:</speaker>

               <p>Imate možnost se prijaviti tudi vi.</p>
            </sp>
            <sp xml:id="SDZ5-Redna-06-2009-05-20.sp180">

               <speaker>DR. ANJA KOPAČ MRAK:</speaker>

               <p>Torej, tudi k 2. členu...</p>
            </sp>
            <sp xml:id="SDZ5-Redna-06-2009-05-20.sp181">

               <speaker>PODPREDSEDNIK MIRAN POTRČ:</speaker>

               <p>Ja.</p>
            </sp>
            <sp xml:id="SDZ5-Redna-06-2009-05-20.sp182">

               <speaker>DR. ANJA KOPAČ MRAK:</speaker>

               <p>...da dam pojasnilo.</p>
            </sp>
            <sp xml:id="SDZ5-Redna-06-2009-05-20.sp183">

               <speaker>PODPREDSEDNIK MIRAN POTRČ:</speaker>

               <p>Prosim, izvolite.</p>
            </sp>
            <sp xml:id="SDZ5-Redna-06-2009-05-20.sp184">

               <speaker>DR. ANJA KOPAČ MRAK:</speaker>

               <p>Potem bi pa le te stvari, ki so bile odprte, pojasnila.</p>
               <p>V veljavnem zakonu je zapisano, da so upravičenci po tem zakonu "osebe s stalnim
               bivališčem v Republiki Sloveniji." Torej tisti, ki imajo danes stalno prebivališče.
               In naš amandma, popravek je šel predvsem v smeri, da zagotovimo to vzročno zvezo, da
               ni pomembno danes, ampak v preteklosti. Če menite, da je to diskriminatorno in da je
               veliko število ljudi, ki so delali, ki so imeli stalno bivališče v preteklosti, ker
               nujno to, da so ga imeli vsaj takrat, ko so zboleli, lahko prvi del člena, ki govori,
               da morajo danes imeti stalno bivališče, umaknemo. Torej, bi se potem člen glasi, da
               "Do pravic po tem zakonu so upravičene osebe, ki so zbolele za mezoteliomom zaradi
               izpostavljanja azbestu na ozemlju Republike Slovenije, če so imeli v času
               izpostavljenosti stalno bivališče v Republiki Sloveniji."</p>
            </sp>
            <sp xml:id="SDZ5-Redna-06-2009-05-20.sp185">

               <speaker>PODPREDSEDNIK MIRAN POTRČ:</speaker>

               <p>Bojim se, gospa državna sekretarka, da to ne bo šlo, glede na postopek. Mislim pa,
               da vaša najava in opozorilo kaže na možnost, da se to kasneje uredi.</p>
               <p>Želi še kdo? Dajem čas za prijavo. Kdo se še želi prijaviti za razpravo?</p>
               <p>Gospod Marijan Križman.</p>
            </sp>
            <sp xml:id="SDZ5-Redna-06-2009-05-20.sp186">

               <speaker>MARIJAN KRIŽMAN:</speaker>

               <p>Hvala, gospod podpredsednik. Če dovolite samo eno vprašanje, ki ne spada v to točko
               dnevnega reda. Nekateri obiskovalci na balkonu imajo povezo na ustih, pa bi jaz rad
               vprašal, ali imamo kakšno bolezen v Državnem zboru, da se izognem tej nevarnosti.
           </p>
            </sp>
            <sp xml:id="SDZ5-Redna-06-2009-05-20.sp187">

               <speaker>PODPREDSEDNIK MIRAN POTRČ:</speaker>

               <p>Po mojem vedenju kakšne posebne uredbe ali ureditve v Državnem zboru nimamo. Bi pa
               rad nekaj povedal. Jaz kot predsedujoči nikoli posebej ne govorim o tem, kdo spremlja
               naše delo na balkonu, razen kadar dobim opozorilo, da so to uradne delegacije. Jaz
               sem imel namen na koncu sporočiti, da so bili in so z nami sodelovali in spremljali
               naše delo tudi azbestni bolniki. Se mi je pa zdelo neprimerno, da to sedaj najavljam,
               da ne bi kdorkoli mislil, da je zaradi njihove prisotnosti naše delo drugačno, kot bi
               bilo sicer. V tem smislu mi ni dobrodošlo vaše vprašanje.</p>
            </sp>
            <sp xml:id="SDZ5-Redna-06-2009-05-20.sp188">

               <speaker>MARIJAN KRIŽMAN:</speaker>

               <p>Hvala. Je pa dobrodošel vaš odgovor, ker bom tako veliko lažje razpravljal in vedel,
               kdo je v dvorani. Čeprav, to kar imam povedati, bi povedal tudi, če ne bi bilo
               nikogar v dvorani.</p>
               <p>Podpiram člen, ki ga bo gospa sekretarka poskusila sedaj popraviti, vendar kot ste
               pojasnili, je to treba na drugačen način, če seveda se bo to opravilo. Kajti, po
               mojem prepričanju ljudje niso večno prikovani samo na en naslov. Marsikdo se je
               preselil iz območja, ki je bilo kontaminiranno z azbestom. Sam podpiram in bom tudi
               naredil vse, da se bo po tem členu ta tekst spremenil in bom seveda to podprl, kajti
               bilo bi zelo zelo nedemokratično in diskriminatorno do tistih, ki so se s tega
               področja izselili.</p>
               <p>Sicer pa pričakujem, da bo ta zakon hitro, učinkovito in takoj deloval, tako da bodo
               tisti ljudje, ki so živi, žal bolni zaradi tovarne v njihovi neposredni bližini, čim
               prej prišli do potrebnih odškodnin, da si bodo olajšali ves tisti del življenja, ki
               si ga bodo s to odškodnino lahko olajšali. Hvala lepa.</p>
            </sp>
            <sp xml:id="SDZ5-Redna-06-2009-05-20.sp189">

               <speaker>PODPREDSEDNIK MIRAN POTRČ:</speaker>

               <p>Hvala lepa. Besedo ima gospod Anton Anderlič.</p>
            </sp>
            <sp xml:id="SDZ5-Redna-06-2009-05-20.sp190">

               <speaker>ANTON ANDERLIČ:</speaker>

               <p>Jaz sem hvaležen gospe državni sekretarki, da je razumela, da gre za zadevo. Tudi če
               je prej tako pisalo, jaz moram reči, da verjetno leta 1996 ali 1994, kdaj smo tisti
               prvi zakon delali, je imelo to neko drugo konotacijo in drugačen pomen, kot pa se
               lahko pogovarjamo danes o teh stvareh in verjamem, da se da z uskladitvenim
               amandmajem, glede na to, da bi v današnjih pogojih - tudi v pogojih Evropske unije
               itn., kar pa takrat nismo bili, ko smo tisti zakon sprejemali - bilo to lahko sporno
               in da z uskladitvenim amandmajem poskušamo to urediti vsaj do te mere, da ne bi bilo
               diskriminatorno ali mogoče tudi v teh pogojih sedaj tudi izpodbijano na kakšnem
               sodišču. Hvala.</p>
            </sp>
            <sp xml:id="SDZ5-Redna-06-2009-05-20.sp191">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Anderlič. Z vami soglašam in sem dal prošnjo oziroma nalog, da
               Zakonodajno-pravna služba pogleda, ali je do odločanja to mogoče storiti, sicer pa
               vemo, da 2. členi ni odprt in z drugimi postopki ta moment to ni mogoče.</p>
               <p>Gospod Anderlič, prvi del ste preslišal ali pa se vam ne zdi pomemben. Prosil sem,
               da se pogleda, ali je mogoče to storiti. Želi še kdo razpravljati? <stage xml:id="SDZ5-Redna-06-2009-05-20.stage8">(Ne.)</stage> Zaključujem
               razpravo k 12. členu amandmajev in prehajamo na razpravo o 14. členu in amandmaju
               poslanskih skupin SD, Zares, DeSUS in LDS. Kdo želi razpravljati? Ne vidim. Hvala
               lepa. Ker ne želi nihče več razpravljati, zaključujem razpravo. O amandmajih bomo v
               skladu s časovnim potekom seje odločali danes v okviru glasovanj, pol ure po
               prekinjeni 12. točki dnevnega reda oziroma ob 21.40. Ponovno pa prosim ZPS, da
               pogleda, glede na ugotovitve v zvezi s stalnim bivališčem, ali je formulacija takšna,
               da odgovarja rešitvam v okviru Evropske unije ali bi kakšne dopolnitve bile mogoče.</p>
               <p>S tem prekinjam to točko dnevnega reda.</p>
               <p>In prehajamo na <title xml:id="SDZ5-Redna-06-2009-05-20.title4">11. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBI ZAKONA O DELNEM SUBVENCIONIRANJU POLNEGA DELOVNEGA ČASA, skrajšani
                  postopek.</title> Predlog zakona je v obravnavo predložil Državni svet. Besedo dajem
               predlagatelju zakona gospodu Borutu Mehu za dopolnilno obrazložitev. Izvolite.</p>
            </sp>
            <sp xml:id="SDZ5-Redna-06-2009-05-20.sp192">

               <speaker>BORUT MEH:</speaker>

               <p>Spoštovani predsedujoči, gospe poslanke, gospodje poslanci, minister, predstavniki
               Vlade! Državni svet je v skladu s svojimi pristojnostmi vložil Predlog zakona o
               spremembi Zakona o delnem subvencioniranju polnega delovnega časa. Zakon je sodil v
               sklop prvega svežnja ukrepov Vlade za premagovanje krize, vendar kljub opozorilu, da
               je treba ukrepe, ki se tičejo trga dela, uskladiti v okviru Ekonomsko-socialnega
               sveta, žal to ni bilo narejeno. Ne bom se spuščal, zakaj ne. Verjetno tudi zaradi
               tega, ker smo se še lovili, kako naj Ekonomsko-socialni svet funkcionira, in zato je
               tudi to vlogo ali pa vskočil nekako Državni svet, kjer so zastopane tudi interesne
               skupine delodajalcev in delojemalcev in smo se uspeli v teh dveh interesnih skupinah,
               pa tudi v Državnem svetu, dogovoriti, da vložimo predlog tega zakona.</p>
               <p>Zakon je izjemno kratek, ima samo dva člena: eden od teh dveh členov je vsebinski in
               gre pri tem predlogu za odpravo nelogičnosti. Težnja zakona je bila, da omogoči
               prilagoditev podjetjem gospodarski krizi. Vendar se je v dikcijo samega zakona nekako
               prikradlo, da v poslovnem letu, v katerem prejema delodajalec subvencijo, ki je pa
               časovno omejena, ne sme opravljati nadur. Takšna dikcija je podjetjem dejansko
               onemogočala pridobitev subvencije zaradi dveh stvari. Najprej subvencije oziroma
               zakon je bil sprejet po novem letu in če je neko podjetje pred sprejemom zakona
               opravljalo nadure, pomeni, da dejansko sploh nima pogojev, da zaprosi za subvencijo
               za skrajšanje delovnega časa. Na drugi strani pa tudi po preteku prejemanja
               subvencije, ker podjetje se temu lahko odreče, lahko pride v situacijo, da se
               naročila povečajo, pa ne sme opravljati nadur, ker mora v nasprotnem vrniti to
               subvencijo. Srememba gre samo v to smer, da se reče, da podjetje v času prejemanja
               subvencij ne sme opravljati nadur. Ta sprememba je logična in predvsem odpravlja to
               neskladje, ko govorimo o poslovnem letu, kajti poslovno leto pri nas je običajno,
               vsaj v 99%, od 1. 1. do 31. 12.</p>
               <p>Treba je reči, da zakon ne zahteva nobenih dodatnih sredstev, ker je že v osnovnem
               zakonu predvideno 230 milijonov sredstev. Poleg tega pa sprememba tudi ni tako
               zahtevna in zato smo predlagali, da se zakon sprejme po skrajšanem postopku in
               dejansko predlagam in prosim, da se ta predlog zakona podpre in izglasuje. Hvala.
           </p>
            </sp>
            <sp xml:id="SDZ5-Redna-06-2009-05-20.sp193">

               <speaker>PODPREDSEDNIK MIRAN POTRČ:</speaker>

               <p>Hvala lepa. Predlog zakona je obravnaval Odbor za delo, družino, socialne zadeve in
               invalide kot matično delovno telo. Besedo dajem predsednici dr. Andreji Črnak Meglič.
               Izvolite.</p>
            </sp>
            <sp xml:id="SDZ5-Redna-06-2009-05-20.sp194">

               <speaker>DR. ANDREJA ČRNAK MEGLIČ:</speaker>

               <p>Gospod minister, gospa državna sekretarka s sodelavci, drage kolegice, kolegi ponovno
               pozdravljeni. Odbor za delo, družino, socialne zadeve in invalide je na 5. seji kot
               matično delovno telo obravnaval Predlog zakona o spremembi Zakona o delnem
               subvencioniranju polnega delovnega časa, ki ga je Državnemu zboru predložil Državni
               svet Republike Slovenije s predlogom za obravnavo po skrajšanem postopku. Kolegij
               predsednika Državnega zbora je na 19. seji sklenil, da se predlog zakona obravnava po
               skrajšanem postopku. Pri delu odbora so sodelovali predstavniki predlagatelja,
               predstavnica Ministrstva za delo, družino in socialne zadeve, predstavnica
               Zakonodajno-pravne službe ter predstavniki delodajalcev kot tudi sindikatov. Odboru
               je bilo posredovano mnenje Zakonodajno-pravne službe z dne 14. 4. in mnenje Vlade z
               dne 23. 4. 2009. Predstavnik predlagatelja, državni svetnik Borut Meh, je v uvodni
               obrazložitvi na kratko predstavil novelirane člene zakona.</p>
               <p>Predstavnica Vlade, državna sekretarka, je v svoji obrazložitvi predloga zakona
               opozorila na težave, ki so se pokazale v času izvajanja osnovnega zakona in na katere
               so opozarjali predvsem delodajalci. Predstavnica Zakonodajno-pravne službe je v svoji
               predstavitvi opozorila na nejasnost, ali se prepoved nadurnega dela nanaša na celoten
               gospodarski subjekt ali zgolj na tiste delavce, za katere delodajalec prejema
               subvencijo. V zvezi s slednjo interpretacijo se je razvila zelo obširna razprava, na
               kateri so nekateri člani odbora opozorili na možnost zlorabe osnovnega zakona in
               predlagali, da je zato potrebna sprememba zakona, predstavniki delodajalcev pa so
               opozarjali predvsem na negativne posledice, če bi se omejitev nanašala na celoten
               gospodarski subjekt, saj bi s tem celotnemu podjetju bile onemogočene nadaljnje
               razvojne možnosti. Razpravljavci so se strinjali, da je treba omogočiti gospodarstvu
               večjo fleksibilnost, istočasno pa preprečiti možne zlorabe posameznih delodajalcev.
               Glede na številne pomisleke, ki so se pojavili v zvezi z različno interpretacijo
               predloga zakona, in pripombe Zakonodajno-pravne službe, so se članice in člani odbora
               po krajši prekinitvi soglasno odločili, da bodo podprli osnovno besedilo predloga
               zakona.</p>
               <p>K predlogu zakona na matičnem delovnem telesu niso bili sprejeti nobeni amandmaji,
               zato Odbor za delo, družino, socialne zadeve in invalide Državnemu zboru predlaga, da
               Predlog zakona o spremembi Zakona o delnem subvencioniranju polnega delovnega časa
               sprejme v predloženem besedilu. Hvala lepa.</p>
            </sp>
            <sp xml:id="SDZ5-Redna-06-2009-05-20.sp195">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za uvodno obrazložitev mnenja. Gospod
               minister, dr. Ivan Svetlik. Prosim.</p>
            </sp>
            <sp xml:id="SDZ5-Redna-06-2009-05-20.sp196">

               <speaker>DR. IVAN SVETLIK:</speaker>

               <p>Spoštovani predsedujoči, spoštovane poslanke in poslanci. Hvala lepa za besedo.</p>
               <p>Ker je bil zakon že obrazložen, se v to ne bi spuščal. Naj samo navedem, da zakon,
               ki ga spreminjamo s tem predlogom zakona o spremembi, deluje dobro. Vanj se je doslej
               prijavilo 655 podjetij in skoraj 62 tisoč zaposlenih dela v njih. Zavod za
               zaposlovanje, ki upravlja s tem instrumentom, je že pripravil in podpisal s podjetji
               495 pogodb za skoraj 47 tisoč delavcev.</p>
               <p>Vsebina spremembe tega zakona, ki jo je obrazložil gospod Meh, je taka, da se lahko
               tudi z naše strani lahko z njo v celoti strinjamo. Torej, gre za to, da se prepoved
               nadurnega dela ne raztegne čez celo poslovno leto, ampak samo za čas, ko ta zakon
               velja oziroma ko je neko podjetje vključeno v to shemo. Sodimo, da je ta sprememba
               ustrezna glede na to, da se je v praksi pokazalo, da bi lahko podjetja na podlagi
               sedanje ureditve imela določene težave pri poslovanju.</p>
               <p>Naj še dodam, da kljub tej spremembi ostaja osnovni cilj in namen zakona o
               subvencioniranju polnega delovnega časa v svojem bistvu in pri ciljih enak, z istimi
               nameni, in da se s tem amandmajem za poslovne subjekte situacija izboljšuje. Hvala
               lepa.</p>
            </sp>
            <sp xml:id="SDZ5-Redna-06-2009-05-20.sp197">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Andrej
               Magajna v imenu Poslanske skupine SD.</p>
            </sp>
            <sp xml:id="SDZ5-Redna-06-2009-05-20.sp198">

               <speaker>ANDREJ MAGAJNA:</speaker>

               <p>Spoštovani podpredsednik. Gospod minister, predstavniki Vlade, kolegice in kolegi!
               Državni svet in Vlada sta v svoji obrazložitvi Predloga zakona o spremembi Zakona o
               delnem subvencioniranjem polnega delovnega časa opozorila na težave, ki so se
               pokazale v času izvajanja osnovnega zakona in na katre so opozarjali tudi
               delodajalci. Težave se nanašajo predvsem na prepoved odrejanja nadurnega dela
               delavcem v celotnem poslovnem letu, v katerem so bili delavci vključeni v delavni
               proces. S predlagano spremembo zakona pa se določa, da se ne sme odrejati nadurnega
               dela le za čas sprejemanja subvencije. Torej, Vlada in Državni svet nam dajeta ta
               zakon v sprejem. Poslanska skupina SD s tem soglaša, ne glede na to, da so se v
               debati na matičnem odboru pojavljala tudi številna druga vprašanja in dileme, ki jih
               bomo slišali v kasnejši razpravi.</p>
            </sp>
            <sp xml:id="SDZ5-Redna-06-2009-05-20.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Alenka Jeraj v imenu Poslanske skupine SDS.</p>
            </sp>
            <sp xml:id="SDZ5-Redna-06-2009-05-20.sp200">

               <speaker>ALENKA JERAJ:</speaker>

               <p>Hvala. Lep pozdrav vsem! V Poslanski skupini SDS predlogu zakona o delnem
               subvencioniranju delovnega časa že ob uvedbi nismo nasprotovali. Smo pa opozorili na
               več dilem, ki so se izkazale za utemeljene, in sicer da je bil zakon pripravljen
               hitro in neusklajen s tistimi, ki jih zadeva, delodajalci in delojemalci, ki so na
               dan sprejema celo demonstrirali. Da je hitro in slabo pripravljen, kaže tudi to, da
               ga že po dveh mesecih popravljamo, ker je vseboval nedorečenosti in nejasnosti v
               zvezi z nadurami. Popravljamo ga sicer na predlog Državnega sveta, ki je, kot je
               pojasnil predstavnik Državnega sveta, le-ta razmišljal o tem, ali naj izglasujejo
               veto, ali naj pristopijo k spremembi zakona. Pripravili so spremembo in jo uskladili
               z Vlado, vsaj tako je pisalo v mnenju Vlade, da zakon podpira. Na Odboru se je potem
               izkazalo, da nekaj, kar naj bi bilo usklajeno, le ni tako zelo usklajeno in rešitve v
               zakonu Vlada razume drugače, kot jih razumejo sindikati in delodajalci. Tako smo
               razpravo na odboru morali celo prekiniti, ker se niso uspeli poenotiti, kaj Vlada
               podpira in česa ne. Na podlagi tega sta bila sicer pripravljena dva amandmaja na
               predlog Zakonodajno-pravne službe, do katerih pa se odbor ni opredelil. Zdaj na bi
               zakon ostal tak, kot je predlagan, kar bo najverjetneje, tako kot je povzročilo
               dileme in različna mnenja na odboru, take dileme povzročilo tudi delodajalcem in
               zavodu za zaposlovanje, ko ga bodo morali izvajati. In z eno besedo bi morda lahko
               rekli, da vlada nekakšen kaos, in to pri zakonu, ki ga Vlada največkrat omeni, ko
               govori o protikriznih ukrepih in ga ocenjuje kot enega najpomembnejših protikriznih
               zakonov.</p>
               <p>Zakon je Vlada pripravila z namenom, da zaščiti delavca in pomaga podjetjem ohraniti
               delovna mesta. Po nekaj mesecih je realnost takšna, da smo s tem ohranili 8 tisoč
               delovnih mest, od 230 milijonov evrov, ki smo jih v proračunu oziroma rebalansu
               namenili za ta namen, pa smo do danes porabili 10 milijonov evrov. Danes zjutraj smo
               obravnavali že novi zakon, ki naj bi ohranil 25 tisoč delovnih mest - in kje bomo
               vzeli denar - seveda iz postavke za subvencioniranje skrajšanega delovnega časa,
               kajti očitno so tisti, ki so še pred nekaj meseci trdili, da bomo za to postavko in
               ohranitev teh delovnih mest potrebovali 230 milijonov, da se je izkazalo, da bo na
               tej postavki kar precej sredstev ostalo in jih lahko namenimo za drug namen.</p>
               <p>V Poslanski skupini SDS zakonu ne bomo nasprotovali, kajti menimo, da je vsako
               delovno mesto, ki je že bilo ohranjeno in bo s tem zakonom še ohranjeno, pomembno
               predvsem za vse tiste posameznike, ki bodo ostali na svojih delovnih mestih.</p>
            </sp>
            <sp xml:id="SDZ5-Redna-06-2009-05-20.sp201">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-06-2009-05-20.sp202">

               <speaker>VITO ROŽEJ:</speaker>

               <p>Spoštovani predsedujoči, spoštovani gospod minister, kolegice in kolegi, vsi ostali
               prisotni.</p>
               <p>Osnovni zakon je eden od interventnih zakonov, ki smo ga sprejemali v začetku
               letošnjega leta. Namen je bil zaščititi zaposlene zaradi zmanjšanja ekonomske
               aktivnosti. Kot smo danes že lahko slišali, njegova uvedba in izvedba nista minili
               brez težav. Državni svet je imel pomisleke zaradi neomembe zadrug v osnovnem besedilu
               zakona, zdaj Državni svet predlaga tudi spremembo, kratko sicer, na pobudo
               delodajalcev. Tudi sami bi se lahko pridružili mnenju o ne najbolj doslednem
               sprejemanju tega zakona, kar tudi sama razprava na odboru je pokazala razliko v
               mnenjih. Sicer je eno osnovno strinjanje glede tega, da zakon seveda bo boljši po teh
               spremembah, vprašanje pa, če je zadosti dober.</p>
               <p>V Poslanski skupini Zares se strinjamo s stališčem Vlade, da bi uvajanje novega
               pogoja, skratka, da podjetja ne bi smela odrejati nadur zgolj in samo delavcem za
               katere prejemajo subvencijo, nekako izničilo osnovni namen zakona, ker smo
               prepričani, da podjetje kot enoten gospodarski subjekt enotno plačuje davke, se
               pravi, da bo najbrž na podoben način prejemalo tudi subvencije in najbrž s tem ne gre
               pričakovati, da bi v dobrem veljala ena pravila, v slabem pa neka druga, mogoče za
               koga ugodnejša. O spremembi, glavni, se pravi, da bo prepoved odrejanja nadur ne
               veljala za poslovno leto, ampak zgolj za čas prejemanja subvencije, je bilo že veliko
               rečenega.</p>
               <p>Mogoče bi veljalo omeniti še to, da se je v to spremembo zakona zdaj prikradla ena
               razlika v zvezi z osnovnim besedilom zakona. Osnovno besedilo zakona je namreč
               govorilo, da se za poslovno leto prejemanja subvencij ne sme izplačevati nagrad. Po
               zdaj sprejetem besedilu, za kar mi je seveda žal, da smo bili na odboru nepozorni, pa
               velja, da se nagrade ne smejo izplačevati v letu prejemanja subvencije. Se pravi, gre
               tukaj za eno malo razliko. Koliko vsebinsko, ali je nalašč taka, pa bo najbrž pokazal
               čas.</p>
               <p>Skratka, v poslanski skupini se s predlogom strinjamo in ga bomo podprli. Hvala.
           </p>
            </sp>
            <sp xml:id="SDZ5-Redna-06-2009-05-20.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-06-2009-05-20.sp204">

               <speaker>ANTON URH:</speaker>

               <p>Spoštovani gospod podpredsednik, spoštovani gospod minister, spoštovana državna
               sekretarka, poslanke in poslanci, spoštovani obiskovalci. V Poslanski skupini DeSUS
               se strinjamo z mnenjem Vlade in podpiram predlog spremembe zakona o delnem
               subvencioniranju polnega delovnega časa, ki je bil sprejet kot interventni zakon s
               ciljem ublažiti posledice prihajajoče gospodarske krize.</p>
               <p>Državni svet, ki je predlagatelj novele, predlaga, da se veljavni zakon dopolni v
               delu, ki se nanaša na izvajanje prvega odstavka 3. člena in prepoveduje odrejanja
               nadur v poslovnem letu, v katerem podjetje prejema subvencijo. Predlog sprememb tako
               določa, da velja omejitev odrejanja nadurnega dela v času prejemanja subvencije za
               delavce, za katere to subvencijo prejema.</p>
               <p>Po naši oceni bi to pripomoglo k večji fleksibilnosti gospodarskih subjektov, saj
               omejitev odrejanja nadurnega dela ne velja za celo podjetje, temveč zgolj za
               subvencioniranje del, obenem pa v Poslanski skupini DeSUS upamo, da delodajalci tega
               določila ne bodo zlorabljali. Ponavljam, v Poslanski skupini DeSUS upamo, da
               delodajalci tega določila ne bodo zlorabljali, kajti s terena prihajajo zaskrbljujoča
               opozorila, da se to že dogaja. Hvala lepa.</p>
            </sp>
            <sp xml:id="SDZ5-Redna-06-2009-05-20.sp205">

               <speaker>MAG. VASJA KLAVORA:</speaker>

               <p>Hvala lepa. Besedo ima gospod Srečko prijatelj v imenu Poslanske skupine SNS.</p>
            </sp>
            <sp xml:id="SDZ5-Redna-06-2009-05-20.sp206">

               <speaker>SREČKO PRIJATELJ:</speaker>

               <p>Hvala spoštovani podpredsednik za besedo, kolegice in kolegi, predstavniki
               Vlade.</p>
               <p>Zakon o spremembi Zakona o delnem subvencioniranju polnega delovnega časa je nekako
               po kratki veljavnosti nuja, saj delodajalci ugotavljajo, da dejansko je popravek
               napake, ki je bila storjena, na katero smo tudi mi opozarjali, ko se je zakon
               sprejemal, delodajalci pa ugotavljajo, da na primer zlasti tam, kjer je strukturna
               delitev dela v podjetju, kjer so večja podjetja, da so neka jedra v podjetjih, ki
               sicer imajo dela, imajo pogodbe, imajo naročila, pa teh naročil ne morejo izpolniti,
               ker je podjetje obvezano k skrajšanju delovnega časa za vse. Če se to ne zgodi,
               seveda potem subvencije ni.</p>
               <p>Temu je namenjen, preprosto rečeno, tudi ta popravek in prav je, da smo ga v bistvu
               vnesli, kajti imamo podjetja, ki morajo zaradi tega, ker bi sicer lahko delali
               nekateri deli podjetja preko polnega delovnega časa, ker niso izdobavili končnih
               izdelkov, končnih produktov, plačevati danes tudi penale. Torej ta zadeva, ki je bila
               sprejeta, je bila slabo dodelana in v temu kontekstu seveda kritika vsem tistim, ki
               niste poslušali tudi opozoril.</p>
               <p>Zakon sicer je namenjen za to krizno obdobje za podjetja, ki želijo v dobri
               kondiciji pričakati boljše čase in je dobronameren in v Slovenski nacionalni stranki
               ga ocenjujemo kot dobrega in seveda, nekateri delodajalci pa to dobroto že
               izkoriščajo in zakon tudi zlorabljajo.</p>
               <p>Jaz sem državno sekretarko tudi pozval k temu, naj vpelje večji nivo kontrole skozi
               delovne inšpekcije, vemo, da se to že izkorišča.</p>
               <p>In glede mogoče tega, da nekateri vendarle prejemajo tudi nagrade za to, ker slabo
               delajo, tudi to naj bi bilo področje urejanja tega zakona, sem tudi bil zelo oster na
               matičnem delovnem telesu in sem povedal, da pač nagrade za tiste, zlasti za državna
               podjetja, ki v bistvu imajo slabo zaključeno poslovno leto, ne pridejo v poštev. Jaz
               ne vidim razloga, zakaj bi nagrade sploh izplačevali, saj vsak dela za plačo in zelo
               malo je delavcev, ki dobijo na koncu leta zaradi uspešnosti podjetja kakšno kuverto
               več. Jaz ne poznam takega podjetja, ki bi delavcem dalo še eno kuverto.</p>
               <p>Slovenija po našem mnenju sprejema oziroma Vlada predlaga zakone, seveda tudi ta je
               eden od tistih, ki na nek način blažijo dobo recesije, v kateri se je znašla tudi
               Slovenija. Vendar niso dobri v kontekstu izbire. Daljšanje delovne dobe, ki bo mogoče
               tudi eden od predlogov Vlade, tudi ne bo ravno pripomogel k temu, da bomo boljše
               pameti in boljše kondicije pričakali v bistvu konec recesije. In če pogledamo ta
               zakon, ki je danes pred nami, je že veljaven in hitro sprejet, nedomišljeno podan v
               proceduro sprejema, na kar opozarja tudi današnje dopolnilo, je tudi v bistvu na nek
               način dober, ampak bi moral biti zadnji v prioriteti predlaganih zakonov. Ker
               subvencionira nedelo. Jaz bi rajši videl, mnogo rajši bi videl, da bi Vlada prinesla
               v Državni zbor zakon, ki bi pa subvencioniral odpiranje novih delovnih mest,
               ustvarjanje nove dodane vrednosti, s tem krepitve tudi davčne njive, s katere vsi
               pobiramo in seveda s tem tudi boljšo finančno vzdržnost bi krepili v državi in na nek
               način bi dali tudi možnost ljudem, ki čakajo na prvo zaposlitev. Ampak dobro, kot
               rečeno, ta zakon spada od zadaj navzgor med enega od tistih, ki bi imel na naši listi
               mogoče zadnjo prioriteto. Na prvo mesto bi postavili to, kar sem že omenil, na drugo
               mesto pa prav gotovo krajšanje delovne dobe, s tem da damo možnost mlademu kadru, ki
               je poln znanja, da pride do prve zaposlitve. Kajti vemo, kaj se zgodi z nekim dobrim
               magistrom ali diplomiranim inženirjem, ki čaka na prvo zaposlitev pet let doma, zato
               ker nekdo opravlja delo do 65. leta starosti, kot bo po novem veljalo. Če bomo to
               naredili, tudi tisti magister ali pa diplomirani inženir, ki ga bomo kasneje
               zaposlili, ne bo uporaben, ker njegova sufisticirana znanja bodo že zgodovina.
               Prihajali bodo novi z boljšim znanjem in seveda tudi kriminala bo več in obupa v
               družbi tudi.</p>
               <p>Jaz bi apeliral na Vlado, ker imamo tukaj državno sekretarko, pa tudi ministra za
               delo, da uporabijo tudi druge metode pri določanju subvencij. Hvala lepa.</p>
            </sp>
            <sp xml:id="SDZ5-Redna-06-2009-05-20.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Janez Ribič v imenu Poslanske skupine SLS.</p>
            </sp>
            <sp xml:id="SDZ5-Redna-06-2009-05-20.sp208">

               <speaker>JANEZ RIBIČ:</speaker>

               <p>Hvala za besedo. Spoštovani gospod minister, predstavniki Ministrstva za delo.
               Spoštovani gospe in gospodje poslanci.</p>
               <p>Spoštovani. Žal se uresničuje dejstvo, na katerega smo poslanci Slovenske ljudske
               stranke opozorili že ob sprejemanju ukrepov - da so le-ti prepozni in neučinkoviti.
               Ne koristijo ne delavcem ne delodajalcem, kot se je izkazalo. Zato ne čudi dejstvo,
               da si je Vlada ob obravnavi tega zakona že v času od februarja do danes premislila in
               ta predlog sprememb, ki ga je vložil Državni svet, podpira, čeprav je prvotno
               spremembam nasprotovala.</p>
               <p>V Poslanski skupini Slovenske ljudske stranke bomo vedno podprli ukrepe, ki bodo
               pomagali gospodarstvu, hkrati pa pravično zaščitili delavca. Ob začetku izvajanja
               zakona so začeli delodajalci takoj opozarjati na težave pri izvajanju prvega odstavka
               3. člena zakona, ki se nanaša na prepoved odrejanja nadur delavcem v celotnem
               poslovnem letu, v katerem je delodajalec vključen v izvajanje ukrepa, čeprav se ukrep
               lahko izvaja največ šest mesecev. Iz tega razloga je Državni svet oblikoval Predlog
               zakona o spremembi Zakona o delnem subvencioniranju polnega delovnega časa, ki naj bi
               omejil to prepoved le na čas trajanja ukrepa v skladu z drugim odstavkom 4. člena.</p>
               <p>Po našem mnenju predloženi predlog novele spreminja osnovni koncept veljavnega
               zakona. Poleg tega določba, kot je predlagana, ni čisto jasna, saj ni jasno, ali gre
               le za del podjetja ali za del poslovnega leta. Kot je znano, na 2. nujni seji Odbora
               za delo, družino, socialne zadeve in invalide dne 12. 1. 2009, ki je kot matično
               delovno telo obravnavalo predlog zakona o delnem subvencioniranju polnega delovnega
               časa, predstavniki Vlade na izrecno vprašanje niso odgovorili, da bo predlagani ukrep
               in s tem celotni zakon veljaven za ves gospodarski subjekt, brez delitve na posamezne
               enote ali oddelke ali celo posamezne delavce.</p>
               <p>Že razprava na matičnem odboru ob tej spremembi, ki je pred nami, je pokazala na
               nejasnost, zato bi pričakovali, da bo Vlada ali koalicija zakon popravila.</p>
               <p>V Poslanski skupini Slovenske ljudske stranke pričakujemo učinkovit nadzor nad
               izvajanjem zakonov, ki uvajajo takšne začasne ukrepe, da se ne bi na škodo delavcev
               in na škodo proračunskega denarja ti ukrepi napačno izkoriščali.</p>
               <p>Zakon bomo sicer podprli, v upanju da bo učinkovit.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic v imenu Poslanske skupine LDS.</p>
            </sp>
            <sp xml:id="SDZ5-Redna-06-2009-05-20.sp210">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Prijazen pozdrav ministru s sodelavkami in
               seveda tisto, kar se velikokrat pozablja, dobrodošlica in pozdrav tudi predstavniku
               Državnega sveta. In naj v začetku predstavitve stališča Poslanskega kluba LDS, jaz
               sem vesel, da se je Državni svet odločil za to konstruktivno potezo, vložil zakon, ki
               ga sedaj skupaj sooblikujemo.</p>
               <p>Poletje se bliža, veliko ljudi že nosi črna, temna očala, tudi v Državnem zboru, in
               zato to zgodbo, ki jo mi vidimo kot dobrodošlo in uspešno, vidijo in slikajo črno,
               predvsem tisti, ki pravijo, da ni ukrepov, da ni rezultatov, seveda, tudi pri tem
               ukrepu, ki zagotovo ohranja delovna mesta, vidijo samo tisto, kar je slabo in
               neugodno, ampak očitno to presojam njihovi naravi.</p>
               <p>V Poslanskem klubu Liberalne demokracije bomo ta zakon podprli. Zagotovo ni idealen,
               tako kot ni idealno veliko stvari v življenju, ampak ta zakon zagotovo ohranja
               delovna mesta. Nekateri se pritožujejo tudi nad tem, da smo za ta zakon namenili
               preveč sredstev. Če bodo neporabljena, zagotovo od viška glava ne boli. V času
               gospodarske krize in recesije jih bomo imeli nameniti kam, zatorej pohvala
               ministrstvu in Državnemu svetu.</p>
               <p>Seveda imamo tudi mi določene zadržke in pomisleke, ki jih ne želimo in nočemo
               predstaviti negativno, črnogledo, ampak so predvsem napotek tistim, ki se bodo s tem
               zakonom še ukvarjali, da ga izboljšamo in nadgradimo. Zagotovo je to interventni
               zakon za čas krize. Prvi izmed predvidenih ukrepov, seveda, ki je sprožil temeljni
               razmislek, ali je v zakonu ustrezno urejeno subvencioniranje in ali bo dejansko
               uresničilo glavni cilj, to je ohranitev delovnih mest namesto takojšnjih odpovedi,
               predvsem odpovedi zaradi upada naročil. Nekateri ekonomisti so izrazili tudi kar
               nekaj pomislekov, na primer dr. Mramor je dajal, da je ukrep slabo ciljan in premalo
               restriktiven. Po njegovem je bolj donacija kot pa premišljen ukrep glede na to, da se
               lahko kriza zavleče, država pa ima zelo omejen obseg sredstev za posredovanje. Tudi
               te razmisleke, predvsem o dolgoročnosti ukrepa, velja vključiti v nadaljenje
               kontekste in spremembe zakona, če bodo potrebni. Nekaj opozoril se je že izkazalo za
               utemeljene in zahtevajo popravke zakona, predvsem jaz sem prepričan, da bodo na
               ministrstvu tistim, ki skušajo ta zakon, njegove namen in pa cilje izigravati, znali
               stopiti na rep, tako da bo zakon še bolj dosegal svoje namen. Zanimive so tudi
               izkušnje iz, recimo, Nemčije, kjer so ta ukrep sprejeli že januarja 2009, in ga tudi
               podaljšujejo do konca leta 2010. Tudi Vlada Republike Slovenije načrtuje podaljšanje
               izvajanja zakona. Eden izmed argumentov ministra je bil, da se ta ukrep uvede oziroma
               ga imajo namen uvesti nekatere članice, med njimi tudi največkrat omenjena Nemčija.
               Po nam dostopnih informacijah je bil v Nemčiji ta ukrep, se popravljam, uveden že
               sredi novembra 2008. So ga podaljšali za 18 mesecev do konca leta 2010. Pri nemškem
               ukrepu gre že za obstoječi transfer, ki ga je Vlada zgolj prilagodila in spremenila
               za čas trajanja krize, in sicer tako, da imajo neposredne koristi tako delodajalci
               kot tudi delavci. Poleg tega so pa tam do ukrepa upravičena tako mala kot pa tudi
               velika podjetja.</p>
               <p>Na koncu bi lahko rekel, da je bil zakon sprejet na podlagi kompromisa z
               upoštevanjem predlogov socialnih partnerjev, ki ima nekaj pomanjkljivosti in
               nejasnosti, vendar očitno bo časa še dovolj, da jih odpravimo in popravimo.</p>
               <p>Za konec pa še to. Ker ta ukrep kljub vsemu v največji meri ohranja delovna mesta in
               ker je predviden že nov ukrep, je nadomestilo za čakanje na delo, bomo v Poslanski
               skupini Liberalne demokracije Slovenije spremembo zakona podprli. Hvala lepa.</p>
            </sp>
            <sp xml:id="SDZ5-Redna-06-2009-05-20.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem 2. obravnavo
               predlog zakona. Odločanje o predlogu zakona bomo v skladu s časovnim potekom seje
               Državnega zbora opravili danes v okviru glasovanj, pol ure po prekinjeni 12. točki
               dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-20.title5">12. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O ŠTIPENDIRANJU</title>, po skrajšanem postopku. Predlog
               zakona je v obravnavo Državnemu zboru predložila Vlada. Besedo dajem predstavniku
               Vlade za dopolnilno obrazložitev predloga zakona. Izvolite, gospod minister, dr. Ivan
               Svetlik.</p>
            </sp>
            <sp xml:id="SDZ5-Redna-06-2009-05-20.sp212">

               <speaker>DR. IVAN SVETLIK:</speaker>

               <p>Spoštovani predsedujoči, spoštovane poslanke in poslanci. Ministrstvo za delo,
               družino in socialne zadeve je pripravilo Predlog zakona o spremembah in dopolnitvah
               Zakona o štipendiranju, s katerim se odpravljajo določbe, ki jih v praksi ni bilo
               mogoče izvajati ali so bile nejasne in dvoumne, ter odpravlja nekatere
               pomanjkljivosti zakona, ki bodo bistveno prispevali k učinkovitejšemu izvajanja
               sistema štipendiranja.</p>
               <p>Gre predvsem za zvišanje cenzusa za pridobitev državne štipendije, s čimer želimo
               omogočiti šolanje večjemu številu mladih iz socialno šibkejših okolij ter ponovno
               vzpostaviti pozitivno diskriminacijo kandidatov iz enostarševskih družin, kandidatov
               s posebnimi potrebami in kandidatov, katerih sorejenci so osebe s posebnimi
               potrebami. Z zvišanjem cenzusa namreč želi ministrstvo še posebej poskrbeti za
               ranljive skupine in za ureditev položaja povečanega števila socialno ogroženih
               vlagateljev, kar se sedaj v kriznem času še dodatno pojavlja kot problem. Cenzus za
               pridobitev državne štipendije se tako zvišuje s sedanjih 60% minimalne plače na
               družinskega člana na 65% minimalne plače na družinskega člana, za tiste kandidate, ki
               se šolajo ali študirajo v kraju svojega bivališča, in se zvišuje na 66 do 68%
               minimalne plače za tiste kandidate, ki študirajo izven kraja stalnega bivališča. Za
               kategorijo kandidatov iz enostarševskih družin, kandidatov s posebnimi potrebami
               oziroma kandidatov, katerih sorojenci so osebe s posebnimi potrebami, pa se uvaja
               višji cenzus, in sicer 70% minimalne plače na družinskega člana.</p>
               <p>Takšna sprememba tudi pomeni bistveno poenostavitev dosedanjega sistema, saj cenzus
               ni več vezan na indeks razvitosti regije, ki je kot kriterij za ugotovitev cenzusa za
               podelitev državne štipendije z vidika načela enakega obravnavanja tudi sporen.</p>
               <p>Izračuni kažejo, da bomo na tej podlagi lahko zagotovili vsaj 4 tisoč 900 novih
               štipendistov iz naslova državne štipendije, zaradi poslabšanja ekonomsko-socialnega
               položaja pa računamo, da bo priliv ali pripad možnih kandidatov za te štipendije še
               precej večji, saj smo po nekaterih ocenah izpred par mesecev ugotavljali, da je takih
               vsaj 200 mesečno dodatno. S spremembami in dopolnitvami tega zakona se odpravlja tudi
               pomanjkljivost obstoječega glede Zoisovih štipendij, saj zdaj po tej spremembi zlati
               maturant lahko pridobi štipendijo za nadaljevanje izobraževanja na višji stopnji
               neposredno.</p>
               <p>Sredstva, namenjena za štipendijo, so v primerjavi s porabljenimi sredstvi za
               štipendijo v letošnjem letu 94 milijonov evrov, se povečujejo na 110 milijonov evrov
               in ta učinek tega zakona o spremembi obstoječega štipendijskega zakona je ocenjen na
               9 milijonov.</p>
               <p>Ob koncu naj še dodam, da mi pripravljamo nov zakon o štipendiranju, pri čemer smo
               se zaradi tega, ker bo moral biti obstoječi tako zelo prenovljen, da ga ni mogoče
               obravnavati po krajšem postopku, odločili pravzaprav za ta interventni poseg. Sicer
               bi ne bilo mogoče, da bi te ugodnosti, ki jih sedaj sprememba zakona daje, bile
               koriščenje že v generacijo šolajočih v prihodnjem letu. Hvala lepa.</p>
            </sp>
            <sp xml:id="SDZ5-Redna-06-2009-05-20.sp213">

               <speaker>PODPREDSEDNIK VASJA KLAVORA:</speaker>

               <p>Hvala lepa. Predlog zakona je obravnaval Odbor za delo, družino, socialne zadeve in
               invalide kot matično delovno telo. Besedo dajem predsednici dr. Andreji Črnak Meglič
               za predstavitev poročila odbora. Prosim.</p>
            </sp>
            <sp xml:id="SDZ5-Redna-06-2009-05-20.sp214">

               <speaker>DR. ANDREJA ČRNAK MEGLIČ:</speaker>

               <p>Še enkrat lepo pozdravljeni.</p>
               <p>Odbor za delo, družino, socialne zadeve in invalide je na 5. seji kot matično
               delovno telo obravnaval tudi Predlog zakona o spremembah in dopolnitvah Zakona o
               štipendiranju, ki ga je v obravnavo predložila Vlada s predlogom za obravnavo in
               sprejetje predloga zakona po skrajšanem postopku.</p>
               <p>Pri delu odbora so sodelovali predstavniki predlagatelja, predstavnica
               Zakonodajno-pravne službe, predstavnik Državnega sveta in tudi predstavniki
               Študentske organizacije Slovenije.</p>
               <p>Odboru je bilo posredovano mnenje Zakonodajno-pravne službe, mnenje Komisije
               Državnega sveta za kulturo, znanost, šolstvo in šport, ki je predlog zakona podprla.</p>
               <p>Vložen je bil amandma k 2. členu Poslanske skupine SDS, na klop pa so člani prejeli
               tudi predloge za amandmaje odbora, ki so bili pripravljeni na podlagi mnenja
               Zakonodajno-pravne službe.</p>
               <p>Predstavnica predlagatelja dr. Anja Kopač Mrak je podala dopolnilno obrazložitev
               predloga zakona, pri čemer je poudarila da se s predlagano zakonsko rešitvijo
               povečuje možnost pridobitve državnih štipendij dijakov in študentov iz socialno
               ogroženih družin, saj se določa višji vstopni dohodkovni cenzus.</p>
               <p>Predstavnica Zakonodajno-pravne službe je predstavila pisno mnenje in povedala, da
               se je večji del njihovih pripomb nanašal predvsem na nejasnosti v predlogu zakona.
               Posebej je opozorila na del pripomb k določbi 2. člena, h katerim amandmaji niso bili
               predlagani, ki se nanašajo na opredelitev kategorij prosilcev, za katere naj bi se
               uveljavil ugodnejši cenzus.</p>
               <p>Člani odbora in vabljeni so v razpravi spremembe zakona podprli, razpravljavci so se
               strinjali tudi s tem, da niso zadostne in da bodo, kot je napovedala Vlada, potrebne
               korenite spremembe štipendijskega zakona. Ob tem je bilo v razpravi o 2. členu in
               vloženem amandmaju Poslanske skupine SDS kljub načelnemu strinjanju za dvig cenzusa s
               strani nekaterih razpravljavcev poudarjeno, da v tem trenutku, glede na situacijo
               amandmaja ne bodo podprli. Zagovorniki predlaganega amandmaja so menili, da gre za
               zvišanje za 2% od predloga Vlade, kar bi v praksi pomenilo 2 do 3 tisoč državnih
               štipendij na leto več in torej, da dvig ne bi bil radikalen.</p>
               <p>Amandma v odboru ni dobil podpore. Ob tem je bilo izpostavljeno stališče, da je za
               urejanje štipendijske politike v naši državi treba čim prej pripraviti celovito
               spremembo štipendijskega zakona.</p>
               <p>Odbor je sprejel svoje amandmaje, in sicer na 1., 2., 6. in 7. člen. Dopolnjeni
               predlog zakona je sestavni del tega poročila.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospa Alenka Jeraj v imenu Poslanske skupine SDS.</p>
            </sp>
            <sp xml:id="SDZ5-Redna-06-2009-05-20.sp216">

               <speaker>ALENKA JERAJ:</speaker>

               <p>Pozdravljeni.</p>
               <p>V Poslanski skupini SDS novelo zakona o štipendiranju podpiramo.</p>
               <p>Zakon o štipendiranju je bil sprejet v letu 2007, začel pa je veljati s šolskim
               letom 2008/2009. Ob sprejemu zakona in v času razprave smo se dogovorili, da bomo
               nekaj mesecev po uveljavitvi analizirali, ali je prinesel učinke in rezultate, ki smo
               jih načrtovali, ali ne. Skupaj lahko ugotovimo, da ni prinesel novih deset tisoč
               štipendij in še daleč smo od tega, kar so predlagali v Študentski organizaciji
               Slovenije, dvajset tisoč novih štipendij. Problem zniževanja števila štipendij ni od
               včeraj in zato je potrebno povedati dvoje; od leta 1990 se je drastično zniževalo
               število kadrovskih štipendij, kot posledica tega pa se je povečevalo število
               republiških oziroma državni štipendij, vendar ne v zadostni meri. Drugi problem, ki
               mu nismo namenjali dovolj pozornosti oziroma lahko rečemo, da štipendijska politika
               ni sledila spremembam, pa je podatek, da je število dijakov v obdobju od leta 1990 do
               danes naraslo za nekaj več kot šest tisoč, medtem ko se je število študentov povečalo
               za enainosemdeset tisoč, torej s triintrideset tisoč na sto štirinajst tisoč.</p>
               <p>Zagotovo štipendijska politika v zadnjem desetletju ni bila ustrezna, zato je prišlo
               do sprejema zakona, katerega cilj je bilo povečanje kadrovskih štipendij kar pa
               seveda ne gre čez noč. In če smo iz časov, ko je bilo kadrovskih štipendij
               petinštirideset tisoč padli na sedem tisoč, se moramo najbrž vprašati, kaj je treba
               narediti. Da ta trend spremenimo, bo treba še veliko truda na strani Vlade pa tudi
               nas, nekaj teh spodbud in bolj jasno dikcijo v zvezi s kadrovskimi štipendijami
               prinaša tudi novela, ki jo danes obravnavamo. Novela prinaša tudi spremembo člena, ki
               se nanaša na izobraževanje v tujini in olajšuje prosilcem pridobitev štipendije.</p>
               <p>Spreminja se tudi člen, ki določa cenzus za pridobitev državne štipendije. Cenzus se
               zvišuje, kar v Slovenski demokratski stranki podpiramo, saj bo to omogočilo
               pridobitev državne štipendije večjemu številu kandidatov iz socialno šibkejših
               družin. Vendar pa z amandmajem, ki smo ga vložili v Poslanski skupini Slovenske
               demokratske stranke, to še izboljšujemo oziroma predlagamo še nekoliko višji cenzus.
               Ob tem kolegice in kolege prosim, da pozabijo, da je amandma predlaga naša poslanska
               skupina, in ima pred očmi dejstvo, da je predlog pripravila Študentska organizacija
               Slovenije in da je dilema samo ena: ali sprejemamo predlog Vlade, ki pomeni novih
               slabih pet tisoč štipendij, ali predlog Študentske organizacije, ki pomeni sedem do
               osem tisoč novih štipendij.</p>
               <p>Na Odboru za delo, družino, socialne zadeve in invalide je državna sekretarka
               pojasnila, da bi tudi ob sprejetju našega amandmaja sredstva, ki so predvidena v
               proračunu, zadostovala, in to kljub temu, da je Vlada z rebalansom proračuna za leto
               2009 odvzela sredstva na postavki za državne štipendije v višini 6,8 milijona evrov,
               ker so bila ta sredstva neporabljena oziroma štipendije niso bile podeljene. Nizek
               vstopni cenzus se je očitno odražal v nepodeljenih državnih štipendijah. Če se
               vstopni cenzus ne zvišal, kot je predlagano, bodo konec leta ponovno na tej postavki
               državnih štipendij sredstva ostala nerealizirana.</p>
               <p>V Poslanski skupini SDS novelo podpiramo, predlagamo pa amandma, ki jo bo še
               izboljšal zato vas vabim k podpori.</p>
            </sp>
            <sp xml:id="SDZ5-Redna-06-2009-05-20.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vito Rožej v imenu Poslanske skupine Zares. Prosim.
           </p>
            </sp>
            <sp xml:id="SDZ5-Redna-06-2009-05-20.sp218">

               <speaker>VITO ROŽEJ:</speaker>

               <p>Lep pozdrav še enkrat. Torej, kot smo že lahko slišali, zakon o štipendiranju, ki je
               bil sprejet junija leta 2007, je začel veljati s šolskim 2008/2009, z izjemo tistega
               dela, se pravi kadrovskih štipendij, kjer je zakon začel veljati že julija 2007. S
               tem zakonom se je pristojnost podeljevanja štipendij prenesla zavodu za zaposlovanje
               na centre za socialno delo, kar se tiče državnih štipendij pa na Javni sklad za
               razvoj kadrov in štipendij, kar se tiče Zoisovih štipendij. Treba je seveda reči, da
               z zdajšnjo novelo pravzaprav popravljamo, kar je prejšnji zakon zaradi cenzusov, ki
               jih je določal, pokvaril - da tako rečem. Število štipendij seveda ne raste, tako kot
               je bilo nekako planirano v prejšnjem mandatu, ampak se počasi vrača na raven, na
               kateri je nekdaj že bilo. Vse ostalo, pač višje številke, so zaenkrat pobožne želje.
               Omenjeno je bilo že tudi tukaj s strani ministra, da so pač razlogi zelo raznoliki in
               da se zaradi tega pripravlja tudi nov zakon o štipendiranju.</p>
               <p>Se pa s to predlagano rešitvijo veča možnost pridobitve državnih štipendij študentom
               iz ogroženih družin. Cenzus se viša, za nekatere bolj, za nekatere manj. Zdaj je pa
               seveda stvar vprašanja razpoložljivih sredstev, ali bi se lahko ta cenzus zvišal še
               več, tako kot predlaga Slovenska demokratska stranka na predlog, če sem prav razumel,
               Študentske organizacije. Načeloma nekega zadržka pri podpori k takemu amandmaju
               nimamo, je pa res seveda, da jaz, čeprav sem bil tudi na odboru, nisem tako jasno
               razumel izjave državne sekretarke, da je denarja v proračunu res zadosti. Ob tem je
               treba povedati, da so štipendije kot socialni prejemek zelo široko zastavljene. Če
               pogledate cenzuse, ki jim je treba zadostiti, zato da nekdo dobi štipendijo, pa pač
               ta cenzus primerjate s cenzusi, ki jim je treba zadostiti, zato da nekdo prejme kak
               drug socialni prejemek, je v tem primeru ta cenzus postavljen zelo visoko.
               Primerjalno gledano seveda.</p>
               <p>Ob tem je treba tudi povedati, da kriteriji, kot so stalno bivališče, niso nujno
               tisti pravi, na katere se gre zanesti pri tem določanju cenzusov. Tukaj so možne neke
               manipulacije in mogoče bo novi zakon o štipendiranju se tudi na tem področju lotil
               temeljitejšega nadzora. Je pa treba reči, da nikakor ne mislimo, da bi štipendij bilo
               preveč, tudi če mogoče kakšna ni najbolj upravičeno podeljena. Najbolj nas veseli, da
               s to novelo izenačujemo oziroma nekako pozitivno diskriminiramo tiste, ki si to
               zaslužijo. Skratka, kandidati iz enostarševskih družin, kandidate s posebnimi
               potrebami oziroma kandidate, katerih sorojenci so osebe s posebnimi potrebami. Ravno
               tako nas veseli odprava pomanjkljivosti zakona gleda Zoisovih štipendij.</p>
               <p>Posebej je mogoče vredno omeniti, da se s to zakonsko rešitvijo odpravlja tudi
               nekatere druge določbe, ki sicer niso vezane na cenzus, ampak jih v praksi ni bilo
               mogoče izvajati - gre za 11. člen, ki ureja izobraževanje v tujini, ker slovenski
               ministrstvi, pristojni za področje šolstva in visokega šolstva, nimata pristojnosti
               izdajanja potrdila o akreditiranosti tujih institucij in programov. Tovrstna
               pristojnost seveda pripada pristojnim ministrstvom držav, kjer posamezniki študirajo.</p>
               <p>Druga reč, ki se odpravlja s to novelo zakona, je pa ta pravna praznina glede
               krajevne pristojnosti centrov za socialno delo. V obstoječem prvem odstavku 42. člena
               je bilo določeno samo, da o dodelitvi državne štipendije odloča na I. stopnji
               pristojni center za socialno delo, ni pa nikjer v zakonu določeno, kateri center je
               krajevno pristojen, niti ni mogoče tega ugotoviti na podlagi drugih zakonov ali
               predpisov, v katerih so centrom za socialno delo dane določene pristojnosti. Tako
               določene nepravilnosti se s tem odpravljajo, vse seveda ne.</p>
               <p>Pomisleki, ki so bili tukaj izraženi glede števila kadrovskih štipendij, seveda
               stojijo. Je pa verjetno, da je to problem ne samo Ministrstva za delo, družino in
               socialne zadeve, ampak tudi delodajalcev in še koga, vpletenega v ta cel proces
               štipendiranja. V obstoječi gospodarski situaciji se nam zdi, če seveda Ministrstvo za
               družino in socialne zadeve ne meni drugače, da ta zakon zadosti dobro, v skladu z
               obstoječimi možnostmi, ureja področje štipendiranja. Če pa bo ministrstvo našlo
               kakšno radodarnejšo rešitev, pa jo bomo podprli, podobno kot tudi to. Hvala.</p>
            </sp>
            <sp xml:id="SDZ5-Redna-06-2009-05-20.sp219">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu poslanske skupine DeSUS.</p>
            </sp>
            <sp xml:id="SDZ5-Redna-06-2009-05-20.sp220">

               <speaker>VILI REZMAN:</speaker>

               <p>Gospod podpredsednik, hvala lepa. Lep pozdrav vsem, na čelu z ministrom z ekipo! In
               naj za uvod povem, da je zakon, ki ga je Ministrstvo za delo, družino, socialne
               zadeve pripravilo, naletel v naši poslanski skupini na naklonjen odnos z razlogi.
               Prvi razlog je v tem, da se pač na ta način, čeprav zveni nekako drugače - zvišanje
               cenzusa, omogoča lažji in širši dostop do pomoči pri študiju. Drugi razlog je v tem,
               da mi resno mislimo, ko se nenehno govori o tem, kako se v Sloveniji ne mislimo
               zadovoljiti z nekimi solivalističnimi, preživetvenimi cilji, ampak da težimo k
               razvoju, ki naj bo utemeljen na čim boljšem, čim kvalitetnejšem znanju. Brez
               študentov, brez omogočanja študija, brez veliko znanja tega ni mogoče doseči. Mi
               menimo, da je pozitivna diskriminacija, ki je ponujena v tem predlogu zakona, takšna,
               da je vredna podpore, zato ker niža socialne bariere in krajša krajevne bariere za
               vse tiste, ki žele študirati ob javni pomoči.</p>
               <p>Zato moramo reči, da čeprav nismo za to, da bi s prstom kazali na druge, je vendarle
               treba opozoriti, da bi lahko bile razmere boljše, če ne bi napravili nekaj napak v
               preteklosti. V prejšnjem mandatu smo namreč spremenili - z nasprotovanjem Poslanske
               skupine DeSUS - zakon o usklajevanju transferov in na ta način za lep čas zamrznili
               socialne transfere, to je bila velika napaka. Kasneje smo jo v Poslanski skupini
               DeSUS trikrat poskušali popraviti s predlaganimi zakoni. Enkrat je bil vmes ta zakon,
               ki bi omogočal boljši standard tistim, ki dobe socialne transfere zabarantan za nek
               drug zakon, slab, čeprav smo ga podprli, smo imeli številne pripombe - Zakon o
               enkratnem pokojninskem dodatku, o katerem bomo kdaj drugič še govorili in ki ga tudi
               sedaj vsi ne ocenjujemo enako. In tretjič, ko je bil vložen, je bil podprt, ampak
               podprt na ta način, da bi opozicija upravičeno, tako kot sedaj to počenja, rekla, da
               je bil izmaličen. To se nam je, žal, zgodilo. Če se nam to ne bi zgodilo, bi bila
               raven socialnih transferov bistveno boljša.</p>
               <p>Mi bomo zato zakon podprli. Ne bomo podprli precej všečnega amandmaja, zato ker ne
               podpiramo igre, ki se nam ne zdi najbolj korektna, ki ravna tako kot trgovec, ki
               najprej dvigne ceno in potem ponudi akcijsko prodajo. Ali v zrcalni podobi bi temu
               lahko rekli, da se najprej zamrznejo transferi in se potem, ko nas ne bremene več, ko
               bremene koga drugega, sklicujemo oziroma opozarjamo na to, zakaj dvigi niso višji. Na
               ta način se pač igra nek skeč za javnost. Ampak mi moramo opozoriti, da ima ta
               Janusova podoba pač obe lici. Eno tisto, ki je resnično, in drugo, ki je nekolikanj
               igrano.</p>
               <p>V Poslanski skupini DeSUS ta zakon podpiramo zato, ker se zavzemamo za socialno
               državo, ker menimo, da imamo dovolj čuta za socialno senzibilnost, in zato ker
               menimo,da v resnici na ta način, morebiti ne toliko kot bi študentje želeli, pa
               vendarle pomagamo oziroma lajšamo njihova bremena pri študiju. Ocena Vlade je, da je
               to, kar je predlagano, primerno. Mi bomo s tem soglašali. To bomo podprli. Amandmaja,
               ki politično zelo vešče manipulira z javnostjo, pa, kot sem dejal, ne.</p>
               <p>Naj za zaključek povem, da je tudi v preteklosti, ko je bil zakon spreminjan,
               obljubljal bistveno več, kot je kasneje dal. S tem zakonom sedaj nekoliko popravljamo
               in zato ga bomo v Poslanski skupini DeSUS podprli. Hvala lepa.</p>
            </sp>
            <sp xml:id="SDZ5-Redna-06-2009-05-20.sp221">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj v imenu Poslanske skupine Slovenske
               nacionalne stranke.</p>
            </sp>
            <sp xml:id="SDZ5-Redna-06-2009-05-20.sp222">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Lep pozdrav tudi obiskovalcem, obiskovalkam.
               Spoštovane kolegice, spoštovani kolegi!</p>
               <p>Seveda je ta zakon treba podpreti oziroma spremembo tega zakona - absolutno. Vendar,
               če mi je dovoljeno, bi to malo osvetlil, gledano v perspektivi časa.</p>
               <p>Zakon, ki ga danes dopolnjujejo, torej zakon o štipendiranju, je bil sprejet pred
               štirimi leti. Takrat smo imeli 60 tisoč, konkretno 58 tisoč 500 štipendij in takratni
               zakon naj bi v bistvu te štipendije dvignil za 10 tisoč. V praksi pa se je zgodilo
               ravno obratno. Zakon, namesto da bi povečal število štipendij, je dejansko zmanjšal
               število štipendij za 10 tisoč. To, kar danes popravljamo, nam v bistvu daje nekje
               vzdržno situacijo za leto 2005, ker bomo povečali število štipendij za 5000, če
               sprejmemo amandma Študentske organizacije, bo ta številka mogoče 7000, kar bi bilo
               prav, da tudi naredimo. Če tega ne bomo storili, potem nismo naredili nič oziroma
               malo več kot nič, kajti čakalcev za štipendije je še vedno 17 tisoč. Da pa je Vlada
               tukaj nenačelna, pa želim poudariti skozi delo, ki je opravljeno v Državnem zboru,
               namreč z rebalansom smo pobrali na tem portfelju 6,8 milijona evrov. Spreminjati
               vstopni cenzus, pri tem pa govoriti o tem, da je zakon dober, ne imeti pa denarja,
               ker si ga pobral, to se pravi, da ne upoštevamo vseh kriterijev, ki so potrebni za
               realizacijo tega, nas bo spet pripeljalo v to, da bomo ugotovili, da pa nismo mogli
               izpolniti, tokrat ne zaradi cenzusa, ampak zaradi denarja, ki ga nimamo, izplačilo
               štipendij oziroma odobritev štipendij. Našli bomo novo opravičilo in zopet bomo
               govorili neresnice in polresnice tistim, ki so nas pripravljeni poslušati.</p>
               <p>Jaz sem že na matičnem delovnem telesu povedal takrat, da podpiramo vse dobronamerne
               poteze Vlade. Eden od takih zakonov je bilo prejšnje dopolnilo zakona, vendar ne
               razumemo, zakaj se ne vlaga v znanje. Če smo na znanju temelječa družba, potem bi
               moralo biti znanje prioriteta v Republiki Sloveniji in ne bi smeli delati take
               napake, kot jih delamo; da najprej poberemo denar, ki ni bil razdeljen zaradi
               neustreznega cenzusa, potem pa spreminjamo kriterije, jutri bomo pa ugotavljali, da
               denarja nimamo. To so nesprejemljive in zavajajoče poteze in jaz bi prosil državno
               sekretarko, da nam pove, kdaj bomo vseh teh 17.000 štipendij lahko tudi podelili.
               Kajti, če bi pustili ta denar, torej teh 6 milijonov 800.000 denarja tam, kjer je bil
               in ga z rebalansom ne bi pobirali, bi imeli danes verjetno denar za vseh 14.000
               štipendij. To je resnica. In se ne bi pogovarjali o tem, da bomo odobrili le 5.000
               več od tega, kar je bilo v preteklosti. Vsekakor bolje je nekaj kot nič, ne pa
               govoriti, da smo naredili dobro, ker dobro naredili nismo. Naredili smo novo krivico.
               S prihajajočim časom, nekdo je že podal analitično stanje šolajočih, se bo pa ta
               razlika še poglobila, kajti študentov in dijakov je iz leta v leto, hvala bogu, več.
               Jaz bi apeliral na Vlado, da te krivice, ki so bile resnično v preteklosti, nemudoma
               tudi popravi. Hvala.</p>
            </sp>
            <sp xml:id="SDZ5-Redna-06-2009-05-20.sp223">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janez Ribič v imenu Poslanske skupine SLS.</p>
            </sp>
            <sp xml:id="SDZ5-Redna-06-2009-05-20.sp224">

               <speaker>JANEZ RIBIČ:</speaker>

               <p>Hvala za besedo. Spoštovani. V Poslanski skupini Slovenske ljudske stranke podpiramo
               poglavitne rešitve in cilje, zastavljene v predlogu sprememb zakona o štipendiranju.
               PO zagotovilih Vlade naj bi se s spremembami povečale možnosti pridobitve državnih
               štipendij dijakom in študentom iz socialno ogroženih družin, saj se določa višji
               vstopni dohodkovni cenzus in omogoča učinkovitejše izvajanje sistema štipendiranja.
               Posebej želimo poudariti, da podpiramo tudi spodbujanje kadrovskega štipendiranja
               delodajalcev, vključenih v enotne regijske sheme, da bi se podelili čim več
               kadrovskih štipendij. Kot je znano, je bil prav nizek vstopni cenzus vzrok, da je
               veliko državnih štipendij ostalo, žal, nedodeljenih. Sedanji rebalans proračuna za
               leto 2009 spet znižuje sredstva za državne štipendije ob tem, da je ostalo brez njih
               letos več kot 20 tisoč prijavljenih kandidatov oziroma vsak tretji, ki je zanjo
               zaprosil. Če se vstopni cenzus ne bo zvišal, kot je predlagano, bodo konec leta
               sredstva na postavki državnih štipendij ostala spet nerealizirana. V Slovenski
               ljudski stranki podpiramo zato tudi predlog Študentske organizacije Slovenije, da se
               v prvem odstavku 2. člena razpon odstotkov od minimalne plače na družinskega člana za
               kandidate, ki študirajo izven kraja svojega bivališča, s 66 na 68% zvišajo na 66 do
               70%. To je v svojem amandmaju predlagala tudi SDS. To pomeni zvišanje za dodatna 2%
               od predloga Vlade, kar bi v praksi pomenilo 2 do 3 tisoč državnih štipendij na leto
               več.</p>
               <p>V Slovenski ljudski stranki vedno opozarjamo, da moramo dati enake možnosti do
               izobraževanja vsem mladim in vsem prebivalcem, ne glede na to, kje živijo in kakšen
               socialni status imajo. Zato smo prepričani, da bi bilo treba povečati tudi višino
               štipendij za tiste dijake, ki živijo najbolj oddaljeni od velikih centrov, kjer se
               navadno izobražujejo, oziroma tudi za tiste, ki izhajajo iz družin z najnižjimi
               dohodki. Strinjamo se s pripombo Zakonodajno-pravne službe Državnega zbora Republike
               Slovenije, ki opozarja, da je treba pri 2. členu, ki spreminja 13. člen, z vidika
               enakosti obravnave smiselno preučiti možnosti, da se ugodnejši pogoj uveljavi
               celoviteje za širši krog kandidatov iz socialno šibkejših okolij, na primer otroci
               brez staršev, otroci v rejništvu itd., ki v predlaganih določbah drugega odstavka
               niso zajeti. Strinjamo se tudi z drugimi pripombami Zakonodajno-pravne službe
               Državnega zbora Republike Slovenije, zato bomo podprli amandmaje odbora in amandmaje
               SDS, ki upošteva predlog Študentske organizacije. Hvala lepa.</p>
            </sp>
            <sp xml:id="SDZ5-Redna-06-2009-05-20.sp225">

               <speaker>PODPREDSEDNIK VASJA KLAVORA:</speaker>

               <p>Hvala lepa. Besedo ima gospod mag. Sajovic v imenu Poslanske skupine LDS.</p>
            </sp>
            <sp xml:id="SDZ5-Redna-06-2009-05-20.sp226">

               <speaker>MAG. BORUT SAJOVIC:</speaker>

               <p>Hvala lepa, predsedujoči, za besedo. Pozdrav ministru in ekipi in pa študentom pa
               študentkam na balkonu. Predlog, ki ga danes obravnavamo, bomo v Poslanskem klubu
               Liberalne demokracije podprli. Predvsem pa ocenjujemo, da seveda želje, potrebe so
               eno, realne možnosti pa drugo. Ocenjujemo, da je prilagojen možnostim, ki jih na
               področju financ ta trenutek država ima in zmore.</p>
               <p>S predlagano zakonsko rešitvijo, ki jo podpiramo, se povečuje možnost pridobitve
               državnih štipendij dijakom in študentom iz socialno ogroženih družin, saj se določi
               višji vstopni dohodkovni cenzus. S predlaganim zakonom želijo s štipendijami
               omogočiti tudi šolanje čim večjemu številu mladih iz socialno šibkejših okolij ter
               ponovno vzpostaviti pozitivno diskriminacijo kandidatov, tako tistih iz
               enostarševskih družin kot tudi kandidatom s posebnimi potrebami in kandidatom,
               sorojencem oseb s posebnimi potrebami. Ugodno ocenjujemo tudi to, da se s predlaganim
               zakonom želi spodbujati izobraževanje nadarjenih in spodbujati pridobitev izobrazbe
               za poklicne smeri, ki dolgoročno omogočajo zaposlitev.</p>
               <p>V programu stranke Liberalne demokracije Slovenije smo zapisali, da deficitarne,
               naravoslovne in tehnične študijske usmeritve želimo spodbujati predvsem z
               zagotavljanjem primernejših študijskih pogojev; da želimo spodbujati štipendijsko
               politiko s partnerskim odnosom, zainteresiranim gospodarstvom ter drugimi
               delodajalci, da želimo promovirati poklice med učenci v osnovni šoli in pri njihovih
               starših in da bomo s spodbudno štipendijsko politiko povečali delež mladih, ki se
               odločijo za poklicno izobraževanje in na ta način zmanjšali nesorazmerje na trgu
               dela. Zato seveda v Poslanski skupini Liberalne demokracije Slovenije zakon
               podpiramo.</p>
               <p>Zdi se nam, da je ustrezen tudi amandma k 2. členu, ker se seveda cenzus povišuje v
               okviru možnosti in glede na to, da finančnih možnosti ni, sprejemamo z razumevanjem
               tudi tisto, da predlagani amandma na odboru ni dobil podpore. Imamo pa generalno
               pripombo, in sicer kar se tiče urejanja štipendijske politike v naši državi. Kajti,
               čim prej je treba pripraviti celovito spremembo štipendijske zakonodaje.</p>
               <p>In kar se tiče amandmajev. Amandma k 2. členu je pripravljen z namenom preciziranja
               določitve cenzusa za pridobitev štipendije, in sicer v smislu vezave ustreznega
               odstotka minimalne plače na družinskega člana. Prav tako je ustrezno urejen pojem
               "državne štipendije", ki se dodelijo kandidatom, ki izpolnjujejo splošne pogoje iz
               tega zakona in pri katerih povprečni mesečni dohodek na družinskega člana v preteklem
               koledarskem letu, pred vložitvijo vloge, ne presega 65%. Prej je bil tu cenzus 60%.</p>
               <p>Pomembna se nam zdi tudi opredelitev enostarševske družine. To je življenjska
               skupnost enega od staršev in otrok oziroma življenjska skupnost otrok in osebe,
               kateri so bili otroci zaupani v varstvo in vzgojo. Če tisti od staršev oziroma osebe,
               kateri so bili otroci zaupani v varstvo in vzgojo, osnuje novo življenjsko skupnost,
               se pogoji za dodelitev štipendije ugotavljajo po prvem odstavku tega člena; in tudi
               opredelitev osebe s posebnimi potrebami.</p>
               <p>Glede na to menimo, da je zakon prilagojen finančnim in drugim zmožnostim, ki jih ta
               trenutek v državi imamo, zato ga bomo v Poslanskem klubu Liberalne demokracije
               Slovenije enotno podprli.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp227">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Dejan Levanič v imenu Poslanske skupine SD.</p>
            </sp>
            <sp xml:id="SDZ5-Redna-06-2009-05-20.sp228">

               <speaker>DEJAN LEVANIČ:</speaker>

               <p>Gospod podpredsednik, hvala lepa za besedo. Spoštovani minister, kolegice in
               kolegi.</p>
               <p>Štipendijska politika je zelo pomembna za državo, ki stavi na znanje. S pomočjo
               štipendij je lahko znanje bolj dostopno predvsem za tiste, ki živijo izven
               univerzitetnih središč. Vsi vemo, da je še posebej v času krize, ko tudi starši
               nekaterih otrok izgubljajo službe, štipendija kot socialna komponenta zelo pomembna.
               Naš sistem štipendij, žal, še ni ustrezen. Štipendije so premajhne, zraven tega pa so
               obljube o 10 tisočih novih štipendijah - samo če se spomnite SDS-ove predvolilne
               kampanje, kjer so napisali, da uresničujejo obljube in da so zagotovili 10 tisoč
               novih štipendij - mogoče malo preko roba. Od tega ni bilo ničesar, ravno nasprotno.
               17 tisoč prosilcev, torej mladih, je izpadlo iz cenzusa, ker je le-ta upošteval tudi
               pokojnino, otroški dodatek, preživnino in tako naprej.</p>
               <p>Novi zakon takšne nepravilnosti odpravlja. Ni idealen, je pa korak na poti k temu,
               da dobimo en celosten zakon, za kar smo slišali tudi zagotovilo Ministrstva za delo.
               Omogoča se večja možnost pridobitve državnih štipendij dijakom in študentov, predvsem
               iz socialno bolj ogroženih družin, saj se določa višji cenzus, torej 65% za tiste
               kandidate, ki se šolajo ali študirajo v kraju svojega stalnega bivališča, in do 68%
               minimalne plače na družinskega člana za tiste kandidate, ki se šolajo ali študirajo
               izven kraja svojega stalnega prebivališče. Prej je bil ta cenzus torej 60% oziroma
               maksimalno 65%, sedaj se ta cenzus zviša na 68%. Za kategorijo kandidatov iz
               enostarševskih družin, kandidatov s posebnimi potrebami oziroma kandidatov, katerih
               sorojenci so osebe s posebnimi potrebami, pa se uvaja višji cenzus v višini 70%
               minimalne plače na družinskega člana. Je pa res, da če bi Vlada - in bodimo tukaj
               iskreni - predlagala cenzus 75%, bi SDS vložil amandma na 77%. Škoda je le, da so v
               Slovenski demokratski stranki sedaj, ko so v opoziciji, pripravljeni narediti za
               mlade zelo veliko, ko so bili pa na vladi, pa bore malo ali skoraj nič.</p>
               <p>Slovenija in s tem študentke in študentje dobivajo prvič v zgodovini Slovenije zakon
               o štipendiranju, ki uvaja višji cenzus, kar pomeni, da bo več mladih upravičenih do
               državne štipendije, konkretno to pomeni 5 tisoč novih štipendij. Nismo še prešli do
               10, kaj šele do 20 tisoč štipendij, kar je realna potreba v Sloveniji. Takšen predlog
               predstavlja tudi bistveno poenostavitev dosedanjega sistema, saj cenzus ni več vezan
               na indeks razvitosti regije.</p>
               <p>Odpravlja se tudi pomanjkljivost zakona glede Zoisovih štipendij, in sicer v smislu,
               da Zoisovemu štipendistu, ki je zlasti maturant, zagotavlja pridobitev štipendije za
               nadaljevanje izobraževanja na višji stopnji.</p>
               <p>Kar nekaj drugih pomanjkljivostih se še odpravlja, kot je nejasna oziroma dvoumna
               določba glede neposrednih kadrovskih štipendij. Mi se moramo zavedati, da je potreba
               po kadrovskih štipendijah v Sloveniji zelo velika v tem času, in da bo ta potreba še
               naraščala, zato je nujna povezava predvsem med gospodarstvom in šolstvom, predvsem pa
               s študenti, ki bodo te potrebe najbolj prepoznavali.</p>
               <p>Odpravlja se tudi pravna praznina glede krajevne pristojnosti centra za socialno
               delo. V obstoječem prvem odstavku 42. člena je določeno samo, da o dodelitvi državne
               štipendije odloča na 1. stopnji pristojni center za socialno delo, ni pa nikjer v
               zakonu določeno, kateri center je krajevno pristojen, niti ni mogoče tega ugotoviti
               na podlagi drugih zakonov ali predpisov, v katerih so centrom za socialno delo dane
               določene pristojnosti. Dejstvo je, da predlagani zakon povečuje število državnih
               štipendij za dijake in študente iz socialno šibkejših družin, povečuje se preglednost
               celotnega sistema štipendiranja, usmerjanje v štipendije, ki rešujejo potrebe
               gospodarstva in poklicev, ki so predvsem dolgoročno zaposljivi, usklajuje
               štipendijski sistem s sistemom socialnih transferjev in odpravlja določbe, ki jih v
               praksi ni bilo mogoče izvajati ali pa so bile nejasne in dvoumne in bodo po novem
               bistveno prispevale k učinkovitejšemu izvajanju sistema štipendiranja. Zato gre
               seveda velika pohvala tudi Ministrstvu za delo, družino, socialne zadeve in invalide,
               da je pristopilo tudi k Študentski organizaciji in skušalo z njimi najti dialog. Kot
               veste, je predlog za zvišanje cenzusa s strani Študentske organizacije bil na 70%. To
               ta trenutek ni mogoče. Imamo pa jasno zagotovilo ministrstva, da se bo skupaj s
               študenti pripravil tudi nov zakon, kjer se bo celovito reševal sistem štipendiranja v
               prihodnje, ker novi zakon seveda tudi potrebujemo.</p>
               <p>Načelo predlaganega zakona so torej s štipendijami omogočiti šolanje čim večjemu
               številu mladih iz socialno šibkejših okoljih in na tem moramo vztrajati tudi v
               prihodnje. Hvala lepa.</p>
            </sp>
            <sp xml:id="SDZ5-Redna-06-2009-05-20.sp229">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členu in o vloženem amandmaju, ki jo bomo opravili na podlagi pregleda
               vloženega amandmaja z dne 19. 5. 2009.</p>
               <p>V razpravo dajem 2. člen ter amandma Poslanske skupine SDS. Želi kdo razpravljati?
               Ugotavljam, ... Prijava teče. Besedo ima gospa Alenka Jeraj. Prosim.</p>
            </sp>
            <sp xml:id="SDZ5-Redna-06-2009-05-20.sp230">

               <speaker>ALENKA JERAJ:</speaker>

               <p>Hvala za besedo. Mi bomo seveda naš amandma podprli in kolegicam in kolegom, ki so
               imeli veliko povedati o tem, kako nismo nič naredili za mlade, ne bi zdaj želela
               pojasnjevati, kaj vse se je v štirih letih zgodilo. Ampak tudi sama sem na začetku
               povedala, da dejansko ni bilo 10.000 novih štipendij po sprejetju zakona, prej pa
               sploh zakona nismo imeli. Tako je vseeno pomembno, da je bil zakon sprejet, ker se je
               na podlagi tega naredilo cel kup stvari; torej, da se je preneslo odobritev štipendij
               na centre za socialno delo. Kot rečeno, smo povedali, da bomo v enem letu pogledali,
               kaj je zakon prenesel, kje morda nismo naredili vsega, kar bi lahko. Jaz se strinjam,
               da so tudi takrat predstavniki študentske organizacije opozarjali na določene stvari,
               vendar pa si je ta vlada privoščila vzeti kar precej denarja iz postavke za državne
               štipendije in če bi bila tako zelo zavzeta pri tem in bi želela tako visoko povišanje
               štipendij, najbrž tega ne bi naredila.</p>
               <p>Kot rečeno, zakon, amandma, ki smo ga vložili, želimo, da vidite predvsem kot
               amandma Študentske organizacije Slovenije in ne naš amandma, ker očitno nekaterim
               "pade tema na oči" takoj, ko zagledajo znak SDS, in imajo s tem velike težave. Tako
               predlagam, da amandma podprete v korist študentov, mi pa ne bomo razlagali, da ste
               podprli naš amandma, ampak amandma Študentske organizacije Slovenije.</p>
            </sp>
            <sp xml:id="SDZ5-Redna-06-2009-05-20.sp231">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa mag. Potrata.</p>
            </sp>
            <sp xml:id="SDZ5-Redna-06-2009-05-20.sp232">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Verjamem, da mojemu poslanskemu kolegu Dejanu
               Levaniču ni bilo lahko, ko se je moral odločati med pričakovanji študentske
               organizacije in predlogom amandmaja za zvišanje cenzusa za štipendije. Vendar se je
               odločil kot dober poznavalec in tisti, ki je tudi sam kot študent zagovarjal pravice
               študentov in željo po enaki dostopnosti za vse, za tisto različico, ki je v tem
               trenutku uresničljiva in tudi taka, da zdrži. Ob obravnavi zakona na matičnem
               delovnem telesu že smo tehtali stvari in argumente in tudi ne vem kolikokrat je bilo
               mogoče slišati pojasnilo predstavnikov Vlade bodisi državne sekretarke ali ministra,
               zakaj je bilo treba tisti denar, ki je bil predviden za štipendije, ob razpravi o
               rebalansu umakniti s te postavke. Zato ker je bil to, da tako rečem, mrtev kapital,
               ker ni bilo mogoče za štipendije, za katere je bil razpis jeseni in so se začele s
               študijskim oziroma šolskim letom razdeljevati, tega denarja nameniti. Naj pa
               razmislijo tisti, ki so sprejemali ta zakon o štipendiranju z obljubami, kakršne so
               pač takrat bile, ali so imeli srečno roko pri predvidevanju, in napovedovanju kakšni
               bodo učinki in kakšne bodo posledice.</p>
               <p>Mogoče bi bilo dobro, da bi se zazrli kolegica in kolegi tukaj nasproti naše
               poslanske skupine vase in ugotovili, da je marsikakšen dober namen, dober cilj na
               koncu v izpeljavi drugačen, kot je bil predviden, in bi to upoštevali tudi pri
               tehtanju naših ali sedanjih vladnih zakonskih predlogov. Ta hip je torej tako
               postavljen cenzus, kot je postavljen, vendarle izboljšava v primerjavi z osnovnim
               besedilom. Jaz zaradi tega predlaganega amandmaja Poslanske skupine SDS ne bom
               podprla. Pa ne zato, ker bi imela težave z očmi take vrste, da bi se mi "tema
               delala", če bi videla svoje politične nasprotnike z drugačnimi stališči. Meni se tema
               dela predvsem zaradi težav z vidom, ki so v letih, ki jih nosim, kar pogoste.</p>
               <p>Še enkrat, napoved novega zakona o štipendijah je na obzorju, dogovor s Študentsko
               organizacijo in z Dijaško organizacijo teče. Jaz sem prepričana, da bo ta dialog
               prinesel rešitve, ki bodo bliže pričakovanjem študentske in dijaške populacije. Bi se
               pa bilo seveda treba vprašati, zakaj tako zavajajoče, navsezadnje, razpravljanje o
               tem. Morebiti res nismo kdaj v preteklosti imeli zakona o štipendiranju, štipendije
               so pa bile, verjemite mi. Hvala.</p>
            </sp>
            <sp xml:id="SDZ5-Redna-06-2009-05-20.sp233">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman.</p>
            </sp>
            <sp xml:id="SDZ5-Redna-06-2009-05-20.sp234">

               <speaker>VILI REZMAN:</speaker>

               <p>Hvala lepa. Najprej naj odgovorim na sugestijo, ki je bila dana v zvezi z "mrakom na
               očeh" na ta način, da povem, da jaz ne govorim iz averzije do SDS-a. Navsezadnje sem
               bil v prejšnjem mandatu član vladajoče koalicije. Podpiram marsikakšen zakon,
               spoštujem kolege in kolegice, sem pa marsikdaj tudi nasprotoval, zlasti takrat, kadar
               so bili predlogi slabi. In slab je bil predlog zakona, ki sem ga prej že omenjal, ki
               je zniževal raven socialnih pomoči. Temu sem pa res nasprotoval. Meni bolj "pade mrak
               na oči" takrat, ko gre za pretiran populizem in za pretirano politično manipuliranje.
               In sedaj se to dogaja. Zato naj še enkrat opozorim: tisti, ki danes predlagajo več,
               so takrat predlagali manj. Takrat so zamrznili transfere, ker je to bilo obdobje
               precej večje inflacije, inflacijske stopnje, kot jo imamo sedaj, so dejansko
               študentom in ostalim odvzemali realno vrednost. In mi sedaj skušamo to pač popraviti
               v nekih dimenzijah, za katere so strokovne službe ocenile, da so tudi javnofinančno
               vzdržne. Ko se bo prah polegel okoli te debate, boste videli, bomo vsi trije
               zadovoljni. Vsi bomo zmagali. Koalicija in Vlada zato, ker bo tako, domnevam,
               predlog, ki je premišljen vendarle sprejet in bomo zadovoljni. Študentje najbrž zato,
               ker bodo dejansko nekaj pridobili, ampak zadovoljna bo tudi opozicija, ker njen namen
               je bil itak samo vreči packo na sliko - in to so tudi storili.</p>
            </sp>
            <sp xml:id="SDZ5-Redna-06-2009-05-20.sp235">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospo Robert Hrovat.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp236">

               <speaker>ROBERT HROVAT:</speaker>

               <p>Hvala lepa za besedo. Lep pozdrav vsem prisotnim.</p>
               <p>Jaz moram v uvodu povedati, da Predlog zakona o spremembah in dopolnitvah Zakona o
               štipendiranju podpiram. In treba je tudi povedati, da se v marsičem tudi strinjam z
               nasprotno stranjo. Morda je bila res kje narejena kakšna napaka in je prav, da se te
               napake tudi popravljajo. Veste, študentska organizacija ali študentska problematika
               je živ organizem, ki se veča ali manjša, in enostavno se je treba tej zadevi
               prilagajati.</p>
               <p>In danes smo priča predlogu zakona, ki je dober. Dober. In res me moti to
               polemiziranje znotraj, ne vem, levica - desnica, kdo je kaj naredil prej, kdo bo
               zdaj. Dejstvo je, da smo danes tukaj, kjer smo, in da je danes treba narediti korak
               naprej. In s predlogom tega zakona se ga prav gotovo dela.</p>
               <p>Predlog Študentske organizacije za ta amandma je, da se razpon cenzusa za tiste, ki
               so oddaljeni od kraja študija, spremeni s predlaganih 66 do 68% na 66 do 70%
               minimalne plače. Torej, gre za amandma Študentske organizacije. Nihče tega amandmaja
               ni povzel, pa vem, da je bila Študentska organizacija v vseh poslanskih skupinah,
               vsaj predvidevam. In meni se je zdelo smiselno in prav, da nekdo upošteva njihove
               želje. Seveda je odvisno od politike, od Državnega zbora, ali bomo ta amandma
               sprejeli ali ga pač ne bomo sprejeli. In samo za to gre, za nič drugega.</p>
               <p>Torej, treba je narediti, se morda ozreti malo nazaj in ugotoviti, da je bilo v
               proračunu 9 milijonov evrov za štipendije. Sredstva so ostala neizkroriščena, tako
               smo dobili pojasnila na odboru. Najprej sem bil sicer nekoliko začuden in presenečen,
               ampak potem po obrazložitvi mi je bila zadeva nekoliko bolj jasna. Ampak poglejte, z
               rebalansom se je 6,8 milijonov evrov prerazporedilo na neke druge postavke, ki nimajo
               zveze s štipendiranjem. Nam ta trenutek je v proračunu, mislim da, 2,2 milijona evrov
               namenjenih za te štipendije, kar bo pomenilo, vsaj tako zagotavlja Vlada, približno 5
               tisoč novih štipendij oziroma več štipendij, kot je bilo do sedaj. Seveda ob zvišanju
               tega cenzusa od 66% na 68% minimalne plače na družinskega člana. Torej očitno bo
               sredstev dovolj.</p>
               <p>In tukaj se postavlja vprašanje, zakaj ne slišati apela Študentske organizacije?
               Zakaj ne podpreti tega, te spremembe, ko gre pravzaprav za minimalno spremembo, ampak
               s to minimalno spremembo bo vsaj 2 do 3 tisoč študentov dobilo štipendijo - več,
               govorim seveda, več.</p>
               <p>Torej predlagam, da imamo pred očmi 2 do 3 tisoč študentov, ki prebivajo oddaljeni
               od mesta študija in jim bodo štipendije prišle še kako prav. Naj še dodam to, da
               amandma je po mojem mnenju upravičen, kljub temu da so nekateri govorili, da je
               neupravičen. Sam menim, da ne širi kroga upravičencev do te mere, da bi ogrozil
               štipendijsko shemo. Po mojem mnenju ne. In bi se dalo, če ne drugače, z rebalansom
               rebalansa, ki se ga napoveduje in se ga pripravlja, zagotoviti še nekaj denarja glede
               na to, da ste pač postavko z 9 milijonov zmanjšali na toliko, kot ste jo.</p>
               <p>Torej jaz resnično, ampak iskreno govorim, da pozabimo na to, kdo je predlagatelj.
               To je najmanj pomembno. Dejstvo je, da je ta amandma pripravila Študentska
               organizacija. In če imamo obraz, bomo težko rekli temu amandmaju "ne".</p>
               <p>Za konec še to - za kaj pravzaprav gre? Gre za kozmetični popravek zakona, gre za 3
               tisoč novih štipendij in gre za študentsko organizacijo.</p>
            </sp>
            <sp xml:id="SDZ5-Redna-06-2009-05-20.sp237">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Srečko Prijatelj.</p>
            </sp>
            <sp xml:id="SDZ5-Redna-06-2009-05-20.sp238">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. To je problem iz preteklosti. S tem se moramo
               strinjati. Za to ne more biti kriva ne ta vlada, verjetno tudi prejšnja v celoti ne,
               ker preprosto, dokler se cenzus ni dvignil, je denar ostajal, ker ni bilo pogojev za
               podelitve štipendije. Napaka je storjena v tem mandatu edino v toliko, ker smo
               pobrali ostajajoči denar z rebalansom in ga dali nekam drugam. In seveda je pomembno,
               kdo je predlagal več in v bistvu dal manj. To je pomembno. Gospod Vili Rezman je
               govoril o tem. To je pomembno. Ampak ti isti krivci danes pravijo, da je to na nek
               način njihova krivda, kolikor sem razumel, in povzemajo amandma Študentske
               organizacije in poskušajo to krivico odpraviti.</p>
               <p>Če temu ne bomo prisluhnili, potem bomo imeli samo za 5.000 štipendij več, prosilcev
               je pa danes 17.000. In če v bistvu ugotavljamo dejstvo, da smo na nivoju leta 2005
               tudi s tem popravkom, potem lahko mirne duše rečemo, da nismo storili dovolj. Če pa
               sprejmemo ta amandma, potem bomo pa to razliko zmanjšali, bo ostala samo še razlika
               10.000 prosilcev. Seveda je pa pogoj, da dvignemo cenzus. To pa so predlagatelji
               storili oziroma je predlagatelj tudi povzel v sklepih matičnega delovnega telesa kot
               svoj predlog.</p>
               <p>Ampak jaz bi rad opozoril na en drug problem, ki se pozna od prej. Zato bi prosil
               tako ministra kot državno sekretarko, da mi odgovorita na to vprašanje. Ali bomo
               imeli zadostno količino denarja? Ker nekaj bomo danes sprejeli, to vemo - ali 7 ali
               5.000 štipendij več. To je prav gotovo dejstvo in to je prav, da to naredimo. Ali
               bomo imeli zadostno količino denarja na proračunski postavki glede na to, da smo
               odvzeli s te proračunske postavke 6,8 milijona evrov? Da ne boste jutri prihajali v
               Državni zbor z novim opravičilom, kajti to bi pa bilo nedopustno. Bi prosil za jasen
               odgovor. Hvala.</p>
            </sp>
            <sp xml:id="SDZ5-Redna-06-2009-05-20.sp239">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ5-Redna-06-2009-05-20.sp240">

               <speaker>DR. IVAN SVETLIK:</speaker>

               <p>Hvala lepa za besedo. Spoštovane poslanke in poslanci. Na Ministrstvu za delo nimamo
               težav s predlagatelji, s katerekoli strani prihajajo, tudi s SDS ne. Imamo pa težave
               z zakonom; zakonom, ki je bil sprejet takšen, kakršen je, ki smo ga želeli bolj
               radikalno spremeniti, pa smo ugotovili, da nam bo zmanjkalo časa, če želimo
               generaciji študentov v prihodnjem letu že pomagati s temi spremembami, ker pač ne gre
               po skrajšanem postopku, ker je potrebnih toliko sprememb, da to preprosto po
               proceduri ni mogoče. Pristopamo pa, kot smo že obljubili, in še enkrat to potrjujem,
               v sodelovanju s Študentsko organizacijo Slovenije in drugimi partnerji k novemu
               zakonu, ki bo temeljito še enkrat premislil politiko štipendiranja in, verjamem,
               pripeljal tudi do boljših rešitev, kot jih ta trenutek imamo. To, kar vam danes
               predlagamo, so te nujne spremembe za to, da bi generacija študentov in dijakov
               prihodnje leto imela več možnosti, da do štipendij pride.</p>
               <p>In ker se navajajo še razni podatki o tem, kako sedanji štipendijski sistem deluje,
               mi vendarle dovolite, da navedem, da je trenutno prejemnikov državnih štipendij okrog
               38 tisoč - navajam okrogle številke - ; prejemnikov Zoisovih štipendij 13 tisoč;
               prejemnikov kadrovskih štipendij, ki so javno financirane, okrog 2 tisoč in drugih
               kadrovskih štipendij, ki jih financirajo drugi, iz drugih virov, okrog 5 tisoč.
               Torej, če to seštejemo ta številka znese 58 tisoč. S sistemom, kakršen je zdaj
               vzpostavljen, in s spremembami, kot jih predlagamo, kot sem uvodoma navedel,
               pričakujemo, da bomo dobili tam okrog 7 do 8 tisoč novih štipendij. To pa je tista
               številka, ki je blizu obljubi, ki jo je dal ob uvedbi tega zakona, ki ga zdaj
               popravljamo, prejšnji minister Drobnič, to je, da bi naj zagotovili 7 do 10 tisoč
               štipendij v dveh letih. Zdaj, v tej številki smo celo po tisti obljubi blizu. Mislim,
               da to ni dovolj, da bo treba štipendijsko politiko dopolnjevati in v večji meri
               skrbeti za to področje. Pa vendar, gremo v tej smeri, tudi s spremembami, ki so zdaj
               predlagane.</p>
               <p>Zakaj imamo mi težave z amandmajem, ki je bil predložen? Prvič zato, ker se nanaša
               predvsem na državne štipendije, ki jih je vendarle treba gledati kot socialni
               instrument, kot socialni korektiv. In sicer, zakaj? Zato, ker tukaj ni samo vprašanje
               denarja, ki je na razpolago, ampak je predvsem tukaj vprašanje relacije tega
               korektiva ali tega instrumenta socialnega do drugih socialnih transferjev. Naj vam
               povem, da je minimalni dohodek, ki je cenzus za pridobitev denarne socialne pomoči,
               danes 221 evrov, kar je v odnosu na cenzus, ki ga zdaj predlagamo, 149 evrov manj. Se
               pravi, cenzus za pridobitev štipendije je mnogo ugodnejši kot cenzus za pridobitev
               denarne socialne pomoči in tudi v primerjavi z neto minimalno plačo je ta cenzus, ki
               ga opredeljujemo za pridobitev državne štipendije, le za 80 evrov nižji. Se pravi,
               tukaj se gibljemo v enem občutljivem prostoru, kjer ne smemo podreti povsem relaciji
               med socialnimi transferji in to je pomemben razlog, zakaj ne smemo s cenzusom za
               državne štipendije iti previsoko.</p>
               <p>Drugi problem, ki ga imamo s tem amandmajem je to, da ne smemo podreti tudi razmerja
               med posebnimi socialnimi kategorijami, ki jih želimo na nek način priviligirati zato,
               da bodo res postavljene po principu pozitivne diskriminacije v ugodnejši položaj, to
               so predvsem enostarševske družine, za katere vemo, da imajo več stroškov
               življenjskih, ki jih je treba pokrivati z manj sredstvi, relativno na člana gledano,
               in tudi ne podirati v odnosu na drugo kategorijo, to so kandidati s posebnimi
               potrebami. To razliko smo želeli ohraniti tudi pri tej spremembi zakona in mislim, da
               je potrebna, da so te skupine potrebne naše posebne pozornosti. In ta amandma bi to
               razliko odpravil.</p>
               <p>No, in še tretji pomembni razlog je pa to, da bi se s tem lahko, in se že tudi,
               namen Zakona o štipendiranju zmaličil. Zakaj? Zato, ker če bi postavili te cenzuse
               previsoko, bomo imeli problem, da bi, namesto da bi se ogrevali potencialni kandidati
               za kadrovske štipendije, ki ostajajo nepodeljene, bežali - to se nam dogaja - v tako
               imenovane državne štipendije. In eden od namenov zakona pa je, da bi vplival
               pozitivno na usmerjanje mladih ljudi na tista področja, kjer so potrebe po
               izobraževanju oziroma po delavcih večje. In zaradi tega je tudi treba zelo občutljivo
               ta razmerja obravnavati. Seveda bomo vsa ta vprašanja ponovno odprli, kot rečeno, ko
               bomo šli pripravljati nov predlog zakona, ampak zaenkrat mislim, da je bilo strojeno
               največ, kar je bilo mogoče zato, da bi res prihodnja generacija dijakov in študentov
               prihodnje leto lahko v znatnem večjem številu prišla tudi do državne štipendije.
               Hvala lepa.</p>
            </sp>
            <sp xml:id="SDZ5-Redna-06-2009-05-20.sp241">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Pukšič.</p>
            </sp>
            <sp xml:id="SDZ5-Redna-06-2009-05-20.sp242">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod podpredsednik, minister s sodelavci, študentke
               in študentje.</p>
               <p>Napisali ste, študentje, zakon, jaz vam povem, da študent niti amandma ni. Tako se
               je slišalo tudi danes v razpravi - žal. Glede na to, da sem bil v prejšnjem mandatu
               član vladne koalicije in nekaj tudi vem, saj vemo kako stvari v koaliciji potekajo,
               da se znotraj dogovarjaš, preden pripravljaš zakonodajo oziroma ko jo pripravljaš,
               tudi z resorji, smo resnično takrat računali, da bo potrebno osem, devet milijonov
               evrov za štipendije in smo imeli pošteni namen z zakonom. Zato smo tudi v proračunu
               2009 imeli takšno postavko in izkazalo se je ob uveljavitvi zakona in teh prvih
               razpisih po temu zakonu, da so sredstva ostala in seveda jih je zdajšnja nova
               koalicija, takratna opozicija, prerazporedila na neke druge postavke. Če bi mi imeli
               oblast še naprej, bi zakon takoj spremenili, ne pa šli zniževati postavke na
               štipendijah. Ampak pač te možnosti nimamo, zato seveda sedaj skupaj s študenti na to
               enostavno opozarjamo.</p>
               <p>Vsi tisti ali vse tiste poslanke in poslanci, ki ste govorili, da je sicer dobro,
               ampak da so problem finančne možnosti in tako dalje - sedaj, kar je minister povedal,
               je res. Torej, denarja ne rabite v koaliciji niti v rebalansu za 2009 ampak v
               proračunu za 2010, ko ga boste pripravili, pač pa bo treba pošteno pripraviti in to
               zajeti. Dejstvo je, da se danes ne pogovarjamo - seveda pri temu zakonu, prej smo se
               že pri ZGD, Zakonu o gospodarskih družbah in tako dalje - o tistih, ki si nesejo za
               sedenje na nadzornem svetu sto tisoč evrov na leto domov, o tistih, ki si nesejo
               milijon evrov domov in tako dalje in tako dalje, ki so v kratkem času sprivatizirali
               in pokradli našo državo, ampak se pogovarjamo o tistih, ki bodo dobili štipendije,
               seveda glede na status minimalne plače. Dobro in prav bi bilo vendarle to upoštevati,
               ker pravim, priznati napako ni greh, sramota pa je, če napake nisi pripravljen
               popraviti. In v predvolilni kampanji smo pošteno tudi povedali, da bo toliko
               štipendij in bi jih tudi bilo. To je kazala tudi proračunska postavka, torej to ni
               bil blef. Nekateri so pa v predvolilni kampanji tudi napovedovali, če pridemo mi na
               oblast, bosta tekla med in mleko. Sedaj, odkar ste na oblati, ne teče ne med in ne
               mleko, ampak neki drugi cunamiji na gospodarskem področju, na kadrovskem področju -
               včeraj je bil en tak cunami tudi v HIT Gorici, ko morajo tisti sposobneži oditi - se
               dogajajo. Bojim se, da se ta cunami sedaj dogaja tudi, žal, na tej štipendijski
               politiki. In žal mi je za študentke in študente, tiste, ki bodo zaradi tega, ker bodo
               tudi starši ostali - in ostajajo iz dneva v dan - brez služb, pač morali zapuščati
               tudi mesta in odhajati domov, brez da bi zaključili te svoje študije.</p>
               <p>Prejšnji teden sem se srečal v poslanski pisarni z dvema, ki sta prišla in sta me
               vprašala: "Gospod poslanec, na kakšen način naj s 400 evri preživljam štiričlansko
               družino? "Žena je brezposelna, on ima 400 evrov; skratka, dva otroka osnovnošolska,
               obveznosti in zraven pa položnice; fiksne položnice odnesejo 242 evrov. Ostalo pač
               ostane za preživetje tako ali drugače, kljub temu da vemo, da je zraven sofinancirano
               z občine prehrana otrok v šoli in ne vem kaj vse. Ampak, vendarle so to katastrofalne
               zadeve.</p>
               <p>Kolegice in kolegi, pogovarjamo se, če se ta amandma sprejme, se pogovarjamo o dveh
               milijonih evrov na letni ravni, pa ne za leto 2009, ampak za proračun 2010. Bodimo
               razumni, pa to naredimo. Hvala.</p>
            </sp>
            <sp xml:id="SDZ5-Redna-06-2009-05-20.sp243">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Odpiram prijavo. Besedo ima gospod Bogdan Barovič.</p>
            </sp>
            <sp xml:id="SDZ5-Redna-06-2009-05-20.sp244">

               <speaker>BOGDAN BAROVIČ:</speaker>

               <p>Hvala lepa. Minister, veliko ste povedali že tistega, kar sem hotel vprašati: Kaj
               pomeni ta razlika 66 do 68 ali 66 do 70? Del odgovora sem dobil, del upam, da ga bom
               dobil v številu štipendistov, ki so ali niso vključeni v to pomoč.</p>
               <p>Pred dnevi, se kolegice in kolegi spomnijo, je bil tako imenovani pomladni dan,
               evropski pomladni dan, kjer je bila tema in vsebina znanost in izobraževanje. In
               poudarki, kako pomembno je izobraževanje v tem trenutku, kako pomembni so mladi, kako
               pomembno je izobraževati. Torej, odločili smo se, da je to pomembno.</p>
               <p>Drugo vprašanje, ki sledi, je: Kaj bomo storili za to, da bomo to pomembnost
               omogočili? Dijaki, študentje to storijo z voljo do študija. Država ima seveda
               obveznost, da to stori z dobro organiziranem študijem in s pomočjo študentov. Smo,
               pač, na žalost, v takšnih časih, ko je - pa bom rekel tako, kot pri neki drugi
               kategorij, da ne bom posegal, da me ne boste prekinjali - neka kategorija ljudi, ki
               zares težko štipendira in pomaga svojim otrokom pri izobraževanju. Težko je iz enega
               kraja iti v drugi kraj 80, 90, 100 kilometrov; študentje se ne morejo voziti, nekje
               morajo biti. To stane. Izobraževanje stane, ker je tudi največ vredno. In sedaj se
               moramo odločiti, ali bomo pomagali in kako bomo pomagali. Jaz ne trdim, da je ta
               oblika, izražena v vsebini od 66% do 70%, ki je, jaz ga tudi vzamem amandma
               študentov, ali da je 66% do 68% prav. Če bi bil "žeht" in bi nagajal, pa če bi imel
               možnost, da bomo dali pa mi amandma, pa bomo napisali od 66% do 69%, ampak to ni igra
               številk. To je izražena pomoč. Izražena pomoč, ki jo pač ena od političnih opcij,
               tokrat naj bo kot "cesarjeva nova oblačila" - ni barve, goli so, dala v imenu
               študentov. Spoštujem! Minister vi pa povejte: to ni možno, ker ni denarja, to ni
               možno, ker ni pogojev, to ni možno, ker... Ali pa je možno, če se bomo mi tako
               odločili. Tudi mi bomo spoštovali možnosti, ki jih ima Vlada. Delati se poštenega pa
               reči, da je meni hudo reči, ampak vztrajamo na 66% do 68%, zato bom... Razumem, da je
               hudo, če je res tako! Razumem pa tudi, da ni populistično, če rečem od 66% do 70%,
               ker želimo pomagati. Vi boste pa razsodniki in zato pričakujem iskreno od Vlade, da
               nam še malo razjasni. Nekaj ste nam že, gospod minister. Še malo! Kaj to pomeni, če
               je 66% do 68%, pomeni, država ima toliko denarja, lahko to naredi - 17.000, na pamet
               govorim, študentov je izključenih. Če gremo v 66% do 70% minimalne plače za državne
               štipendije pomeni to, da vključimo tistih sedemnajst, vendar denarja nimamo. Povejte
               nam! Pa nam dajte predlog pa napišimo samo 67%:, en odstotek, en, jasen. In se tega
               držimo! Ne bi rad, da bi se na plečih študentov ena naših želja po izobraževanju,
               pameti, pomembnosti izobraževanja spet lomila politična kopija. To bi bilo pa zelo
               grdo, z ene in druge strani. Ne bi bilo pošteno, ne bi bilo fer. Če želimo imeti
               izobraževanje, če želimo imeti veliko mladih študentov, ki bodo tudi v evropskem
               merilu soprispevali svojo pomembnost države Republike Slovenije, potem jim dajmo to
               možnost. Naredimo več in vzemimo nekje drugje. Vsi vemo, če nekje daš, moraš nekje
               vzeti. Ker pa izražamo željo po izobraževanju, znanosti, pomembnosti izobraževanja,
               potem nekaj, reskirajmo in tukaj je ena ponudba. Vzemimo jo, dajmo. Jaz vem, da je
               težko, našli jo bomo nekje drugje; ampak dajmo, izpolnimo naše obljube, naše želje,
               ne pa, da poslušam štiri dni nazaj, kako je to pomembno, ne vem, danes poslušamo eno
               drugo zgodbo, nekoč bomo poslušali pa še tretjo zgodbo.</p>
               <p>Jaz bom spoštoval ta amandma, spoštoval bom pa tudi argumente, ki jih bo Vlada
               dajala neposredno in konkretno. Ali pomeni 60% do 70% še dodatnih dvanajst tisoč, pa
               ni denarja, ali to pomeni še dodatnih sedemnajst tisoč in denar tukaj je? Ne vem,
               povejte mi!</p>
            </sp>
            <sp xml:id="SDZ5-Redna-06-2009-05-20.sp245">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Marijan Pojbič.</p>
            </sp>
            <sp xml:id="SDZ5-Redna-06-2009-05-20.sp246">

               <speaker>MARIJAN POJBIČ:</speaker>

               <p>Spoštovani gospod predsedujoči, spoštovani minister, kolegice in kolegi. Torej meni
               se zdi zelo pomembno, da uvodoma poudarim, da šele leta 2007 je bil sprejet sistemski
               zakon o štipendiranju. Sami veste, da je praktično petnajst let vlado v tej državi
               vodila LDS, ki je še danes v tej vladi in ni bila sposobna sprejeti tega sistemskega
               zakona o štipendiranju. In v vladi Janeza Janše leta 2007 je bil ta sistemski zakon
               sprejet in čisto logično je, da vsi tisti, ki smo sodelovali pri sprejetju tega
               zakona, smo se zavedali, da bo potrebno vsaj leto dni, da bodo ugotovili tudi tisti
               problemi, ki jih takrat ni bilo mogoče predvideti.</p>
               <p>In torej, logično je in normalno je, da se iz leta v leto takšen zakon tudi
               nadgrajuje in spreminja. In v Slovenski demokratski stranki smo se odločili povzeti
               tisto, kar je povedala Študentska organizacija Slovenije. Torej, da tak zakon, ta
               sprememba zakona ne bo zadostila tistemu, kar so študentje pričakovali. In to je
               razlog, da smo predlagali spremembo cenzusa s 66% na 70% minimalne plače na
               družinskega člana.</p>
               <p>Meni je najbolj pomembno, da na tak način sledimo tistemu, na kar nas opozarja
               Študentska organizacija Slovenije. In pomembno se mi zdi tudi, da poudarim, če se
               malo vrnem na področje sociale, ker ta problem zadeva to področje. Poglejte, koliko
               je danes študentov, ki so diplomanti, diplomirani in ne morejo dobiti službe. Vsak
               dan govorimo o toliko in toliko nezaposlenih. In lahko ugotovimo, da je bila šolska
               politika skozi 15 let izjemno zgrešena. Problem je bil predvsem, da tisti, ki so se
               izobraževali za družboslovne poklice, danes praktično polovica teh diplomantov ne
               more dobiti službe. S sprejemom tega sistemskega zakona je bila dana možnost
               spodbujanja deficitarnih ravni izobraževanja, to pa pomeni usmerjenost k poklicem, ki
               prinašajo gibalo razvoja oziroma dodano vrednost tako izobraževalnemu kot poklicnemu
               delu.</p>
               <p>In gospod minister, vi ste prej omenili, da boste razmislili o novi štipendijski
               politiki. Jaz vas lepo prosim, in upam, da se ne bo ponovno dogajalo 15 let, kot je
               trajalo, da je prišla na oblast vlada Janeza Janše in sprejela sistemski zakon o
               štipendiranju.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp247">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospo Miro Petek.</p>
            </sp>
            <sp xml:id="SDZ5-Redna-06-2009-05-20.sp248">

               <speaker>MIRO PETEK:</speaker>

               <p>Hvala lepa za besedo. Vsem skupaj lep pozdrav.</p>
               <p>Tudi sam podpiram pobudo Študentske organizacije in tudi amandma, ki ga je vložila
               naša stranka.</p>
               <p>Mi, ki prihajamo iz periferije, vemo, kaj to pomeni. Ta država periferijo stalno
               tepe. Prihajam s Koroške in do Ljubljane potrebujem dve uri po slabih cestah, po
               kolovozu. In ne samo oddaljenost od glavnega mesta, tudi kakovost življenja in
               standard na podeželju je slabši. In bilo bi dobro, če bi država tudi po tej plati
               naredila določen socialni korektiv. Bojim pa se, da pri tem ne bomo uspešni.</p>
               <p>Zato predlagam nekaj drugega, kolegice in kolegi - nasmejani, dobre volje. Naša
               poslanska skupine, 27 nas je, plus Franc Pukšič, nepovezani poslanec, štipendira od
               svojih plač, vsak mesec štipendiramo študente. Jaz štipendiram študenta stomatologije
               z Raven na Koroškem, sicer je tudi dober športnik. 28 nas daje štipendije. Dajte se
               za to odločiti tudi vi, kolegice in kolegi, dajte se za to odločiti tudi v
               ministrskem zboru. Jaz mislim, da Borut Pahor bi lahko nastopal še lepše v javnosti,
               če bi štipendiral enega študenta s Primorske. Njegova podoba bi bila zagotovo lepša,
               kot pa s tem, ko govori, kako sam plačuje kavice. Tudi mi jih plačujemo sami.
               Hvala.</p>
            </sp>
            <sp xml:id="SDZ5-Redna-06-2009-05-20.sp249">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej.</p>
            </sp>
            <sp xml:id="SDZ5-Redna-06-2009-05-20.sp250">

               <speaker>VITO ROŽEJ:</speaker>

               <p>Hvala lepa za besedo. Ker se ta današnja debata ni vedno držala te točke dnevnega
               reda oziroma tematike, ki jo obravnavamo, pa mi ne zamerite, če bom tudi sam mogoče
               malo širši in osvetlil okoliščine, v katerih sprejemamo ta zakon o štipendiranju, in
               zakaj mogoče je tak, kakršen je.</p>
               <p>Nobena vlada, ne ta, ne prejšnja, ne kakšna nazaj, ni mogla narediti na področju
               štipendiranja toliko škode, kolikor je naredila za študente škode gospodarska kriza.
               Zakaj? Zato, ker v bistvu štipendije niso tisti inštrument, s katerim ta država v
               resnici kupuje socialni mir in financira študij šolajoče in študirajoče mladine. Ta
               inštitut, ki v resnici omogoča na nek način eno delno samostojnost tej populaciji,
               tako ekonomsko kot še kakšno drugo, je inštitucija študentskega dela. In to je, zdaj
               najbolj na udaru. Ponekod je padlo za tretjino, polovico, dve tretjini. Pa si sami
               izračunajte, kolikšen delež, če pogledate promet, ki so ga imele te posredovalnice
               dela, primerjajte to z maso, ki jo država namenja za štipendije, pa boste si lahko
               izračunali, kaj je tisto, kar je v proračunu povprečnega študenta v resnici
               odločujoče pri tem, ali lahko nekaj naredi, ali nečesa ne more narediti. Bodimo
               iskreni in povejmo, da mogoče sistem štipendiranja dolgo ni bil urejen ravno zato,
               ker ni bilo resnično tako velike potrebe, ker so v tej državi unikatne rešitve, kako
               socialni status študentov reševati in kako si na nek način kupovati socialni mir.
               Tudi kakšne druge bonificije so iz tega študentskega dela izhajale, skratka denar za
               dobro organiziranost študentov. Zato tudi danes imamo lahko močne študentske
               organizacije, ki smo jih nekateri tudi v preteklosti pomagali soustvariti, da so
               danes takšne, kakršne so. In so pravzaprav močni reprezentativni sindikati študentov,
               ki bodo s svojimi zahtevami vedno prihajali pred Državni zbor, tako kot vsi ostali
               sindikati. In prav je tako. Je pa čas očitno zdaj pravi, zato, da se bo na
               temeljitejši način uredila ta problematika. Minister pravi, da zakon, ki je trenutno
               veljaven, tudi z izboljšavami ne more biti zadosti dober, da bi zdržal na dolgi rok,
               torej pripravlja novega, kar je v redu in prav.</p>
               <p>In če se bom zdaj mogoče s teh splošnih navedb poskušal lotiti teme, ki je danes
               tukaj. Mogoče bi v predlogu zakona, ki prihaja, veljalo razmisliti tudi o drugih
               načinih štipendiranja, kreditnega in tako naprej, kot jih pozna zahodna Evropa, in je
               treba reči, da je tukaj odgovornost vsakega jemalca takega posojila velika. Ampak
               moja generacija in te, ki prihajajo, je vajena, da mora za večino stvari poskrbeti
               sama, da ni več Jazbinška, ki bi nam za male denarja podelil stanovanja, in da pač
               živimo na kredit. Mogoče je to tudi posreden odgovor kolegu Petku, zakaj jaz sam ne
               morem štipendirati nikogar. Ne morem, ker sem sam zakreditiran do te mere, da ob dveh
               otrocih si tega enostavno ne morem privoščiti.</p>
               <p>Pa bi še mogoče veljalo razmisliti tudi o pravičnosti nekaterih rešitev. Jaz se sam
               namreč ne morem strinjati, da ta država, kako je bilo rečeno, tepe periferijo. Mogoče
               da jo. Tepe pa tudi Ljubljano. Vi sami veste, kakšen je zakon o financiranju občin in
               iz denarja katerih občanov in občank se financirajo projekti v nekaterih malih
               razdrobljenih občinah, ki si privoščijo tako velike infrastrukturne projekte, ki jih
               še ob tako veliki rasti prebivalstva bodo najbrž težko v celoti izkoristile. Tudi ne
               verjamem, da je kakovost življenja na periferiji slabša. Verjamem, da je standard
               nižji, če se ga meri s finančnimi sredstvi, kakovost življenja pa najbrž da ni. Tukaj
               bi veljalo biti pozoren tudi na vsa določila, ki pozitivno diskriminirajo tistih, ki
               ne študirajo v kraju bivanja. Treba je vedeti tudi, da niso vsi študentje, ki imajo
               stalno bivališče v kraju svojega študija, tudi v resnici doma pri svojih starših. Čas
               študija je čas, ne samo izobraževanja, je tudi čas osamosvajanja, finančnega,
               socialnega in še kakšnega. In zdajšnja zakonodaja tega ne predvideva. Ne ve, kdo v
               resnici živi pri svojih starših, kdo ne, kdo je samo prijavljen, ne vem, pri
               sorodnikih v Prekmurju, na Bovškem, Ilirski Bistrici ali pa Metliki, v resnici pa
               živi s svojimi starši v kraju svojega študija. Tukaj je pomanjkljivosti veliko in kot
               sem že rekel v predstavitvi mnenja poslanke skupine, tudi če so določene določbe tega
               zakona zlorabljene, še vedno ne menimo, da je štipendij zaradi tega preveč. Kot
               rečeno, preveč enostavna rešitev je ta, ki se ponuja. Nisem čisto prepričan, da je
               pravična do vseh, ki naj bi jih zadevala. Upam, da leto oziroma kakšen mesec več,
               kolikor bo potrebno počakati, da bi se dobro in pravično in sistemsko to področje
               uredilo, ne bo preveč niti za predstavnike študentske organizacije, niti za
               opozicijo, niti za pozicijo, niti za tiste prejemnike štipendij, ki bodo v tem
               šolskem letu morda zaradi tega brez štipendije. Če minister za delo, družino in
               socialne zadeve trdi, da se v trenutni situaciji boljšega zakona ne da narediti, mu
               jaz verjamem. Obenem pa sem seveda prepričan, da je s to spremembo, ki jo danes
               sprejemamo, bo zakon o štipendiranju dosti boljši, kot je bil doslej. Hvala.</p>
            </sp>
            <sp xml:id="SDZ5-Redna-06-2009-05-20.sp251">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vili Rezman.</p>
            </sp>
            <sp xml:id="SDZ5-Redna-06-2009-05-20.sp252">

               <speaker>VILI REZMAN:</speaker>

               <p>Hvala lepa. Jaz ugotavljam, da sedaj teče razprava na dveh ravneh. Eni razpravljajo
               čisto ideološko politično. Vemo, kaj to pomeni, da je tukaj veliko interesnih premesi
               in precej iracionalnega. In drugi razglabljajo strogo racionalno. Tako sem jaz
               razumel, argumentacijo dr. Svetlika. Hkrati ugotavljam, da je sedaj nihče ne
               upošteva. Govore kar mimo te argumentacije, ki so jo želeli, in ki bi jo lahko
               slišali, če bi iskreno želeli.</p>
               <p>Sam bi rad odgovoril, da nimajo prav tisti, ki pozivajo z moraliziranjem in ki nas,
               ki ne podpiramo njihovih idej, soočajo z vprašanji, ali bomo sploh še upali pogledati
               študentom in študentkam v oči. Naj povem, da sem sam že kar nekaj let tukaj v
               parlamentu, da sem imel s študenti številna srečanja, da sem marsikdaj podprl njihove
               interese, da jih kdaj tudi nisem, pa si zaradi tega nismo zrli mimo oči, ko smo se
               srečali bodisi na cesti ali kjerkoli drugje. Smo se na racionalen način najbrž
               razumeli.</p>
               <p>Naj povem, da tisti, ki v javnosti razlagajo, kam dajejo svoj denar, in celo
               individualno, najbrž na nekaj računajo. Jaz sem prepričan,da ni poslanke in poslanca,
               ki ne bi bil kdaj pa kdaj tudi dobrotnik, pa nihče od nas ne govori komu, z imenom in
               priimkom, in s kakšnim poklicem, ali kaj študira. Nismo govorili, da se ne bi čutil
               naš dolžnik, da ga ne bi s tem morebiti nagovarjali, da ne bi pozabil, ko gre na
               volitve, komu je dolžan. Kdor je dobrotnik, naj bo dobrotnik, anonimno. Ko bo dal
               Unicefu za afriške otroke, ki jih ne pozna, bo ta dobrota bistveno večja, kot pa
               takrat, ko da sosedu, na katerega glas ob volitvah računa. In tukaj v parlamentu smo
               zato, da razmislimo racionalno, da odločimo, tako kot pač menimo, da je najbolj prav,
               in ne zato, da nastopamo kot na kakšni reviji, na kateri bi izbirali najbolj všečnega
               parlamentarca.</p>
            </sp>
            <sp xml:id="SDZ5-Redna-06-2009-05-20.sp253">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Andreja Črnak.</p>
            </sp>
            <sp xml:id="SDZ5-Redna-06-2009-05-20.sp254">

               <speaker>DR. ANDREJA ČRNAK MEGLIČ:</speaker>

               <p>Hvala lepa. Kolegice in kolegi! Omenili ste, da do leta 2007 nismo imeli sistemskega
               zakona, ki bi urejal štipendiranje. Ampak čudo prečudno, štipendij je bilo več kot
               danes. Ne oporekam temu, da je bilo treba sprejeti sistemski zakon v letu 2007,
               oporekam pa temu, da ni bilo moč predvideti, da se bo število štipendij znižalo, če
               bomo ohranili enak cenzus in v osnovo pričeli vključevati nove socialne transferje,
               zlasti otroški dodatek, ki pri tistih najrevnejših pomeni kar 50% minimalnega
               dohodka. Posledica je jasna, zato je toliko štipendij manj. Ministrstvo za delo,
               družino in socialne zadeve je zelo hitro pristopilo k spremembi tega zakona,
               zavedajoč se, da je možno novelacijo speljati šele z naslednjim šolskim letom. In kot
               je bilo rečeno, število štipendij se bo avtomatično zaradi cenzusa povečalo za 5000,
               preostalo pa bo rezultat tega, da živimo v bolj zaostrenih življenjskih razmerah,
               število štipendij se bo povečalo za 7 do 8 tisoč. Ministrstvo napoveduje novo
               sistemsko spremembo celotnega zakona, kjer bo pravzaprav več gradilo na tako
               imenovanih sistemskih ukrepih oziroma na razvojnih štipendijah, kar so predvsem
               kadrovske štipendije, socialne štipendije oziroma državne štipendije so pa predvsem
               socialni korektiv, socialna pomoč, ki se hočeš-nočeš mora primerjati tudi z ostalimi
               socialnimi pomočmi. In če tega ne vidimo kot del neke celote, povzročamo nove oblike
               diskriminacije. In to vam je minister zelo natančno razložil, kaj to pomeni. Ne
               pozabiti, da je v letošnjem letu napovedan tudi nov zakon o socialnih transferih
               oziroma enotni vstopni točki, ki bo še bolj postavil v enak položaj vse prejemnike
               socialnih pomoči in skušal sistem distribucije tudi na račun vaših zahtev zagotoviti
               bolj pravično. Štipendije so del celovite socialne politike in dovolimo ministrstvu,
               da z argumenti, ki so nam jih danes predložili in so predvsem strokovni argumenti,
               ubrani spremembe, ki so zapisane v tem zakonu, demagoške razloge pa prihranimo za kaj
               drugega. Hvala.</p>
            </sp>
            <sp xml:id="SDZ5-Redna-06-2009-05-20.sp255">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima dr. Luka Juri.</p>
            </sp>
            <sp xml:id="SDZ5-Redna-06-2009-05-20.sp256">

               <speaker>DR. LUKA JURI:</speaker>

               <p>Hvala lepa, predsedujoči. Lep pozdrav sodelavkam in sodelavcem!</p>
               <p>V dosedanji razpravi smo slišali nekaj argumentov in veliko očitkov. In siguren sem,
               da bi z očitki lahko nadaljevali kar še nekaj časa, najmanj toliko, da bi porabili
               ves čas, ki nam je na razpolago. Mi bi lahko nazaj očitali o odgovornostih za stanje
               v tem podjetju, v javnem podjetju, v tistem javnem podjetju, pa bi lahko začeli z
               Luko Koper, nadaljevali s podjetjem z državno lastnino, z Interevropo, in prišli bi
               do Hita in tako naprej. Najverjetneje z očitki ne bomo daleč prišli, ko se bomo
               pogovarjali o rešitvah. Zato predlagam, da pustimo očitke, ker ping-pong lahko igramo
               tudi drugod in ni treba v Državnem zboru in se lotimo rešitev.</p>
               <p>Kakšnih rešitev? Če primerjamo prejšnji in sedanji sistem, sistem, ki ga uvaja ta
               sprememba zakona, je jasno, da bomo povečali število štipendij. Povečali jih bomo za
               najverjetneje najmanj 7, morda celo 8.000. To je dejstvo. Dejstvo je tudi, če bomo
               sprejeli amandma, ki je predložen, bomo to število še naknadno povečali. Takšno
               spremembo podpiram. Predvsem pa podpiram poleg dobrih sprememb realne spremembe, ker
               si želim realen zakon. In ne glede na to, da se zavedam, in tu lahko s čisto vestjo
               to povem v obraz kateremu koli uporabniku teh štipendij, torej tudi študentom, ne
               glede na to, da se zavedam, da z zavračanjem tega amandmaja bo štipendij manj, vem,
               da v tem trenutku je to edina realna rešitev. Vem tudi, da to ni končna rešitev in da
               bodo storjeni koraki naprej v kratkem in da že v prihodnjem letu bo teh štipendij še
               več.</p>
               <p>Sem socialni demokrat. In če se ne zavedam pomena spodbujanja mladih, da se
               izobražujejo, potem si takšne vrednostne opredelitve ne zaslužim. Sam sem bil do pred
               kratkim študent in sedaj predavam kot asistent na Primorski univerzi. Zavedam se vseh
               težav, sploh zato, ker sem študiral izven Slovenije kar nekaj časa in štipendij nisem
               dobil. Vendar se zavedam tudi, da tu, ko sedim v Državnem zboru, moram odgovarjati
               tudi za delovanje celotne države, za delovanje celotnih financ in za realne sistemske
               rešitve.</p>
               <p>Zato se zahvaljujem ministru, da je takšno realno sistemsko rešitev pripravil in
               računam, da bomo korak naprej videli že v kratkem.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp257">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milenko Ziherl.</p>
            </sp>
            <sp xml:id="SDZ5-Redna-06-2009-05-20.sp258">

               <speaker>MILENKO ZIHERL:</speaker>

               <p>Hvala za besedo. Lep pozdrav gospodu ministru in vsem prisotnim v dvorani.</p>
               <p>V Slovenski demokratski stranki dajemo velik poudarek in pomen znanju oziroma na
               znanju temelječi družbi. Da nismo samo na deklarativni ravni, dokazuje tudi dejstvo,
               ki ga je omenil že kolega Petek, da vsak od nas štipendira enega študenta ali dijaka.
               In ravno ob tem bi začel razpravljati, kajti to dejstvo je poželo že nekaj zlobnih
               komentarjev, pa bi to dejstvo dopolnil - da z našimi štipendisti nimamo direktnih
               stikov, so preko centralne organizacije in niso v našem volilnem okrožju, torej nas
               zaradi tega ne bodo mogli voliti. Sem pa toliko seznanjen, da je moj štipendist v
               težki socialni stiski in mu ta denarna pomoč pride zelo prav in se ne sprašuje,
               kakšno je politično ozadje.</p>
               <p>Zavedamo se tudi, da je zakon, ki je bil sprejet še v času vlade Janeza Janše, da bo
               že po kakšnem letu potreben popravka, dopolnitev. Kajti zakona v fazi priprave ne
               moreš aplicirati na 80 tisoč in več posameznih usod in se posamezni primeri pokažejo
               šele po tem, ko se zakon izvaja, zato v prvem letu velikokrat nastane potreba po
               dopolnilnih aktih. In v tej luči kaže podpreti tudi zakon, ki ga je pripravila
               sedanja vlada. Želel pa bi le aplicirati na kolegice in kolege, da podprejo tudi naš
               amandma, ki je nastal v sodelovanju s Študentsko organizacijo Slovenije, torej z
               organizacijo, ki se je še kako tiče predmet, o katerem danes razpravljamo. Vsakih
               novih tisoč štipendij bi zapolnilo vrzel na področju, kjer je več povpraševanja kot
               ponudbe. In zato ne morem verjeti, da v rebalansu proračuna se celo s te predpostavke
               jemljejo sredstva. Čeprav ne gre za velike denarje, če jih primerjamo z nekaterimi
               drugimi predpostavkami. Mislim, da bi Vlada z lahkoto našla še tisti milijon ali dva,
               da se zapolni ta vrzel oziroma ta manjko sredstev in se zadovolji s štipendijami čim
               več študentov.</p>
               <p>Mislim, da so nekateri kolegi tudi že danes razpravljali o tem, da je bilo v
               preteklosti pri usmerjanju študentov narejenih veliko napak, ko je bilo preveč
               popularizirano družboslovje in je zaostajalo naravoslovje. Ravno na naravoslovju mi
               pričakujemo, da bodo potenciali, ki bodo s teh področij prišli na delovna mesta, da
               bodo lahko popeljali Slovenijo v nove izzive. Seveda pa mora biti zato biti v
               podjetjih ustrezna raziskovalna atmosfera, posluh do znanja mladih, čim prej
               zaposlitev za nedoločen delovni čas in čim prejšnja vključitev v raziskovalne
               projekte. Samo na ta način bomo lahko odgovorili izzivom globalizacije in na ta način
               bomo prešli sedanjo gospodarsko krizo. V proizvodnji bodo prosperirala tista
               podjetja, ki bodo šla na trg z novimi izdelki, z novimi tehnologijami, z novimi
               odgovori na postavljena vprašanja sodobne družbe. Za to pa potrebujemo zadostno
               število visoko izobraženih ljudi, ki morajo imeti na delovnem mestu priložnost, da
               aplicirajo svoje znanje, ne da jih potisnejo v en kot in so najbolj srečni v tisti
               tovarni, da mirujejo.</p>
               <p>Z ministrom sem se strinjal tudi v eni postavki, ko je govoril, da bo treba razviti
               inštrumente, ki bodo napotili čim več prosilcev v tako imenovane kadrovske štipendije
               in bo to razbremenitev državnih štipendij. Kadrovska štipendija pomeni v nekem
               pogledu tudi že nekako zagotovljeno ali pa vsaj na pol zagotovljeno delovno mesto
               oziroma se študent v času študija že vključuje v proizvodnje procese in spoznava
               tovarno oziroma delodajalca, pri katerem naj bi se v bodočnosti zaposlil. Da bom
               podprl zakon in amandma me navaja tudi izkušnja iz terena, ker poznam kar nekaj
               primerov, ko so za las izgubili Zoisovo štipendijo in po spremenjenih oziroma
               popravljenih kriterijih je velika možnost, da si jo pridobijo nazaj. To je s področja
               Zoisovih štipendij, tam so seveda, ni potrebo posebej poudarjati, najboljši
               študentje, kajti strogi kriteriji do pridobitve te štipendije to zagotavljajo.</p>
               <p>Treba je čim bolj olajšati položaj študirajoče mladine. Ni mi pa všeč v nekaterih
               naših razpravah, ko tisti, ki so skočili iz plače skoraj nič, za tri do petkrat, ko
               pravijo, da si ne morejo privoščiti štipendiranja enega od študentov. Vsak tak
               izgovor je tak, kot rečejo doma na kmetih, da ga je pes prinesel na repu. Torej niso
               nič vredni. Mislim, da je vsak v tej hiši, v tej stavbi sposoben štipendirati enega
               študenta in naj od besed preide na dejanja. Tisti, ki imajo že v imenu svoje stranke
               naziv socialen in tako naprej, bi lahko nosili zastavo na teh področjih. Imamo
               kolege, ki so za delni delovni čas zaposleni še na svojih starih delovnih mestih, in
               bi lahko marsikdo tisto razliko med župansko plačo pa poslansko plačo tudi tam našel
               kakšen drobiž, drobiž v absolutnem smislu, kajti njegov prejemek je velik, da bi eno
               majhno štipendijo iz te razlike nakazal nekomu, ki jo je potreben.</p>
               <p>Opozoril bi pa še, da prihaja generacijski manko. V naslednjih letih se pričakuje do
               6.000 manj novih študentov. Vsaj tako sem zasledil oziroma so me opozorili na
               škofjeloški gimnaziji, ko ravnatelj govori, da je na dijaškem področju do 6.000 manj
               dijakov. Torej tudi študentov po tej logiki ne more biti več. Ravno zaradi tega se v
               tem generacijskem manku morajo najti sredstva, načini, da bomo čim večjemu številu
               seveda predvsem upravičenih prosilcev zagotovili štipendijo. Hvala lepa.</p>
            </sp>
            <sp xml:id="SDZ5-Redna-06-2009-05-20.sp259">

               <speaker>PODPREDSEDNIK FRANCE CUKJATI:</speaker>

               <p>Hvala. K besedi se je javil gospod minister. Izvolite.</p>
            </sp>
            <sp xml:id="SDZ5-Redna-06-2009-05-20.sp260">

               <speaker>DR. IVAN SVETLIK:</speaker>

               <p>Spoštovane poslanke in poslanci! Ne bom ponavljal tega, kar sem prej rekel, sem pa
               dolžan nekaj odgovorov, ki so bili direktno naslovljeni v razpravi na mene. Najprej
               poslanec, gospod Prijatelj, je spraševal, če imamo dovolj denarja za štipendije. Za
               zakon, ki je v veljavi in za predlog, ki ga dajemo, imamo dovolj denarja. Seveda pa
               je treba biti nekoliko previden in tudi zato smo odgovorni, kajti razmere, kot sem
               jih že uvodoma navedel, silijo oziroma dajejo možnost pristopa do državnih štipendij
               v krizni situaciji vedno večjemu številu upravičencev. Decembra 2007 je bilo
               prejemnikov po tem zakonu državne štipendije 34.000, decembra 2008 tudi 34.000,
               februarja 2009 pa, kot rečeno že poprej, 38.000. To je učinek, ki ga je treba imeti
               pred očmi. V zelo kratkem času je bil prirast za 4.000 in mi moramo biti pripravljeni
               tudi na to situacijo.</p>
               <p>Kar zadeva izpostavljenost oziroma poudarjanje udeležbe študentov in študentske
               organizacije, tudi ta predlog, ki je pred vami, je plod intenzivne debate v delovnih
               skupinah, pa tudi na svetu za študentska vprašanja. Nismo povsem do skladnega
               predloga prišli, smo pa šli v smeri želja in predlogov študentov, kolikor smo
               ocenjevali, da je ta hip najbolj možno. Novi zakon bo to leto, še enkrat poudarjam,
               pripravljen. Tu bomo odprli tako vprašanje meril, pa tudi vprašanje višine štipendij.
               Državna štipendija je morda za sedanje razmere in življenjske stroške razmeroma
               nizka. Mi čakamo na oceno življenjskih stroškov posameznih kategorij prebivalstva.
               Nestrpno čakamo na to oceno, da bi potem na tej podlagi ocenili in uravnavali vse
               socialne transfere.</p>
               <p>Kar zadeva pa razmerje center-periferija, ki je bilo izpostavljeno, naj navedem
               zanimiv podatek mogoče za vas, da iz pomurske regije dobiva državno štipendijo precej
               več štipendistov kot iz ljubljanske. To je ustrezno temu, kar želimo, da podpiramo
               tiste regije, ki so šibkejše, kjer je potreba po štipendiranju skozi državne
               štipendije večja. Moram še k temu dodati, da tudi ta rešitev v sedanjem zakonu gre
               nasproti oddaljenim študentom, ki so oddaljeni od kraja študija, in da je tudi pri
               štipendiji ustrezen dodatek na račun tega, koliko ima kdo kilometrov od kraja, kjer
               študira. Ta vprašanja se že sedaj regulirajo v tem zakonu, je pa tudi temeljno
               načelno vprašanje, če že o socialnih štipendijah govorimo, ali je nekdo bolj reven,
               če živi v Ljubljani, če je reven, kot če živi kjer na periferiji. Mislim, da se je
               treba resno vprašati, da če imamo enak kriterij, potem revnih in tistih, ki so v
               pomanjkanju, ne smemo obravnavati drugače, če živijo v različnih koncih Slovenije.
               Hvala lepa.</p>
            </sp>
            <sp xml:id="SDZ5-Redna-06-2009-05-20.sp261">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Pečan.</p>
            </sp>
            <sp xml:id="SDZ5-Redna-06-2009-05-20.sp262">

               <speaker>BREDA PEČAN:</speaker>

               <p>Jaz moram reči, da tega amandmaja ne morem podpreti, in sicer zaradi vsega tega, kar
               sem prebrala v predlogu zakona, v obrazložitvi predloga zakona in to kar sem slišala
               povedati ministra, ki mislim, da, ne da bi ga hvalila, ampak to je razlaga predloga,
               ki mislim, da od vseh ministrov najbolje zna razložiti probleme in prednosti, ki jih
               prinaša določena zakonodaja. Jaz se z gospodom svetlikom sploh poznam ne od prej,
               tako da lahko samo povem, da sem izjemno zadovoljna, kadar poslušam njegove razlage,
               ker resnično razumem, za kaj gre. To je prvo, zaradi česar mislim, da njegove
               argumentacije ni možno ovreči. Drugo, kar bi rekla, je zelo pomembno to, da smo
               večkrat slišali ne samo s strani ministra, ampak tudi s strani nekaterih poslancev,
               da so pogajanja, pogovori, dogovori s Študentsko organizacijo Slovenije intenzivni in
               stalni. Da to ni ta trenutek in da to ni samo Ministrstvo za delo, družino in
               socialne zadeve, ampak je tudi Ministrstvo za visoko šolstvo in da smo v poslanskih
               skupinah koalicije tako kot prej, ko smo bili v opoziciji, pripravljeni vedno za
               odprt pogovor s Študentsko organizacijo. Rada bi spomnila, da sem bila članica Odbora
               za visoko šolstvo in sem bila priča neverjetnemu nezaupanju, da ne rečem odnosu, ki
               je že mejil na sovraštvo do Študentske organizacije, ko je šlo za vprašanja Zakona o
               visokem šolstvu, ko je šlo za vprašanje resolucije o nacionalnem programu razvoja
               visokega šolstva, znanosti in raziskav. Spomnite se kakšne borbe so bile in kako ste
               se v takratni koaliciji podcenjevalno in odbojno obnašali do študentov iz Študentske
               organizacije, ob tem, da so, jaz nisem bila članica Odbora za delo, družino in
               socialne zadeve, tako da nisem bila priča, kakšne so bile debate s Študentsko
               organizacijo na tem odboru takrat, vendar pa sem po magnetogramu razprave v drugem
               branju Zakona o štipendiranju razbrala, da sta najmanj dva tukaj prisotna
               razpravljavca ostro nasprotovala predlogom Študentske organizacije, kljub temu da je
               Študentska organizacija, zanimivo, znala izračunati, da štipendij ne bo več, ampak
               manj, že takrat, in da so pri vsaki zadevi, ki so jo komentirali, od štipendiranja pa
               vse do študentske prehrane, do zakona o visokem šolstvu, do resolucije, ki sem jo
               prej omenila, vedno prihajali s trdnimi, tehtnimi in kvalitetno pripravljeni
               argumenti. Da nikoli niso blefirali, da nikoli niso kazali neznanja, nesposobnosti,
               arogance ali pa česa podobnega, kar danes slišimo oziroma smo včeraj zlasti poslušali
               že sto petdesetič ponovljeno, kako smo mi tukaj, ki smo v koaliciji, naenkrat postali
               nesposobni, neuki, "butlji prve klase" in tako naprej.</p>
               <p>Študentje nikoli niso bili neumni, niti neuki in so razpolagali s podatki, s
               katerimi, zanimivo, takratna koalicija sploh ni razpolagala. Pa ne zaradi tega, ker
               niso bili dosegljivi, ampak zaradi tega, ker ni znala do njih priti, medtem ko so
               študentje znali do njih priti. Jaz moram reči, da sem to tudi enkrat zelo jasno
               povedala, da sem ponosna, da sem državljanka države, v kateri so študentje, prvič,
               tako sposobni, in, drugič, tako dobro organizirani, kot so naši študentje. In sem še
               danes ponosna na njih. In sem ponosna tudi na to, da so poskusili iti skozi stranska
               vrata in povečati limit za dodelitev štipendije. Prav je, tako morajo ravnati, če so
               dinamični, če so organizirani, naj poskusijo kjer se da. Tokrat pač ne bo šlo, vendar
               bodo v naslednjih fazah, ko se bodo pogajali z Ministrstvom za delo, družino in
               socialne zadeve, bodo zagotovo našli pot in način, da bodo čim večjemu številu
               študentov in dijakov, ker tukaj ne gre samo za študente, omogočili spodobno življenje
               s prihodki, ki si jih lahko zagotovijo iz družinskega proračuna plus štipendijo, ki
               jo bodo dobili in seveda ostali dodatki, ki jim pripadajo glede na njihov siceršnji
               status.</p>
               <p>Jaz mislim, da je ta amandma nepotreben. Ta amandma je pridobivanje pozitivnega
               odnosa javnosti do skupine ljudi, ki so v preteklem mandatu naredili luknjo v vodo in
               ustrelili enega velikega kozla. Zdaj je treba to seveda popraviti. In mi to skupaj z
               Vlado popravljamo in bomo še naprej popravljali, ker se pač vsega v enem koraku ne da
               narediti.</p>
               <p>Tako še enkrat povem, amandmaja ne bom podprla.</p>
            </sp>
            <sp xml:id="SDZ5-Redna-06-2009-05-20.sp263">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Odpiram ponovno prijavo za razpravo, ker vidim še dvigovanje rok.</p>
               <p>Gospod Kres, izvolite, imate besedo.</p>
            </sp>
            <sp xml:id="SDZ5-Redna-06-2009-05-20.sp264">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovane kolegice in kolegi! Spoštovani
               ostali navzoči!</p>
               <p>V Slovenski ljudski stranki vsekakor podpiramo amandma, seveda pa tudi nismo proti
               zakonu. Podprli bomo tudi zakon, če amandma ne bo šel skozi.</p>
               <p>Ko pa sem slišal, kako sposobne študente imamo v tej naši državi, pa saj se imajo od
               koga učiti. Jaz trdim, da v naši državi sploh nismo tako slabi in da znamo zadeve
               streči, včasih pa nam res malo zmanjka pri komunikaciji. Ampak dobro. Vse to je
               življenje. Jaz mislim, da bomo vse pripeljali v takšno smer, kot je treba, in seveda
               tako, kot je predhodnica rekla, vse to je živa stvar, vse to je treba tudi sproti
               prilagajati in pripeljati do tega, da bodo študentje zadovoljni, da se bodo
               izobrazili in da bodo še bolj sposobni, kot so, in da nadaljujemo to uspešno pot.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp265">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Rožej.</p>
               <p>Prosim.</p>
            </sp>
            <sp xml:id="SDZ5-Redna-06-2009-05-20.sp266">

               <speaker>VITO ROŽEJ:</speaker>

               <p>Hvala lepa, predsedujoči.</p>
               <p>V današnji razpravi so se nekateri - eden, razpravljajoči po nemarnem, po moje,
               obregnili tudi ob stvari, ki se sicer tičejo socialnega statusa, ne sicer ljudi, o
               katerih danes tukaj razpravljamo, zato se mi zdi vseeno vredno, čeprav bo mogoče
               kakšen pomislek, da sta čas in prostor, v katerem to delam, neprimerna, reči, da je
               očitek, ki ste ga, gospod Ziherl, izrekli na mojo socialno stanje, lahko se vam sicer
               zdi pravilen, je pa popolnoma deplasiran. Resničen pa je toliko, kolikor bi jaz, kaj
               jaz vem, komu drugemu tukaj prisotnemu, mogoče - se oproščam poslanki Jerajevi,
               rekel, kako to, da ima ona samo enega otroka, jaz imam pa dva. Ene stvari v tem
               življenju pač morate verjeti, da so stvar različnih okoliščin, na katere ne morete
               tako splošno reagirati.</p>
               <p>In ko sem že ravno pri besedi, vam sporočam, da če ne verjamete v dobre namene tega
               in resničnost tega, kar sem rekel, se mi zdi tudi deplasirano, da mi pošiljate
               čestitke za rojstni dan, tako kot vsem v Državnem zboru. Zdi se mi to res
               licemersko.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp267">

               <speaker>PODPREDSEDNIK FRANCE CUKJATI:</speaker>

               <p>Ste bili imenovani.</p>
               <p>Dovolite, se boste raje prijavili k razpravi v naslednji rundi.</p>
               <p>Gospa Jeraj, izvolite, imate besedo.</p>
            </sp>
            <sp xml:id="SDZ5-Redna-06-2009-05-20.sp268">

               <speaker>ALENKA JERAJ:</speaker>

               <p>Hvala. Mi bomo zakon podprli, ker izboljšuje situacijo. Podprli bomo tudi naš
               amandma in zakon, čeprav ne boste glasovali za naš amandma, ker, kot rečeno,
               izboljšuje stanje.</p>
               <p>Minister je prej omenil, da nima težav s predlagateljem. Vi najbrž res ne, ampak vi
               niste tisti, ki glasujete. Glasujejo tukaj moji kolegi, ki pa očitno s tem imajo
               problem. Rekli ste, da ne morete po nujnem postopku oziroma da ni bilo možno tako
               hitro pripraviti zakona in da je problem nujni postopek. Jaz bi vam predlagala, da
               kdaj prisluhnete vašim kolegom ministrom in ministrici, ki imajo zelo inovativne
               ideje, za kaj vse je treba hitro ukrepanje in nujne postopke izpeljati. Čez noč
               sprejemamo zakone, neverjetno. Mi vam bomo dali čas, da boste v miru in strokovno in
               dobro pripravili spremembe zakona. Omenila sem, da bi morali vsi skupaj več narediti
               na kadrovskih štipendijah, ker kadrovske štipendije dejansko pomenijo povezavo med
               znanjem in med gospodarstvom. Ne samo to, lahko pomenijo tudi zaposlitve za te mlade,
               in to je najbolj pomembno. Ko se je pripravljal zakon in v času sprejemanja smo še
               verjeli, da bomo uspeli v tej državi s projektom pokrajin, da bomo v regijah zadržali
               izobražen kader, da ne bodo ostajali v univerzitetnih središčih, ampak se bodo
               vračali v svoje domače okolje in tam prispevali in posredovali to znanje, ki so ga
               pridobili. In idealno očitno ni nič, ampak takrat se je z zakonom za 11% potem
               dvignila državna štipendija, za 22% najvišji dodatek, 21% dodatek za izobraževanje.
               Res pa najbrž nismo bili dovolj pozorni pri tem, ko smo v dodelitev štipendij
               vključili tudi nekatere druge prejemke.</p>
               <p>Tudi takrat smo ob sprejemu zakona sprejeli veliko amandmajev in zaradi tega je
               najbrž prišlo do tega, da je zakon na kakšnih mestih težko izvedljiv oziroma
               nekonsistensten. Ampak z vsako novelo se ga bo na tistih področjih, kjer bo potrebno,
               izboljšal in popravil.</p>
               <p>Kolegica, ki je predsednica Odbora za delo, družino, je omenila, kako želijo
               izboljšati in centralno urediti prejemke. Mi smo nekaj na tem že naredili, čeprav nam
               kolegi iz DeSUS-a očitajo, da so bili zaradi tega mnogi prikrajšani. Res, s spremembo
               zakona o socialnih transferih so bili prikrajšani upokojenci, in to pri varstvenem
               dodatku. Pri vseh ostalih pa je bila sprememba pozitivna in smo na enotno izhodišče
               in na transparenten način postavili določene transfere, ki smo jih prej dodeljevali
               in usklajevali, nekatere dvakrat letno, enkrat letno. S sistemom smo določili, da
               transferi, ki izhajajo iz pravic iz dela, se usklajujejo z rastjo plač, transferi, ki
               so vezani na stroške življenja, pa na rast življenjskih stroškov. Zato bo imela Vlada
               zagotovo lažje delo, ker so pač neka izhodišča in nekatere stvari že na isti
               poziciji, kot so bili takrat, ko smo mi to prevzemali. In jaz verjamem, da se bodo v
               tej smeri spremembe zgodile, kar je zagotovo prav.</p>
               <p>Na odboru smo vprašali državno sekretarko, kaj pomeni, če se sprejme naš amandma,
               nekoliko višji cenzus. In povedala je, da to pomeni 500.000 evrov v letu 2009. In
               mogoče za primerjavo, to je kakšnih 5 odškodnin, ki jih bodo dobili izbrisani, in
               najbrž to ne bi smel biti tak težek problem za to državo.</p>
            </sp>
            <sp xml:id="SDZ5-Redna-06-2009-05-20.sp269">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Hrovat. Izvolite.</p>
            </sp>
            <sp xml:id="SDZ5-Redna-06-2009-05-20.sp270">

               <speaker>ROBERT HROVAT:</speaker>

               <p>Hvala lepa še enkrat za besedo. Debata se je razvila točno v smer, za katero sem
               upal, da se ne bo. Torej obmetavanje iz ene na drugo stran, to absolutno ni
               produktivno. Upam, da ste razumeli v mojem prvem izvajanju, da ne bo kakršne koli
               dileme, mi absolutno podpiramo spremembe zakona, ker menimo, da je po dveh letih zdaj
               ta zakon potreben sprememb. In v tem ni nobene dileme. Zdi se mi škoda časa, da bi ga
               namenjal za razprave v zvezi s tem, da bi argumentiral oziroma oporekal tistemu, kar
               je bilo z nasprotne strani povedano.</p>
               <p>Torej potrebne so spremembe. Jasno je, gospod minister, ki se tudi meni zdi, da zna
               razložiti zadeve, jasno obrazložil, da ne bo šlo, da amandma ne bo sprejet, da tisto,
               kar ste predlagali ali pa kar so predlagali študentje, ne bo povzeto oziroma ne bo
               sprejeto.</p>
               <p>Prej je ena od kolegic rekla, kako so vedno prihajali študentje z argumenti, da je
               ponosna na njih in da je "sploh in oh", in verjemite, tudi pred nas so prišli z
               argumenti in enako mi menimo, zato mislimo, da bi se našlo tistih, ne vem, 500.000
               evrov, o katerih smo govorili, v proračunu kjerkoli že. Sploh glede na to, da se bo
               pripravljal rebalans rebalansa. In to bi bilo enostavno možno. Torej, rad bi opozoril
               še na eno zadevo. Mi poslanke in poslanci smo tisti, ki sprejemamo zakonodajo, ne
               ministrstvo. Če se mi tako odločimo, da bomo cenzus zvišali tako kot predlaga
               študentska organizacija, potem bomo to izglasovali in ministrstvo bo sigurno našlo
               denar oziroma sredstva za to povišanje. Ne nazadnje tudi sami ste že večkrat v tem
               mandatu vložili zakone, ki so bili vloženi z vaše strani, brez pomoči ministrstva, in
               sredstva so se našla. Enako bi bilo tukaj. Verjemite, zdaj imam štiriletne izkušnje v
               prejšnjem sklicu parlamenta in moram reči, če se nekaj hoče, se potem to tudi da. Naj
               pa še rečem to, da sprememba zakona, ki je potrebna, o kateri sem že govoril, pa
               govori samo o tem, da je to jasno, da se zakoni spreminjajo, da se relacije
               spreminjajo. To je zelo podobno kot danes, ko smo po šestih mesecih oziroma po dveh
               dobrih mesecih že sprejemali na Odboru za delo, družino in socialne zadeve spremembo
               zakona in tudi danes smo te stvari že obravnavali tukaj na plenumu. Tako da dejansko
               gre za to, da je zakon bil takrat narejen z dobrimi nameni, zdaj se je izkazalo, da
               so potrebni popravki. In s tem ni nič narobe. Če pa se to dopolnilo sprejme, sem pa
               prepričan, da bo ministrstvo našlo sredstva, ki jih potrebuje za ta dvig cenzusa.
               Hvala.</p>
            </sp>
            <sp xml:id="SDZ5-Redna-06-2009-05-20.sp271">

               <speaker>PODPREDSEDNIK FRANCE CUKJATI:</speaker>

               <p>Hvala. K besedi se je javil gospod minister. Izvolite.</p>
            </sp>
            <sp xml:id="SDZ5-Redna-06-2009-05-20.sp272">

               <speaker>DR. IVAN SVETLIK:</speaker>

               <p>Hvala lepa. Mislil sem, da ne bo potrebno, pa vendarle moram ponoviti. Pri tem
               amandmaju vendarle, tako kot smo uvodoma pojasnili, ni toliko ključen denar, kot je
               ključno troje: da se ruši razmerje med socialnimi transferji, kamor spada tudi
               štipendija, da je problem pozitivne diskriminacije, ki jo potem ne moremo
               uveljavljati, če vpeljemo ta cenzus, kot je predlagan, in da se ruši tudi eden od
               namenov zakona, to je, da se odpira na račun kadrovskih štipendij večji dostop do
               socialnih. In to bomo morali, kot rečeno, v prihodnje bolj temeljito urediti, če bomo
               hoteli, da bo res ta namen dosežen. Hkrati pa mislim, da osnovni namen pa je bil
               dosežen, ker bomo povečali število državnih štipendij. In še enkrat, pri teh novih
               rešitvah, ki jih pripravljamo, mislim, da imamo še zmeraj veljavni dogovor s
               Študentsko organizacijo, da jih bomo pripravljali skupaj, tako kot smo zelo
               intenzivno tudi ta predlog sprememb zakona. Hvala lepa.</p>
            </sp>
            <sp xml:id="SDZ5-Redna-06-2009-05-20.sp273">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes odpiram, nov krog razprave. Kdor želi razpravljati o drugem členu
               in amandmaju k temu členu, naj se prijavi. Gospod Levanič izvolite, imate besedo.</p>
            </sp>
            <sp xml:id="SDZ5-Redna-06-2009-05-20.sp274">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>Moram povedati, da tega amandmaja ne bom podprl, pa ne zaradi tega, ker je bil podan
               in predlagan s strani Slovenske demokratske stranke, pač nimam problemov s tem, da bi
               podprla amandma katere koli druge stranke, ampak ga ne bom podprl zato, ker ne
               končujemo poglavja na tej točki, ker šele pričenjamo s korakom, in to je pristopiti k
               novemu štipendijskemu zakonu, ki bo seveda celovito urejeval to področje. Strinjam se
               tukaj z nekaterimi iz opozicije, gospod Hrovat, ko pravite, da pa so nekatere točke,
               na katerih se lahko zadimimo, in to je, da ta zakon je sigurno korak naprej, da
               izboljšuje nekatere segmente, ki so bili predvsem pomanjkljivi znotraj obstoječega
               zakona o štipendiranju in da lahko s skupnimi argumenti ugotavljamo, da smo zvišali
               cenzus dostopa do novih štipendij, da bo več dijakov in študentov upravičenih do
               novih štipendij. Je pa res, da tudi ta zakon vsebuje cenzus sedemdeset, kar se tiče
               predvsem pozitivne diskriminacije, in je zaradi tega je potem tudi neko razmerje
               ohranjeno.</p>
               <p>Strinjamo se tudi s tem, da to ni idealna situacija, da je treba skupaj v dialogu s
               Študentsko organizacijo in zvsemi vpletenimi, ki se jih štipendijska politika tiče,
               ustvarjati nov sistem, ki bo seveda urejeval štipendijsko politiko drugače. Ta
               trenutek se vsi zavedamo tega, da nimamo skladnega štipendijskega sklada, da so
               štipendije so premajhne, da je to potem vezano tudi na to, da morajo študentje v
               bistvu ob študiju še opravljati kakšno drugo delo, ker sama štipendija ne omogoča
               samo študija in tako naprej. Gre za obilo drugo problematike, ki se tiče tudi
               študentske populacije, da ne govorimo o mladih nasploh. Moramo pa tudi priznati, da
               je Ministrstvo za delo naredilo korak naprej, in tu je seveda vsa pohvala, predvsem
               zaradi tega, ker je sprejelo zavezo, da bo tudi v tem letu začelo delati na novem
               zakonu. In to je treba jasno povedati in takšne poteze podpreti. Hvala lepa.</p>
            </sp>
            <sp xml:id="SDZ5-Redna-06-2009-05-20.sp275">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Jeraj.</p>
            </sp>
            <sp xml:id="SDZ5-Redna-06-2009-05-20.sp276">

               <speaker>ALENKA JERAJ:</speaker>

               <p>Jaz se opravičujem. Jaz sem samo pozabila prej, ko sem govorila, opozoriti, da je v
               poročilu napačen podatek v poročilu odbora, kjer piše, da so bila sredstva zmanjšana
               na postavki za državne štipendije v višini 6,8 evrov. V letu 2008, v letošnjem letu
               so bila zmanjšana z rebalansom za leto 2009. Ker gre za uradni dokument je to najbrž
               treba popraviti.</p>
            </sp>
            <sp xml:id="SDZ5-Redna-06-2009-05-20.sp277">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ziherl.</p>
            </sp>
            <sp xml:id="SDZ5-Redna-06-2009-05-20.sp278">

               <speaker>MILENKO ZIHERL:</speaker>

               <p>Hvala za besedo.</p>
               <p>Glede na to, da sem prosil za repliko, bom najprej to izkoristil in potem morda še
               kakšen stavek ali dva dodal.</p>
               <p>V razpravi sem navedel, da je marsikdo, ki je bil izvoljen v Državni zbor, se mu je
               situacija bistveno popravila, po finančni plati seveda, vsaj za enkrat, dvakrat,
               nisem pa nikogar imenoval po imenu. Če se kdo prepozna, potem pomeni, da nisem
               govoril v prazno in je bil v praksi prikazan slovenski pregovor "Če mački stopiš na
               rep, zamijavka in odskoči."</p>
               <p>Sedaj pa okrog amandmaja in vseh predlogov. Strinjamo se, da je nov zakon o
               štipendiranju nujno potreben, če ga čim prej pripravimo, potem lahko s sprejetjem
               tega amandmajem lahko samo zapolnimo vrzel do neke boljše, sistematičnejše ureditve
               sheme štipendiranja. In predvsem tudi napotitve študentov v smeri študija, tistih
               smeri študija, ...<stage xml:id="SDZ5-Redna-06-2009-05-20.stage9">/Opozorilni znak za konec razprave./</stage>... kjer imajo velik
               primanjkljaj, po katerih industrija, proizvodnja, gospodarstvo dobesedno kličejo in
               jih na veliko vabijo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp279">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? <stage xml:id="SDZ5-Redna-06-2009-05-20.stage10">(Ne.)</stage> Potem zaključujem razpravo.</p>
               <p>O amandmaju bomo v skladu s časovnim potekom seje Državnega zbora odločali danes v
               okviru glasovanj čez pol ure, to je ob 16.05.</p>
               <p>S tem prekinjam to točko dnevnega reda, ki jo bomo nadaljevali ob 16.05.</p>
               <stage xml:id="SDZ5-Redna-06-2009-05-20.stage11">(Seja je bila prekinjena ob 15.35 in se je nadaljevala ob 16.05.)</stage>
            </sp>
            <sp xml:id="SDZ5-Redna-06-2009-05-20.sp280">

               <speaker>PODPREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci!</p>
               <p>Prosim, da se umirite in zasedete mesta.</p>
               <p>Prehajamo na glasovanje Državnega zbora o predlogih odločitev.</p>
               <p>Poslanke in poslance prosim, da preverite delovanje svoje glasovalne naprave, in
               sicer mora na desni strani vložene kartice goreti oranžna lučka. Kaže, da glasovalne
               naprave delujejo.</p>
               <p>Zato lahko preidemo na <title xml:id="SDZ5-Redna-06-2009-05-20.title6">nadaljevanje prekinjene 8. točke dnevnega reda</title>, to
               je na <title xml:id="SDZ5-Redna-06-2009-05-20.title7">drugo obravnavo Predloga zakona o spremembah in dopolnitvah Zakona o
                  gospodarskih družbah.</title>
               </p>
               <p>Prehajamo na odločanje o vloženih amandmajih. Najprej odločamo o amandmaju Poslanske
               skupine Zares k 7. členu. Glasujemo. Glasovanje teče. Navzočih je 67 poslank in
               poslancev, za je glasovalo 66, proti nihče.</p>
               <p><stage xml:id="SDZ5-Redna-06-2009-05-20.stage12">(Za je glasovalo 66.)</stage> <stage xml:id="SDZ5-Redna-06-2009-05-20.stage13">(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na 9. člen in odločamo o amandmaju Poslanske skupine Zares k 9. členu.
               Glasujemo. Glasovanje teče. Navzočih je 69 poslank in poslancev, za je glasovalo 62,
               proti 5.</p>
               <p><stage xml:id="SDZ5-Redna-06-2009-05-20.stage14">(Za je glasovalo 62.)</stage> <stage xml:id="SDZ5-Redna-06-2009-05-20.stage15">(Proti 5.)</stage></p>
               <p>Ugotavljam, da je amandma sprejet.</p>
               <p>S tem zaključujem drugo obravnavo predloga zakona.</p>
               <p>Besedo dajem predlagatelju zakona, če želi podati predlog za nadaljevanje
               obravnave.</p>
               <p>Gospod minister, želite da nadaljujemo s tretjo obravnavo na isti seji?</p>
            </sp>
            <sp xml:id="SDZ5-Redna-06-2009-05-20.sp281">

               <speaker>DR. MATEJ LAHOVNIK:</speaker>

               <p>Ja, prosim.</p>
            </sp>
            <sp xml:id="SDZ5-Redna-06-2009-05-20.sp282">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da Državni zbor na
               podlagi prvega odstavka 138. člena Poslovnika Državnega zbora še na tej seji opravi
               tretjo obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Glasovanje teče.
               Navzočih je 71 poslank in poslancev, za je glasovalo 70, proti nihče.</p>
               <p><stage xml:id="SDZ5-Redna-06-2009-05-20.stage16">(Za je glasovalo 70.)</stage> <stage xml:id="SDZ5-Redna-06-2009-05-20.stage17">(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v torek, 26. 5. 2009, po
               končanih glasovanjih.</p>
               <p>Službe zbora bodo pripravile pregled, v katerega bodo vključeni sprejeti amandmaji
               in členi, h katerim so bili amandmaji sprejeti.</p>
               <p>Amandmaje k tem členom lahko kvalificirani predlagatelji vložijo do začetka tretje
               obravnave predloga zakona na seji zbora.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-20.title8">nadaljevanje 9. točke dnevnega reda,</title> to je na <title xml:id="SDZ5-Redna-06-2009-05-20.title9">obravnavo
                  Predloga zakona o spremembah in dopolnitvah Zakona o preprečevanju omejevanja
                  konkurence.</title> Nadaljujemo z <title xml:id="SDZ5-Redna-06-2009-05-20.title10">drugo obravnavo,</title> to je z odločanjem o
               vloženih amandmajih.</p>
               <p>Najprej prehajamo na 3. člen, in sicer na odločanje o amandmaju poslanskih skupin
               DeSUS, LDS, SD in Zares k 3. členu. Glasujemo. Navzočih je 72 poslank in poslancev,
               za je glasovalo 69, proti nihče.</p>
               <p><stage xml:id="SDZ5-Redna-06-2009-05-20.stage18">(Za je glasovalo 69.)</stage> <stage xml:id="SDZ5-Redna-06-2009-05-20.stage19">(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin DeSUS, LDS, SD in Zares k 18.
               členu. Glasujemo. Navzočih je 72 poslank in poslancev, za je glasovalo 71, proti
               nihče.</p>
               <p><stage xml:id="SDZ5-Redna-06-2009-05-20.stage20">(Za je glasovalo 71.)</stage> <stage xml:id="SDZ5-Redna-06-2009-05-20.stage21">(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Ugotavljam, da je zbor v drugi obravnavi sprejel dva amandmaja, in sicer k 3. in 18.
               členu dopolnjenega predloga zakona. Sprašujem kvalificirane predlagatelje, ali
               nameravajo k tem členom vložiti amandmaje. <stage xml:id="SDZ5-Redna-06-2009-05-20.stage22">(Ne.)</stage></p>
               <p>Ugotavljam, da k predlogu zakona za tretjo obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada nista obvestili, da bi
               bil zaradi amandmajev, sprejetih v drugi obravnavi predlog zakona neusklajen.</p>
               <p>Zato prehajamo na odločanje o predlogu zakona. Glasujemo. Navzočih je 74 poslank in
               poslancev, za je glasovalo 74, proti nihče.</p>
               <p><stage xml:id="SDZ5-Redna-06-2009-05-20.stage23">(Za je glasovalo 74.)</stage> <stage xml:id="SDZ5-Redna-06-2009-05-20.stage24">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title xml:id="SDZ5-Redna-06-2009-05-20.title11">nadaljevanje prekinjene 10. točke dnevnega reda - druga obravnava
                  Predloga zakona o spremembah in dopolnitvah Zakona o odpravljanju posledic dela z
                  azbestom.</title> Prehajamo na odločanje o vloženih amandmajih. Najprej odločamo o
               amandmaju poslanskih skupin SD, Zares, DeSUS in LDS k 12. členu. Glasujemo. Navzočih
               je 74 poslank in poslancev, za jih je glasovalo 74, proti nihče.</p>
               <p><stage xml:id="SDZ5-Redna-06-2009-05-20.stage25">(Za je glasovalo 74.)</stage> <stage xml:id="SDZ5-Redna-06-2009-05-20.stage26">(Proti nihče.)</stage></p>
               <p>Ugotavljam, da je amandma sprejet.</p>
               <p>Sedaj odločamo o amandmaju poslanskih skupin SD, Zares, DeSUS in LDS k 14. členu.
               Glasujemo. Navzočih je 74 poslank in poslancev, za jih je glasovalo 74, proti
               nihče.</p>
               <p><stage xml:id="SDZ5-Redna-06-2009-05-20.stage27">(Za je glasovalo 74.)</stage> <stage xml:id="SDZ5-Redna-06-2009-05-20.stage28">(Proti nihče.)</stage></p>
               <p>Ugotavljam, da je amandma sprejet. S tem zaključujem drugo obravnavo predloga
               zakona.</p>
               <p>Zbor bo tretjo obravnavo predloga zakona opravil na naslednji seji zbora. Predlog
               zakona za tretjo obravnavo bodo pripravile službe zbora. S tem zaključujem to točko
               dnevnega reda.</p>
               <p>Prehajamo na <title xml:id="SDZ5-Redna-06-2009-05-20.title12">nadaljevanje prekinjene 11. točke dnevnega reda - obravnava
                  Predloga zakona o spremembi Zakona o delnem subvencioniranju polnega delovnega
                  časa.</title> Ker v drugi obravnavi amandmaji k dopolnjenemu predlogu zakona niso
               bili vloženi, prehajamo na odločanje o predlogu zakona. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen. Glasujemo. Navzočih
               je 74 poslank in poslancev, za jih je glasovalo 74, proti nihče.</p>
               <p><stage xml:id="SDZ5-Redna-06-2009-05-20.stage29">(Za je glasovalo 74.)</stage> <stage xml:id="SDZ5-Redna-06-2009-05-20.stage30">(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-06-2009-05-20.title13">prekinjeno 12. točko dnevnega reda - obravnava Predloga zakona o
                  spremembah in dopolnitvah Zakona o štipendiranju.</title> Nadaljujemo z drugo
               obravnavo, to je z odločanjem o vloženem amandmaju. Prehajamo na odločanje o
               amandmaju poslanske skupine SDS k 2. členu. Obrazložitev glasu v imenu poslanske
               skupine. Gospa Jeraj, izvolite.</p>
            </sp>
            <sp xml:id="SDZ5-Redna-06-2009-05-20.sp283">

               <speaker>ALENKA JERAJ:</speaker>

               <p>Hvala lepa za besedo. V naši poslanski skupini smo povedali, da zakon podpiramo.
               Zakon se nadgrajuje, torej zakon, ki je bil sprejet v letu 2007 in je začel veljati s
               šolskim letom 2008/2009. Ker smo se takrat dogovorili, da bomo analizirali, kakšne
               posledice je prinesel. Res rezultat morda ni najboljši, 10.000 novih štipendij, ki so
               bile obljubljene, se je pa po navedbah ministra število kljub temu povečalo. Povedala
               sem že, da se je z zakonom povečala tudi oziroma so se dvignile tako državna
               štipendija, kot najvišji dodatek glede na dohodek družine, dodatek za izobraževanje.
               Kar pomeni, da so se v tem času štipendije zvišale. Novela pa prinaša torej dvig
               cenzusa. Z našim amandmajem ta cenzus še dvigujemo. Kajti izkazalo se je, da je nizek
               vstopni cenzus razlog, da veliko štipendij, ki bi lahko bile podeljene, niso bile.
               Vlada se je odločila, da cenzus nekoliko zviša. Mi predlagamo, da se ga zviša še bolj
               in to na predlog Študentske organizacije Slovenije. Ob tem naj povemo, da je dilema
               torej samo ena. Ali sprejmemo predlog Vlade, ki bo pomenil slabih 5.000 novih
               štipendij ali pa predlog Študentske organizacije Slovenije, ki bi pomenil 7 do 8
               tisoč novih štipendij. Kljub temu, da je Vlada z rebalansom proračuna za leto 2009 na
               tej postavki odvzela 6,8 milijonov evrov, bi sredstva, ki so ta trenutek na voljo,
               zadostovala tudi za to. Torej, državna sekretarka je povedala, da za letos
               potrebujemo 2,2 milijona za uresničitev njihovega zakona. Če sprejmete še naš
               amandma, je potrebnih še 500.000 evrov, kar ne bi smel biti problem. Zato predlagam,
               da podprete naš amandma.</p>
            </sp>
            <sp xml:id="SDZ5-Redna-06-2009-05-20.sp284">

               <speaker>PODPREDSEDNIK FRANCE CUKJATI:</speaker>

               <p>Hvala. V imenu poslanske vidim še dve roki, in sicer gospoda Levaniča in Prijatelja.
               Ali še kdo v imenu poslanske? Ne.</p>
               <p>Gospod Levanič, izvolite.</p>
            </sp>
            <sp xml:id="SDZ5-Redna-06-2009-05-20.sp285">

               <speaker>DEJAN LEVANIČ:</speaker>

               <p>Hvala lepa za besedo gospod podpredsednik.</p>
               <p>V Poslanski skupini Socialnih demokratov ne bomo podprli predlaganega amandmaja.
               Predvsem zaradi tega, ker nismo končali tega poglavja urejanja štipendijske politike
               danes tukaj v Državnem zboru, ampak smo dobili jasno zagotovilo ministra za delo,
               družino, socialne zadeve in invalide, da se bo še to leto pripravil nov zakon, ki bo
               celostno urejeval štipendijsko politiko. Poleg tega smo prepričani, da ta trenutek
               dobivamo zelo dober zakon o štipendiranju, edini zakon v zgodovini Slovenije, ki ima
               res bolj ugoden cenzus. Cenzus se zvišuje z minimalnih 65 na 68, tudi na 70%
               minimalne plače, kar pomeni, da se ohranja pozitivna diskriminacija. V Sloveniji bomo
               dobili 5 tisoč novih štipendij, kar je gotovo, glede na čas v katerem se nahajamo,
               zelo pozitivno. In menimo, da bomo s takšnimi koraki začeli reševati problematiko
               tudi na tem področju.</p>
               <p>Kot že rečeno, amandmaja ne bomo podprli, podprli bomo zakon, kot je predlagan.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp286">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Prijatelj, v imenu poslanske skupine.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-20.sp287">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi.</p>
               <p>Kot že rečeno, če tega amandmaja ne sprejmemo, bomo zgolj pripeljali stanje na leto
               2005. 17 tisoč prosilcev je za štipendije, ki jim nismo mogli dati štipendij. 6
               milijonov 800 smo pustili neizkoriščenega denarja v proračunu, in ta vlada ga je
               pobrala iz tega "portfelja", in, seveda, namenila v druge namene. Zakaj je ta denar
               ostal, preprosto - zato, ker je bil cenzus tak, kot je bil in seveda prosilci, tudi
               če so napisali prošnjo, niso bili upravičeni do tega.</p>
               <p>Krivda torej na levi in na desni. Leva je povzročila novo krivica, desna staro.
               Študentje seveda zahtevajo popravo krivice s tem amandmajem, ki je dejansko njihov.
               In jaz bi rekel - zakaj ne bi teh 17 tisoč štipendij zmanjšali za 7 tisoč. Zakaj samo
               za 5, če vemo, da je to možno narediti. Denar smo imeli pa smo ga preusmerili drugam.
               Torej, ne vidim razloga, zakaj tega amandmaja ne bi podprli.</p>
               <p>Zelo preprosto. To je prvi zakon s katerim vlagamo v delo ne v nedelo. Namreč,
               znanje je veliko veliko delo. Do zdaj smo subvencionirali nepolni delovni čas oziroma
               takšne stvari, ki niso produktivne, to pa je nekaj kar lahko prinese močan
               multiaplikativni faktor. In jaz bi prosil, da smo toliko razumni in da potrdimo ta
               amandma in s tem omogočimo 7 tisoč štipendij več, namesto 5 tisoč. Še vedno bo
               razlika 10. In seveda več znanja v tej družbi, če je že slovenska družba temelječa na
               znanju.</p>
            </sp>
            <sp xml:id="SDZ5-Redna-06-2009-05-20.sp288">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Najprej bi prosil, da se nekoliko umirite, da lahko govornik mirno govori.</p>
               <p>Odpiram prijavo za obrazložitev glasu v lastnem imenu, kajti videl sem kar nekaj
               želja za to obrazložitev. Prijava teče.</p>
               <p>Gospod Pojbič, izvolite.</p>
            </sp>
            <sp xml:id="SDZ5-Redna-06-2009-05-20.sp289">

               <speaker>MARIJAN POJBIČ:</speaker>

               <p>Spoštovani predsedujoči. Kolegice in kolegi.</p>
               <p>Jaz bom ta amandma z veseljem podprl, ker sem prepričan, da je Študentska
               organizacija Slovenije pravilno predlagala in Študentska organizacija Slovenije je
               tudi tista, ki dodobra pozna ta problem.</p>
               <p>Še enkrat bom ponovil naslednje. V mandatu Janeza Janše je bil sprejet sistemski
               zakon o štipendiranju. Na ta zakon se je čakalo 15 oziroma 16 let. Ko je bilo nekaj
               rečenega tudi od kolegov poslancev tukaj, da je krivica na levi in na desni, jaz tega
               ne morem razumeti. Krivica je res nekje, je pa zagotovo na levi, ki je zmanjšala
               proračun na tej postvaki za toliko in toliko milijonov evrov. Mislim, da je nujno
               potrebno, da se ta predlog amandmaja, ki ga je predlagal Slovenska demokratska
               stranka, sprejme, da ta problem pripeljemo do točke, da bodo zadovoljni tisti, ki
               nujno potrebujejo te štipendije. Ta država nujno potrebuje znanje. Kot ugotavljamo
               tudi v tej socialno-ekonomski krizi, da je izjemno pomembno, če bi imeli veliko
               takih, ki veliko znajo. Trdim, da v Sloveniji imamo veliko takih, vendar še vedno
               premalo, da bi lahko lažje in kvalitetnejše in kakovostnejše to gospodarsko finančno
               situacijo tudi prebrodili.</p>
               <p>Še enkrat predlagam kolegicam in kolegom, da tukaj ne nagajamo eden drugemu, temveč
               poiščemo skupno rešitev. Skupna rešitev pa je naslednja, da ta amandma sprejmemo in
               zagotovimo študentom tisto, kar jim v tej družbi pripada. Hvala lepa.</p>
            </sp>
            <sp xml:id="SDZ5-Redna-06-2009-05-20.sp290">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Ziherl.</p>
            </sp>
            <sp xml:id="SDZ5-Redna-06-2009-05-20.sp291">

               <speaker>MILENKO ZIHERL:</speaker>

               <p>Hvala za besedo. Tudi sam nameravam podpreti amandma, saj se je med današnjo
               razpravo pokazalo, da v splošnem smislu državnega proračuna ne gre za tako velika
               sredstva. Sprejeti amandmaji bodo olajšali krizo na področju štipendiranja, torej bi
               lahko več ljudi dobilo štipendijo. Predvsem pa vidim, da sprejetje tega amandmaja ne
               bi povzročilo kakšne večje motnje v finančnih tokovih v proračunu in tako naprej, ker
               je napovedan že nov sistematski zakon. Če sprejmemo nov sistemski zakon do konca leta
               ali do konca naslednjega proračunskega obdobja bo ta amandma veljal samo eno
               proračunsko leto, ker bi potem sistemsko uredili z nekim novim zakonom o
               štipendiranju. Zavedamo se, da naš zakon ni bil popoln oziroma zakon prejšnje vlade,
               kajti 16 let kopičenja problemov se, seveda, z enim samim rezom ne da odpraviti.
               Takrat smo sprejeli zakon, za katerega smo se zavedali, da ga bo potrebno v najbližji
               prihodnosti popraviti. Sprejetje amandmaja bi olajšalo socialno stisko nekaterih in s
               sistemskim reševanjem v novem zakonu, ki bi vključil tudi ugotovitev tega prehodnega
               obdobja, bi pa morda prišli za eno stopnico višje oziroma na en nivo višje reševanja
               finančnih stisk študirajoče populacije. Zavezani smo k temu, kajti edino znanje, novo
               znanje mlade generacije lahko bistveno pripomorejo k uveljavitvi Slovenije v svetu in
               pri izhodu iz krize. Torej, podpiram amandma in zakon. Hvala.</p>
            </sp>
            <sp xml:id="SDZ5-Redna-06-2009-05-20.sp292">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ5-Redna-06-2009-05-20.sp293">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Jasna stvar je, da bom amandma podprl. Vsak pameten človek bi ga podprl in vsakdo,
               ki želi razvoj svoji domovini, bi ga podprl. Človeka moti, da nekateri mladi ljudje,
               ki so morda komaj stopili iz fakultet, ne razumejo tega, da tudi drugi študentje
               potrebujejo kakšno štipendijo, da bodo lažje študirali, da bodo več dosegli. Razlika
               je 2000 štipendij in mislim, da je navadna svinjarija, da se študentom ne omogoči to
               malo. Že, če bi reprogramirali kredite, ki jih namerava sedanja koalicija zopet dati
               nekim tajkunom, bi lahko štipendirali ne dodatnih 2000, ampak dodatnih 20.000
               študentov. Ampak tega ne boste naredili, izgovarjali se boste na zakon, ki ga boste
               baje sprejeli in ki bo rešil čisto vse. Ampak, zakaj ne dovolite, da se reši vsaj še
               dodatnih 2000 študentov zdaj, ta hip v tem letu? Mislim, da je to smiselno in dobro.
               In če prisegamo v svoji državi na razvoj, na znanje, ja, potem pa naredimo kaj, da
               bomo imeli znanje. Od 1992 leta naprej je slovenski šolski sistem namerno uničeval
               znanje, namerno smo šli na najnižji skupni imenovalec in ni čudno, da so naše
               univerze izpadle iz vseh registrov kolikor toliko pomembnih univerz na svetu. A zdaj
               hočemo pa še nekaj vzeti, pa še manj dati, lepo vas prosim. Malo pameti, pa podprite
               ta amandma tako, kot ga bom jaz. Hvala.</p>
            </sp>
            <sp xml:id="SDZ5-Redna-06-2009-05-20.sp294">

               <speaker>PODPREDSEDNIK FRANCE CUKJATI:</speaker>

               <p> Hvala. Gospod Barovič, izvolite.</p>
            </sp>
            <sp xml:id="SDZ5-Redna-06-2009-05-20.sp295">

               <speaker>BOGDAN BAROVIČ:</speaker>

               <p>Jaz razumem ta amandma tako, da bo imelo nekaj tisoč študentov več možnosti
               štipendiranja. Še enkrat spomnim na "Pomladni dan Evropske unije", kjer je bil
               poudarek na znanju, največji vrednoti. V parlamentu imamo na elektronski pošti že kar
               nekaj teh sporočil "Znanje žanje". Mislim, vsi se strinjamo, kako pomembno je znanje
               in kako vredno, poudarjam, vredno je znanje. Torej, če je vredno, dokažimo, da je
               vredno. Vlagajmo vanj, vlagajmo v mlade čim več, znanje, ki je to državo, Republiko
               Slovenijo, najljubšo, ki jo imamo najraje že dvignilo, omogočimo tega še več.
               Sprejmimo, kolegice in kolegi, ta amandma.</p>
               <p>Še enkrat poudarjam, že moji kolegi so povedali, gre za dva tisoč ali pa tri ali pa
               štiri, še lepše za sedem tisoč novih študentov, ki bi jim s štipendijo pomagali. Saj
               štipendija jih ne bo držala pokonci vse življenje, ampak pomagajmo jim, da lažje
               delajo, dajmo jim to možnost. Poglejte, volitve so 2012, to ni populizem, če želimo
               znanje, ki žanje, kar prebiramo, naredimo nekaj zanj. Naredimo!</p>
               <p>In s sprejemom tega amandmaja bomo vsaj dva tisočim novim študentom omogočili pomoč
               s štipendijo, vsaj.</p>
            </sp>
            <sp xml:id="SDZ5-Redna-06-2009-05-20.sp296">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Pukšič, izvolite.</p>
            </sp>
            <sp xml:id="SDZ5-Redna-06-2009-05-20.sp297">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Študentke in študentje.</p>
               <p>Že v svoji razpravi sem povedal, da bom amandma podprl. Dejstvo je, da je edino
               znanje in izobraževanje tisto, ki bo Slovenijo peljalo po poti nadaljnjega razvoja in
               boljšega življenja ter standarda naših državljank in državljanov. Ne sprenevedajte se
               danes ob temu amandmaju, ko govorimo o nekem drobižu, o nekih dveh milijonih evrov na
               letni ravni, to je približno tako, kot če bi kateri od poslancev danes rekel, ja pa
               ne morem kolega povabiti v parlamentarno menzo na eno kavo. Toliko je to pravzaprav v
               primerjavi z državnim proračunom. Gre za demagogijo tistih, ki so seveda lahko
               študirali z obilico, ne samo denarja, ampak tudi drugih materialnih možnosti in
               pogojev. Nekateri smo seveda bistveno drugače, pod drugačnimi pogoji končali
               fakultete pa ne v osmih letih ali dvanajstih ali šestnajstih, ampak v predpisanem
               roku, tako, kot je to bilo.</p>
               <p>Dejansko je prejšnja vlada ob sprejetju Zakona o štipendiranju imela poštene namene
               in zato je tudi v proračunu za 2009 zagotovila dovolj denarja. Izkazalo se je, da
               zakon ni bil najprimernejši, zato ga bi, v kolikor bi imeli danes koalicijo, seveda
               tudi popravili, tako, da bi, verjamem, nadgradili tudi s finančnim delom, ne pa, da
               bi tisto, kar je že bilo v proračunu 2009, odvzeli. S tem pa, če sprejmemo ta
               amandma, ne boste potrebovali ne rebalansa za 2009, ampak samo izhodišče proračuna za
               2010, ki ga boste pripravili. Bo pa to dobra iztočnica prav za zakon, ki ga je
               minister danes napovedoval, ki ga misli ponovno obdelovati. Hvala.</p>
            </sp>
            <sp xml:id="SDZ5-Redna-06-2009-05-20.sp298">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Petan.</p>
            </sp>
            <sp xml:id="SDZ5-Redna-06-2009-05-20.sp299">

               <speaker>RUDOLF PETAN:</speaker>

               <p>Hvala za besedo, gospod predsedujoči. Spoštovani!</p>
               <p>Jaz podpiram ta amandma, bom glasoval zanj, tako kot podpiram tudi osnovni zakon,
               ker omogoča več štipendij. Denar za to povečanje je bil pripravljen že pod prejšnjo
               vlado Janeza Janše, kar dokazuje, da je tista vlada gradila na razvoju in pa na
               znanju. Zato je nerazumljivo, da je bil pripravljen rebalans z vaše strani, kjer ste
               zmanjšali postavko za štipendiranje za 6,8 milijona. To, o čemer danes glasujemo, bo
               v letošnjem letu pomenilo povečanje za 2,5 milijona. Naš amandma pa pomeni povečanje
               še za 500.000 evrov. To se pravi, vi ste bistveno bolj zmanjšali, kot bi vse to
               skupaj pomenilo. Poleg tega pa je ta naš amandma nekje v okviru možnega. O tem smo že
               govorili danes, kaj je možno. To je možno in zato predlagamo takšen amandma. 500.000
               pomeni dva do tri tisoč štipendij več. 500.000 evrov je pa ravno toliko kot pomeni
               pet izbrisanih. Če se je treba odločati za razvoj in znanje, bom jaz glasoval za
               štipendije, za amandma, ki povečuje dva do tri tisoč štipendij več, ne pa za
               izbrisane, za katere se vi tako zavzemate. Gre za znanje in za razvoj in za našo
               prihodnost. Jaz bom glasoval za amandma. Hvala.</p>
            </sp>
            <sp xml:id="SDZ5-Redna-06-2009-05-20.sp300">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ5-Redna-06-2009-05-20.sp301">

               <speaker>BREDA PEČAN:</speaker>

               <p>Upam, da nisem narobe razumela, morda je tudi med temi študentkami in študenti
               kakšen izbrisan in zaradi tega mislim, da je treba ta amandma tudi zaradi takega
               spolitiziranega, demagoškega, zavajajočega načina zagovarjanja zavrniti. Bom pa rekla
               še nekaj. Znanja ne potrebujemo samo v celi državi, ampak ga potrebujemo zlasti v
               Državnem zboru. Znanje in sposobnost sprejemanja znanja in razumevanja tistega, kar
               nam ljudje, ki so strokovno pripravili spremembe tega zakona, ki je bil slabo
               pripravljen leta 2007, ko pri sprejemanju takratna Vlada ni poslušala argumentov
               študentske organizacije. Danes smo po vmesnem dogovoru prišli do take spremembe, da
               bo skupaj, razen osnovnega povečanja, 5.000 štipendij prišlo še zaradi posebnih
               lastnosti posameznih študentov, če lahko tako rečem, enočlanske družine, invalidi in
               tako naprej, se bo povečalo še za dodatnih 2.000 do 3.000 štipendij. To je za letos
               pač primerna obremenitev za proračun. Naslednje leto, ko bo že sprejet nov zakon v
               popolnem soglasju s Študentsko organizacijo, kjer bo tudi Študentska organizacija
               verjetno v svojih pričakovanjih in zahtevah morala kakšen korak stopiti nazaj, bomo
               pač dočakali zakon, ki bo v zadovoljstvo vseh strani. Mi vemo, da so potrebna
               sredstva za štipendiranje, da pa je treba sistem štipendiranja urediti tako, da bo
               transparenten in da bodo štipendije dobili tisti, ki jih resnično potrebujejo.</p>
               <p>Samo mimogrede. Ena izmed sprememb tega zakona je tudi ta, da je oddaljenost od
               mesta študija tudi eden od kriterijev zato, da se določi višino štipendije. Vi ste
               takrat temu nasprotovali in tega niste hoteli vključiti v zakon.</p>
            </sp>
            <sp xml:id="SDZ5-Redna-06-2009-05-20.sp302">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Frangež.</p>
            </sp>
            <sp xml:id="SDZ5-Redna-06-2009-05-20.sp303">

               <speaker>MATEVŽ FRANGEŽ:</speaker>

               <p>Spoštovane in spoštovani! Ocenjujem, da ta zakon popravlja napake zakona, ki je bil
               sprejet v letu 2007. Res pa je, da se v tej razpravi jasno kaže tisto, čemur bi lahko
               rekli licitiranje številk, naj bo 65%, 68 ali celo 100% minimalne plače. Tukaj smo na
               spolzkem populističnem terenu in predlagam, da v tej razpravi zato ostanemo
               trezni.</p>
               <p>Zelo poučen je izračun, ki ga je vsem nam dala Študentska organizacija Slovenije, ki
               ugotavlja, da sta število študentov in število štipendij v velikem razkoraku. Gibanje
               števila štidentov narašča, štipendije ostajajo skozi leta nekje na isti ravni. Če bi
               dodali k temu pregled od leta 1991 dalje, bi videli še večje skoke pri tem. Osebno
               ocenjujem, da je že Zakon o štipendiranju sam predstavljal pomemben premik pri
               urejanju štipendijske politike v Sloveniji, dejstvo pa je, da rabimo nov zakon, ki
               mora odpraviti številne pomanjkljivosti in zasledovati en cilj - v tej državi
               omogočiti štipendijo vsem tistim, ki jo potrebujejo za to, da lahko študirajo, ki
               imajo voljo do znanja, da ga dobijo in kasneje lahko tudi uspešno konkurirajo na trgu
               dela.</p>
               <p>Zato tega predloga amandmaja ne bom podprl, v želji da s sistemskim zakonom in
               partnerstvom s Študentsko organizacijo pridemo do pametnih rešitev.</p>
            </sp>
            <sp xml:id="SDZ5-Redna-06-2009-05-20.sp304">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Črnak Meglič.</p>
               <p>Izvolite.</p>
            </sp>
            <sp xml:id="SDZ5-Redna-06-2009-05-20.sp305">

               <speaker>DR. ANDREJA ČRNAK MEGLIČ:</speaker>

               <p>Hvala lepa.</p>
               <p>Vedno znova me žalosti, ko vidim, da z demagogijo pobijamo strokovne argumente.
               Gospod minister je zelo natančno razložil, zakaj predloga, ki je pred nami v obliki
               amandmaja, ne more podpreti. Zato, ker je državna štipendija socialna kategorija, ker
               bi se s tem porušilo razmerje med socialnimi transferji, pa tudi razmerje do
               minimalne plače. To so glavni argumenti! Ne denar, ne to, da se nasprotuje predlogu,
               ki prihaja z nasprotne strani, ampak to, da je treba štipendijsko politiko uravnavati
               sistemsko. Da. Vse nas druži to, da želimo več štipendij in jih moramo zagotoviti za
               razvoj naše družbe. Toda razvojna kategorija so predvsem kadrovske štipendije in te
               bodo predmet obravnave v noveli celotnega zakona, kar je bilo tudi že napovedano,
               zato tega amandmaja ne morem sprejeti.</p>
            </sp>
            <sp xml:id="SDZ5-Redna-06-2009-05-20.sp306">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes po obrazložitvi glasu, ponovno odpiram možnost prijave
               obrazložitve glasu v lastnem imenu.</p>
               <p>Gospod Luka Juri, izvolite, imate besedo.</p>
            </sp>
            <sp xml:id="SDZ5-Redna-06-2009-05-20.sp307">

               <speaker>DR. LUKA JURI:</speaker>

               <p>Hvala lepa. Osnova za moj glas proti temu amandmaju je že razprava, ki je potekala
               pred nekaj urami in ugotovitve, da namesto očitkov ali teatra, moramo iskati rešitve.
               Ter ugotovitev, da v kolikor številke, ki bi jih predlagala Vlada, ne bi bile takšne,
               ampak bi bile 70, bi se našel tisti, ki bi predlagal 72. V kolikor bi bile 72, bi se
               našel tisti, ki bi predlagal 74 in tako naprej. Številke bi se višale, višale,
               izgubili bi cilj, ki je pred nami, in ga bomo dosegli - to je bistveno povišanje
               števila štipendij in ostali le v političnem iskanju glasov in podpore javnosti.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp308">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Majhenič. Gospod Barovič, vi ste že obrazložil glas v prejšnjem
               krotu.</p>
            </sp>
            <sp xml:id="SDZ5-Redna-06-2009-05-20.sp309">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči.</p>
               <p>Zmeraj bolj se ugotavlja, da se kopja lomijo na ramenih mladih. Nedopustno je, da se
               ne prisluhne mladim, ki so amandma tudi pripravili. Pripravili pa so ga zato, ker
               samo oni vedo, zakaj prosijo za povečanje števila štipendij. Nedopustno je, da tisti,
               ki se imajo, da so za socialo, pa še ime nosijo kot SD, pa mladih ne podpirajo. Ves
               čas se izgovarjate, da se pripravlja nov zakon, to je nedopustno. Imeli ste denar in
               ga prerazporedili, to pa je tudi tisto, kar sem že rekel, da nimate namena razširiti
               na večjo število štipendistov in ni opravičila. Radi govorimo: "Na mladih je
               prihodnost", res je, vendar je gotovo potrebno, da jim pomagam tisti, ki o tem lahko
               odločimo. Z lepimi besedami in obljubami si študentje ne bodo olajšali študija.</p>
            </sp>
            <sp xml:id="SDZ5-Redna-06-2009-05-20.sp310">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bezjak, izvolite.</p>
            </sp>
            <sp xml:id="SDZ5-Redna-06-2009-05-20.sp311">

               <speaker>MARJAN BEZJAK:</speaker>

               <p>Hvala za besedo. Ta amandma bom vsekakor podprl, kajti nujnost tega amandmaja je
               napraviti nadgradnjo na že obstoječi zakon. Nujno potrebno je znanje. Zakaj si ne bi
               vzeli zgled pri Irski? Verjemite, Irska je mnogo denarja vložila v znanje in ima zelo
               dober kader. Zakaj se bojimo dobrega kadra? Štipendija ni samo volilna stimulacija
               kot nekateri govorite, štipendija je vlaganje v znanje, znanje za našo prihodnost, za
               prihodnost naših zanamcev. V tem je uspeh in v to moramo vlagati, zato bom ta amandma
               podprl.</p>
            </sp>
            <sp xml:id="SDZ5-Redna-06-2009-05-20.sp312">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Hrovat.</p>
            </sp>
            <sp xml:id="SDZ5-Redna-06-2009-05-20.sp313">

               <speaker>ROBERT HROVAT:</speaker>

               <p>Hvala lepa. Seveda bom amandma podprl. Podprl bom tudi predlog zakona, ampak zdaj,
               ko sem poslušal še te zadnje obrazložitve, moram reči, da zdaj pa res ne morem
               verjeti, da ne želite prisluhniti apelu študentov, ko vas pravzaprav prosijo, da se
               ta amandma sprejme. Zanimivo je tudi to, da se je pri sprejemanju sistemskega zakona
               ogromno govorilo, kako takratna koalicija ni prisluhnila študentov, da jih ni
               poslušala, da jih ne poslušamo in tako naprej. Torej, polna usta tistih, ki zdaj
               ravno to isto delajo, torej ne poslušajo študentov in jim ne želijo pomagati, da bi
               se ta cenzus nekoliko zvišal. Jaz verjamem, da vas sam ne bom prepričal, da bi
               glasovali drugače, ker očitno gre za hudo disciplino. Ampak, zavedajte se nečesa. To
               ni amandma Slovenske demokratske stranke, to je amandma Študentske organizacije, ki
               ga je Slovenska demokratska stranka pravzaprav edina želela vložiti. In zdi se mi
               nedopustno, da se na tak način ignorira. Gre za 500.000 evrov, ki jih bo ministrstvo
               zagotovo našlo. Mi smo tisti, poslanci smo tisti, ki sprejemamo zakonodajo. Mi smo
               tisti, ki bomo določili in naložili ministrstvu kaj mora narediti. Zato predlagam, da
               ta amandma podprete in na koncu tudi sam zakon.</p>
               <p>Že prej sem rekel za kaj gre. Gre za kozmetični opravek zakona. Gre za 3.000 novih
               štipendij in gre za odnos do študentov. Hvala.</p>
            </sp>
            <sp xml:id="SDZ5-Redna-06-2009-05-20.sp314">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Prijatelj.</p>
            </sp>
            <sp xml:id="SDZ5-Redna-06-2009-05-20.sp315">

               <speaker>SREČKO PRIJATELJ:</speaker>

               <p>Hvala, spoštovani podpredsednik. Minister je dal glavno iztočnico, da bi morali vsi,
               ki imate pomisleke, glasovati za ta amandma. Dejal je, da ob naraščajoči revščini bo
               verjetno prosilcev za štipendije še več. Torej, če ste vzeli 6 milijonov evrov, jih
               dajte nazaj tja, kamor ste jih vezli in denar bo; predhodno podprite ta amandma; za
               vse zadosti. Ne bomo niti imeli skrbi, od kod bomo vzeli. 6 milijonov in osemsto
               vrnite nazaj tja, kjer ste jih vzeli. Če primerjam to še s splošno aktivnostjo tega
               Državnega zbora, imamo razumevanje za izbrisane, 4 milijarde evrov bomo dali za njih,
               imamo razumevanje za Cigane oziroma Rome, da ne bo kdo preganjal. Jelka Strojanova
               dobi po 1.200 na mesec brez dela. Imamo za delomrzneže posluh. Za tiste, ki
               špekulirajo in se na zavod prijavijo samo enkrat, pa celo življenje dobivajo podporo.
               Tudi tem znamo dati podporo. Če govorimo že o teatru, gospod Luka, to ni teater, to
               je cirkus, če bomo to sprejeli.</p>
            </sp>
            <sp xml:id="SDZ5-Redna-06-2009-05-20.sp316">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Jeraj.</p>
            </sp>
            <sp xml:id="SDZ5-Redna-06-2009-05-20.sp317">

               <speaker>ALENKA JERAJ:</speaker>

               <p>Hvala. Jaz bom podprla amandma. Podprla bom tudi zakon. Ko je bil zakon sprejet, smo
               dejansko v zakon oziroma v fond, ki se upošteva pri dodelitvi štipendij, vključili še
               nekatere druge prejemke. Smo pa ob tem dvignili, kot sem že prej povedal, državne
               štipendije v višino dodatka za izobraževanje in vse ostalo, vendar je kljub temu
               nastalo neko nesorazmerje. Kljub temu bilo podeljenih 4.000 več štipendij, je povedal
               minister. Težko razumem moje mlade kolege, ki so bili še včeraj mogoče dijaki in
               študentje, da so med najbolj glasnimi nasprotniki našega amandmaja. Se pa strinjam,
               da bi morali vsi skupaj več narediti na kadrovskih štipendijah. Ampak kadrovske
               štipendije padajo od leta 1990, ko smo imeli 45.000 kadrovskih štipendij. In če bi
               bil realiziran projekt, ki smo si ga mi zamislili, projekt pokrajin, bi zaživele tudi
               regijske kadrovske štipendije drugače kot zdaj, ko nekaj vmes manjka, in bi morda že
               danes imeli bistveno boljši % kadrovskih štipendij. Vsi skupaj ugotavljamo, da je to
               najbolj pomembno, kajti kadrovska štipendija ni samo štipendija, ampak pomeni tudi
               zaposlitev. Predvsem pa pomeni, da mladi ostajajo v svojem okolju in svoje znanje
               dajo svojem okolju, ne pa da ostajajo v univerzitetnih središčih. In nam očitate, kje
               je naših 10.000 štipendij, ki smo jih obljubili. Vaš odnos do štipendij ste pokazali
               takrat, ko ste vzeli 6,8 milijonov evrov na postavki za štipendije. Dilema ostaja,
               ali bomo imeli 5.000 novih štipendij ali 8.000.</p>
            </sp>
            <sp xml:id="SDZ5-Redna-06-2009-05-20.sp318">

               <speaker>PODPREDSEDNIK FRANCE CUKJATI:</speaker>

               <p>Hvala. Ker vidim, da se še zanimanje, odpiram prijavo za obrazložitev glasu.</p>
               <p>Gospod Grims, izvolite, imate besedo.</p>
            </sp>
            <sp xml:id="SDZ5-Redna-06-2009-05-20.sp319">

               <speaker>MAG. BRANKO GRIMS:</speaker>

               <p>Hvala. Amandma bom vsekakor podprl in zagotovo bo vsakdo, ki mu ni vseeno, kako hitro
               se bo razvijala naša država, storil enako in bo z veseljem podprl tak amandma. Vsi
               drugi bodo pač pokazali, kako velika je razlika med njihovimi besedami in pa dejanji
               v praksi. Moram pa reči, da me obenem zelo veseli, da je tudi v vladajoči koaliciji,
               kot je prej spoštovana poslanka SD-ja povedala, prišlo do spoznanja, kako bi nujno
               potrebovali več znanja tudi v Državnem zboru. Kajti, potem se jim ne bi zgodilo, da
               bi potem celo po sodbi sodišča, ki jih je razglasilo za nestrokovne in opozorilo na
               njihovo neznanje, ko so leta in leta trdili, kako izdajanje odločb z odškodninami
               tako imenovanim "izbrisanim" ni imelo nobene zveze, se jim kaj takega sploh ne bi
               moglo zgoditi. In poglejte, 55.000 evrov na roko enemu od tako imenovanih
               "izbrisanih", ki je nekoč kalkuliral, bi zadoščalo za štipendiranje več kot 10
               študentov. Več kot 10 študentov, gospe in gospodje, in če bi sprejeli ustavni zakon,
               če bi vsaj toliko znanja premogli in prisluhnili dobrim predlogom, bi lahko tukaj
               prihranili in bi pač ta denar usmerili v štipendije, v investicije, v znanje. Vsa
               ekonomija moderne dobe uči, da je prav investicija v znanje tista, ki se najprej
               povrne in se državi, ki v znanje investira, tudi najbolj obrestuje.</p>
            </sp>
            <sp xml:id="SDZ5-Redna-06-2009-05-20.sp320">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Juri, želite proceduralni predlog? Izvolite.</p>
            </sp>
            <sp xml:id="SDZ5-Redna-06-2009-05-20.sp321">

               <speaker>DR. LUKA JURI:</speaker>

               <p>Zelo na kratko predsedujoči. Jaz verjamem, da želite biti strpni, ampak predlagam, da
               vseeno poskusite omejiti to govorjenje na obrazložitev glasu in ne na razpravo in na
               polemike. Kot ste verjetno slišali, od govornikov z drugih klopeh smo bili celo
               imenovani, to je bila direktna polemika in bi bilo morda smiselno, da bi to poskusili
               omejiti. Hvala lepa.</p>
            </sp>
            <sp xml:id="SDZ5-Redna-06-2009-05-20.sp322">

               <speaker>PODPREDSEDNIK FRANCE CUKJATI:</speaker>

               <p>Gospod Juri, malo kdo se drži samo obrazložitve glasu, vključno s poslanci iz Social
               demokratov. Besedo ima gospod Kek.</p>
            </sp>
            <sp xml:id="SDZ5-Redna-06-2009-05-20.sp323">

               <speaker>FRANCI KEK:</speaker>

               <p>Hvala za besedo.</p>
               <p>Predlaganega amandmaja ne bom podprl, saj je gospod minister že kar nekajkrat
               razložil, zakaj bi bilo to v temu trenutku nesmiselno. Obenem je tudi zagotovil, da
               bo Vladah naredila marsikaj za izboljšanje situacije študentov in kljub vsej
               demagogiji opozicije, ki govori o izbrisanih, o Romih in podobnih stvareh me takšno
               navajanje ne more prepričati.</p>
               <p>Razumem tudi gospoda Grimsa, da se zavzema za te stvari, kajti vsak teden se
               opozicija zavzema za nek sloj prebivalstva, za kar pa bi verjetno potrebovala dva ali
               tri proračune, čeprav mi ni jasno po drugi strani, saj gospod Grims pa že ima
               štipendijo od Državnega zbora.</p>
            </sp>
            <sp xml:id="SDZ5-Redna-06-2009-05-20.sp324">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Levanič.</p>
            </sp>
            <sp xml:id="SDZ5-Redna-06-2009-05-20.sp325">

               <speaker>DEJAN LEVANIČ:</speaker>

               <p>Hvala lepa za besedo.</p>
               <p>Kot sem že povedal v imenu poslanske skupine, tudi v lastnem imenu ne bom podprl
               amandmaja, ker smo danes priča izrednemu sprenevedanju Slovenske demokratske stranke.
               Ko je imela priložnost rešiti štipendijsko politiko, ko je obljubljala deset tisoč
               novih štipendij, od tega nič ni bilo. Ko je naredila eno veliko "skropocalo" z
               zakonom, s sistemskim Zakonom o štipendiranju, kjer je sedemnajst tisoč mladih
               prosilcev ostalo brez štipendije zato, ker so se v cenzus šteli otroški dodatek,
               pokojnina, preživnina in ne vem kaj še in veliko mladim družinam ste povzročil mnogo
               gorja.</p>
               <p>Ta vlada, z ministrom na čelu, je v temu zakonu uredila višji cenzus, kakršnega še
               ni bilo v zgodovini Slovenije. Smo že povedali, da to ni idealni zakon, ampak si
               želimo in smo dobili tudi zagotovilo od ministra, da bo nov zakon v pripravi še
               letos, ker si za razliko od vas želimo rešiti štipendijsko politiko in želimo
               pomagati mladim. Predvsem pa je pomembno vprašanje, ker očitno vsi želimo poslušati
               študente in jim pomagati in vse, ampak vprašanje je, kdo je takrat, ko ima to
               možnost, resnično pripravljen kaj narediti. Vi, dragi gospodje iz Slovenske
               demokratske stranke, gotovo ne, ker imate danes obilo razlogov in predlogov, ki bi
               jih radi uredili. Ampak, ko ste imeli priložnost, žal, tega niste storili. Zdaj s tem
               zakonom bo štipendij več, to je jasno dejstvo in to je storila ta vlada. Z novim
               zakonom pa bomo skušali z dialogom s študenti to še bolje urediti. Hvala lepa.</p>
            </sp>
            <sp xml:id="SDZ5-Redna-06-2009-05-20.sp326">

               <speaker>PODPREDSEDNIK FRANCE CUKJATI:</speaker>

               <p>Hvala. Ker vidim, da obstaja še želja po obrazložitvi glasu, odpiram ponovno
               prijavo. Gospod Urh, izvolite.</p>
            </sp>
            <sp xml:id="SDZ5-Redna-06-2009-05-20.sp327">

               <speaker>ANTON URH:</speaker>

               <p>Hvala za besedo. Tega amandmaja seveda ne bom podprl. Bom pa z veseljem podprl
               zakon, ki ga je pripravila Vlada z ministrom na čelu.</p>
               <p>Je pa nekaj, kar me moti tukaj. Namreč, predlagatelj amandmaja govori, da je to
               študentski amandma, ki so ga pripravile študentske organizacije. Če se študentske
               organizacije dale zaupanje predlagatelju, naj ga pač izpelje, drugače pa naj
               študentske organizacije poiščejo boljše predlagatelje, če je ta amandma res dober.
               Hvala lepa.</p>
            </sp>
            <sp xml:id="SDZ5-Redna-06-2009-05-20.sp328">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Černač.</p>
            </sp>
            <sp xml:id="SDZ5-Redna-06-2009-05-20.sp329">

               <speaker>ZVONKO ČERNAČ:</speaker>

               <p>Res je, mladi gospod Levanič ima prav. Prejšnja vlada je naredila same grozne
               stvari: uvedla je brezplačno malico v srednjih šolah, uvedla je brezplačen vrtec za
               drugega otroka, bistveno nam je pocenila avtoceste, po katerih se vozimo brez
               zastojev in sprejela je še vrsto drugih groznih rešitev, ki so Slovenijo, preden ste
               vi prevzeli mandat, pripeljale do drugega mesta po najmanj zadolženih državah v EU. V
               samo pol leta vašega vladanja se Slovenija težko, ampak zelo hitro prebija med
               najbolj zadolžene države v EU.</p>
               <p>Za kaj gre pri tem amandmaju, ki ga bom seveda podprl? Gre v bistvu za drobtino, gre
               za manj kot kapučino v menzi tega Državnega zbora, kot je bilo danes že rečeno. Gre v
               bistvu za to, spoštovane gospe in gospodje, da tistih nekaj prask na Falconu, zaradi
               katerih lahko vseeno leti, ni potrebno popraviti in je ta amandma rešen. In če vas je
               kaj v hlačah, boste pritisnili za. Hvala lepa.</p>
            </sp>
            <sp xml:id="SDZ5-Redna-06-2009-05-20.sp330">

               <speaker>PODPREDSEDNIK FRANCE CUKJATI:</speaker>

               <p>Hvala. Ker ni več prijave prehajamo na glasovanje. Glasujemo. Navzočih je 74 poslank
               in poslancev, za jih je glasovalo 33, proti 41.</p>
               <p><stage xml:id="SDZ5-Redna-06-2009-05-20.stage31">(Za je glasovalo 33.)</stage> <stage xml:id="SDZ5-Redna-06-2009-05-20.stage32">(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na tretjo obravnavo predloga zakona.</p>
               <p>Ker v drugi obravnavi predlagani amandma ni bil sprejet, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev sprejetih na matičnem delovnem telesu predlog
               zakona neusklajen.</p>
               <p>Obrazložitev glasu v imenu poslanske skupine. Prijava teče. Gospa Jeraj,
               izvolite.</p>
            </sp>
            <sp xml:id="SDZ5-Redna-06-2009-05-20.sp331">

               <speaker>ALENKA JERAJ:</speaker>

               <p>Hvala za besedo.</p>
               <p>Mi bomo zakon podprli, ker vemo, da prinaša nekaj novih štipendij, z našim
               amandmajem bi jih še malo več. In ker vse tako zelo skrbi, da smo mi krivi za tak
               cenzus, torej, ker smo v prihodke vključili še cel kup drugih transferjev, ne vem,
               zakaj potem ni Vlada prišla z nujnimi spremembami Zakona o socialnih transferjih
               oziroma zakaj ni tega vključila v Zakon o štipendiranju, če vam je tako vsem jasno,
               da je problem samo v tem, da smo v prihodke vključili še nekatere druge prejemke. Kot
               rečeno bo naša poslanska skupina zakon podprla, seveda pa pričakujemo zelo kmalu tako
               kvaliteten zakon, kot ga še nismo videli.</p>
            </sp>
            <sp xml:id="SDZ5-Redna-06-2009-05-20.sp332">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Levanič.</p>
            </sp>
            <sp xml:id="SDZ5-Redna-06-2009-05-20.sp333">

               <speaker>DEJAN LEVANIČ:</speaker>

               <p>Hvala lepa za besedo. V Poslanski skupini Socialnih demokratov bomo z veseljem
               podprli Zakon o štipendiranju, ki omogoča večjo možnost pridobivanja državnih
               štipendij predvsem za dijake in študente iz socialno bolj ogroženih družin. Določa se
               namreč višji cenzus, torej 65% za tiste kandidate, ki se šolajo ali študirajo v kraju
               svojega stalnega bivališča, in do 68% minimalne plače na družinskega člana za tiste
               kandidate, ki se šolajo ali študirajo izven kraja svojega stalnega bivališča. Pred
               sprejemom novele Zakona, to moram poudariti, o štipendiranju je bil cenzus bistveno
               manjši in je znašal zgolj 60% oziroma maksimalno 65% minimalne plače na družinskega
               člana. Zelo pomemben segment znotraj tega zakona je kategorija kandidatov iz
               enostarševskih družin, kandidatov s posebnimi potrebami. Cenzus za prosilce z njihove
               strani bo zvišan na višino 70% minimalne plače na družinskega člana, kar bo ponovno
               povečalo še kvoto štipendij, tako da lahko računamo, da bomo s sprejemom tega zakona
               prišli do od 5 do 7 tisoč novih štipendij. Zelo pomembno pri tem zakonu je, da se
               bodo uresničili bistveni cilji, ki se predlagajo, to je, da se s štipendijami omogoči
               šolanje čim večjemu številu mladih iz socialno šibkejših okolij, da se ponovno
               vzpostavi lažji dostop do štipendije kandidatom iz enostarševskih družin, da se
               spodbuja izobraževanje predvsem nadarjenih in spodbuja pridobitev izobrazbe za
               poklicne smeri, ki tudi dolgoročno omogočajo zaposlitev.</p>
               <p>Želimo si, da bi do novega sistemsko urejenega zakona, ki ga je napovedal minister
               za delo, prišlo čim prej, da bi lahko to področje še bolje uredili. Treba je
               priznati, da Slovenija, študentke in študentje ta trenutek dobivajo popolnoma nov
               zakon. Najvišji cenzus do zdaj, kar pomeni več štipendij in večji dostop do
               izobraževanja. Pri tem pa je seveda treba zelo jasno povedati, da ne gre za to,
               predvsem za očitke, kdo je kaj naredil. Dejstvo je, da se je v preteklosti na tem
               področju naredilo nekaj slabega, da je zdaj v tem mandatu sledil popravek tega in da
               sledi tudi napoved, da bomo še dodatno nadgradili štipendijski sistem. Treba je
               povedati, da nihče od nas ni trdil, da je vse, kar je naredila prejšnja vlada, bilo
               slabo. To so bile besede enega izmed poslancev, tako, da je treba ocenjevati iz vaših
               lastnih oči. Mi pač govorimo, da je prejšnji Zakon o štipendiranju bil slab, da je
               ta, ki ga bomo danes, upam da, sprejeli, mnogo boljši in da prinaša več štipendij in
               to je na nek način tudi cilj vsega tega.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp334">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Germič.</p>
            </sp>
            <sp xml:id="SDZ5-Redna-06-2009-05-20.sp335">

               <speaker>LJUBO GERMIČ:</speaker>

               <p>Hvala lepa, gospod podpredsednik.</p>
               <p>V Liberalni demokraciji Slovenije bomo zakon podprli, in sicer iz dveh razlogov. V
               prvem delu, ki jih prinaša ta zakon, v izboljšavi glede na vsebino izhodnega zakona,
               za katerega ocenjujem, da je bil kvaliteten premik v izvajanju štipendijske politike
               v Sloveniji in je treba priznati to tudi pretekli vladi, hkrati pa je zakon imel
               veliko pomanjkljivosti v kontekstu samega izvajanja zakona. Novela tega zakona, ki ga
               danes obravnavamo, to odpravlja. Najpomembnejša vsebinska sprememba pa je prav gotovo
               povečanje števila štipendij. Torej, ponovno je treba poudariti, da zakon prinaša
               bistveno povečanje števila štipendij in jih prinaša zaradi dviga cenzusa, prinaša
               okrog 3 do 4 tisoč novih štipendij in da zakon uvaja eno izmed zelo pomembnih
               novitet, torej pozitivno diskriminacijo, ki bo omogočila štipendiranje otrokom
               oziroma dijakom in študentom iz enostarševskih družin in podelitev štipendije otrokom
               s posebnimi potrebami, kjer se cenzus dviguje še nad mejo, ki dosega v zakonu
               zapisanih 70%. Seveda vsi, ki prihajamo iz periferije, vemo, kaj pomeni biti oddaljen
               od mesta študija in tudi ta zakon in ta novela prinaša tukaj povišan cenzus glede na
               tiste dijake in študente, ki bivajo v mestu študija in tukaj je tudi ta kvaliteta, ki
               jo prinaša ta zakon. Zato je treba danes jasno povedati ob podpori temu zakonu, da je
               bil narejen kvaliteten premik s sprejemom Zakona o štipendiranju v preteklosti, da ga
               pa ta novela nadgrajuje in da ta novela prinaša med 5 do 7.000 novih štipendij, ki
               seveda bodo podkrepile možnosti mladim za študij. Predvsem pa tistim mladim iz
               družin, ki so socialno ogrožene. Na ta način bo seveda slovenska javnost izvedela, da
               je namen te vlade tudi v teh kriznih časih izražena podpora, materialna podpora v
               okviru štipendij mladim, da bodo lahko čim uspešneje študirali. Hvala lepa.</p>
            </sp>
            <sp xml:id="SDZ5-Redna-06-2009-05-20.sp336">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ5-Redna-06-2009-05-20.sp337">

               <speaker>ZMAGO JELINČIČ PLEMENITI:</speaker>

               <p>Hvala lepa. Podpora temu zakonu sploh ni vprašljiva. Tudi pri opoziciji to ni nobeno
               vprašanje. Jasno, da ga bomo vsi podprli. Nerazumljiva pa mi je silna samohvala iz te
               strani, kako je zdaj najboljše, kako je najlepše. Konec koncev, če nimaš nič, je že
               10 centov v žepu bistveno več kot prej, ko res nisi imel nič. Ampak zakaj, če
               govorite o najvišjem cenzusu do zdaj, zakaj pa niste dali še za tistih 2.000
               študentov? Ne vem, zakaj. Verjetno je že kakšen razlog. Mogoče boste selekcionirali
               kateri študentje bodo dobili. Mogoče tisti, ki so vaši simpatizerji ali kaj
               podobnega. Ampak glede na tak odnos do študentske populacije, mislim, da vam bo
               rapidno padala podpora pri mladih. Kajti logično je, da če eno govorite, drugo
               delate, da ne more biti kaj boljšega.</p>
               <p>V tem je ravno razlika med opozicijo in koalicijo. Mi bomo vaš zakon podprli. Vi pa
               izboljšave vašega zakona niste podprli in je ne boste podprli. Jasno, da ne. Ali je
               tukaj užaljenost, ali je tukaj nerazumevanje, ali je tukaj običajna neumnost ali kaj
               podobnega, v to se ne bom spuščal. Ampak kaže pa na nekaj, da nekaj ni v redu v vaših
               razmišljanjih in kot kaže, nekaj zelo, zelo velikega ni v redu v vaših razmišljanjih.</p>
               <p>Po drugi strani pa seveda. Čim manjša izobrazba, tem lažja kontrola. To je v
               predhodnicah te politične opcije bil jasen postulat. Zelo jasen postulat. Danes se ga
               ne poslužujejo več v Ruski federaciji, ker so ugotovili, da je to slabo, ampak so ga
               začeli spoštovati v Združenih državah Amerike, kjer so se začeli bati intelektualcev.
               In kot kaže, se naša koalicija tudi boji intelektualcev, in zato je bolje, da jih
               imamo malo manj, kot pa enega samega preveč. Tako kot tisti bedasti plakat ob naši
               osamosvojitvi, ko je kazal štiri milijone pridnih rok. Sramota! Napisali bi deset
               tisoč pametnih glav. Ampak kot kaže ste vi proti tem, da bi imeli pametne glave.
               Rajši imate pridne ročice, ki bodo delale za vas.</p>
            </sp>
            <sp xml:id="SDZ5-Redna-06-2009-05-20.sp338">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Zanoškar.</p>
            </sp>
            <sp xml:id="SDZ5-Redna-06-2009-05-20.sp339">

               <speaker>MATJAŽ ZANOŠKAR:</speaker>

               <p>Poslanska skupina DeSUS bo vsekakor podprla ta zakon. Moti nas to, da se deli zakon
               na vaš in naš zakon. To je naš zakon. To bo danes potrjen zakon in je zanesljivo naš
               skupen zakon, ki prinaša neke novitete in boljše kvalitete v sistem štipendiranja in
               statusa študentov. Tega smo veseli, zato ga tudi podpiramo. Sprejemamo pa tudi
               dejstvo v Poslanski skupini DeSUS, da je to pravzaprav šele etapni cilj, ki ga
               dosegamo pri izgradnji in uveljavljanju celotnega enotnega sistema štipendiranja.
               Vemo, da tudi amandma, ki ga je predlagal SDS, ni slab. Vendar v tem trenutku še ni
               imel pogojev za podporo. Prepričan sem, da v nadaljevanju oblikovanje tega zakona in
               zakonodaje, statusa štipendiranja in študentov bomo zanesljivo tudi o tem še
               razpravljali in se imeli možnost o tem pozitivno odločati.</p>
               <p>Poslanska skupina DeSUS podpira zakon.</p>
            </sp>
            <sp xml:id="SDZ5-Redna-06-2009-05-20.sp340">

               <speaker>PODPREDSEDNIK FRANCE CUKJATI:</speaker>

               <p>Hvala. Želi kdo v lastnem imenu? Odpiram prijavo.</p>
               <p>Gospod Pojbič, izvolite.</p>
            </sp>
            <sp xml:id="SDZ5-Redna-06-2009-05-20.sp341">

               <speaker>MARIJAN POJBIČ:</speaker>

               <p>Spoštovani podpredsednik! V Slovenski demokratski stranki, pa tudi jaz, bomo z
               veseljem podprli, ampak z grenkim priokusom, da ni bil sprejet amandma s katerim smo
               hoteli doseči, da bi bila Študentska organizacija zadovoljna in študentje zadovoljni,
               da bi se lahko normalno šolali tudi tisti študentje, ki zdaj niso pridobili
               štipendij, prišli do teh štipendij. Hkrati pa moram povedati nekaj zelo
               nesprejemljivega in nekaj, kar je bilo tukaj v tem parlamentu povedanega pred nekaj
               minutami, in sicer moram omeniti gospoda Levaniča, ker je desetkrat omenil Slovensko
               demokratsko stranko. Trdil je, da je prejšnja vlada naredila nekaj slabega. To je
               nedopustno. Prejšnja vlada je zato, ker je sprejela sistemski Zakon o štipendiranju
               po 16 letih, naredila nekaj slabega. Dragi moji kolegice in kolegi, jaz ne vem kje
               smo zdaj, jaz tega več ne razumem. Zato, ker je prejšnja vlada sprejela po 16-ih
               letih sistemski Zakon o štipendiranju, je naredila nekaj slabega. To je trdil gospod
               Levanič. Takšni poslanci v tem parlamentu - je pa res vprašanje kakšne interese in
               čigave interese zastopajo, to se je pa res treba vprašati. In še samo nekaj. Ko
               govorimo že o tem, o učinkih zakona, ta vlada je sprejela pred dvema mesecema in ta
               Državni zbor zakon, ki smo ga že prvič popravljali po dveh mesecih. Torej, nič
               nenavadnega, če se zakon popravi. Logično je, da ne moreš predvideti vseh stvari, ki
               se bodo zgodile ob sprejemu zakona, in logično je, da se ta zakon popravlja v dobro
               študentov in študentk. In jaz sem prepričan, da je tako prav. Vendar, nedopustno pa
               je in nesprejemljivo, da si poslanec dovoli trditi, da je tista vlada, ki je sprejela
               sistemski Zakon o štipendiranju, naredila za to državo, za to študentsko organizacijo
               nekaj slabega, to je pa nedopustno.</p>
            </sp>
            <sp xml:id="SDZ5-Redna-06-2009-05-20.sp342">

               <speaker>PODPREDSEDNIK FRANCE CUKJATI:</speaker>

               <p> Hvala. Gospod Rožej.</p>
            </sp>
            <sp xml:id="SDZ5-Redna-06-2009-05-20.sp343">

               <speaker>VITO ROŽEJ:</speaker>

               <p>Hvala lepa. Jaz bom zakon podprl iz razlogov, ki so bili tukaj že navedeni. Težko bi
               se tudi strinjal z oceno, da je za to vlado, za to koalicijo bolje, če so njeni
               državljani manj izobraženi. Čudi me zato napoved podpore zakonu s strani gospoda
               Plemenitega v imenu Slovenske nacionalne stranke zato, ker raziskave javnega mnenja
               in izobrazbene strukture volivcev različnih strank kažejo, da bi ravno njemu
               zavrnitev takšnega zakona prišla še kako prav v političnih ciljih. Hvala.</p>
            </sp>
            <sp xml:id="SDZ5-Redna-06-2009-05-20.sp344">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Grims.</p>
            </sp>
            <sp xml:id="SDZ5-Redna-06-2009-05-20.sp345">

               <speaker>MAG. BRANKO GRIMS:</speaker>

               <p>Vsekakor bom zakon podprl, s tem, ko bom glasoval za tako, kot sem glasoval za
               amandma, bom dokazal, da nimam dvojnih meril in da ni razlike med besedami in
               dejanji, kar je tisto, kar najbolj loči sedanjo opozicijo od tistih, ki imajo
               trenutno oblast, kajti pri nas dejanja sledijo besedam in to v celoti in brez izjeme.
               Zato se tudi izobražujemo, ker je za nas znanje dejanska vrednota, pa tudi zato, ker
               vidimo kam pripelje državo, ko prevlada neznanje in nestrokovnost po učinkih sedanje
               vlade, ki je povzročila, da se zdaj z najdražjim bencinom vozimo po najdražjih
               avtocestah ob tem, ko se daljšajo vrste nezaposlenih in ob tem, ko nazaduje in to
               hudo nazaduje družbeni bruto proizvod, ki je v preteklosti, ko je bila druga vlada,
               zelo hitro narašča. Tako je, če prevladata neznanje in nestrokovnost. Me pa veseli,
               da je tudi v koaliciji prevladalo spoznanje, da je vredno vlagati v znanje, zaenkrat
               je bila to sicer samo ena osamljena, recimo primorska lastovka, ki še očitno ni
               prinesla pomladi, ampak tudi nekateri tam, vem, da študirajo in če bodo dovolj pridno
               študirali, bodo morda nekoč vedeli, ko bodo vpili o Zakonu o štipendiranju, da je
               bil, kako je bilo že rečeno, svinjarija in kriminal, približno tako, potem bi vedeli,
               da je glasovala za tisti Zakon o štipendiranju tudi celotna Poslanska skupina SD.
               Vidite do kakšnega heca pripelje tudi neznanje in nestrokovnost, če prehitro rečeš
               besede, preden se seznaniš z dejstvi.</p>
               <p>S tega razloga vsekakor je vredno ta zakon podpreti.</p>
            </sp>
            <sp xml:id="SDZ5-Redna-06-2009-05-20.sp346">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Ziherl.</p>
            </sp>
            <sp xml:id="SDZ5-Redna-06-2009-05-20.sp347">

               <speaker>MILENKO ZIHERL:</speaker>

               <p>Hvala za besedo.</p>
               <p>Zakon bom podprl, ker se mi zdi dober. Vidim, da je ministrstvo vložilo zadosti
               naporov, čeprav bo imel eno napako, namreč nesprejetje amandmaja, s katerim bi lahko
               premostili probleme do sprejetja nekega sistemskega zakona. Poleg tega pa mislim, da
               sem dolžan uslugo, kot je že kolega Grims povedal, če so oni podprli našega, bomo pa
               še mi njihov zakon. Upam, da bo po šestnajstih letih praznine zdaj naenkrat
               intenzivno delo v dveh letih na temu področju in v naslednjih letih morda pripeljali
               zadevo na takšen nivo, da bomo skupaj našli neko boljšo rešitev, ki bo zopet držala
               za dlje časa.</p>
               <p>Vsekakor je nujno, da v zaostreni ekonomski situaciji, ki prihaja od zunaj; kot smo
               včeraj ugotovili, tudi sami uspešno prilivamo olje na ta ogenj ekonomske krize z
               višanjem cen bencina, naftnih derivatov, cestnine in tako naprej in z znižanjem
               življenjskega standarda; bo kljub temu povečano število štipendij nekako pomagalo
               prebroditi to krizo.</p>
               <p>Torej, kot sem rekel, zakon bom podprl.</p>
            </sp>
            <sp xml:id="SDZ5-Redna-06-2009-05-20.sp348">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Grill.</p>
            </sp>
            <sp xml:id="SDZ5-Redna-06-2009-05-20.sp349">

               <speaker>IVAN GRILL:</speaker>

               <p>Seveda bom tudi ta zakon z veseljem podprl. Bi pa veliko raje podprl ta zakon, če bi
               bil sprejeti tisti amandma, ki so ga predlagali, poudarjam, predlagali so ga sami
               študentje. Niso ga predlagali kolegi iz Slovenske demokratske stranke oziroma naša
               poslanska skupina. Mi smo ga samo za njih formalno vložili, zato ta demagogija in ta
               obtoževanja, mislim, da niso na mestu. Treba se je zavedati, da so študentje danes v
               bistveno težjem položaju, kot so bili v lanskem letu ali letu 2007. Gospodarska
               kriza, ki je v Sloveniji tako globoka, tudi zaradi nesposobnosti te vlade in zaradi
               neupoštevanja predlogov, ki smo jih dobronamerno vlagali v Slovenski demokratski
               stranki, je ta kriza večja kot sicer. Številni študentje, ki so v preteklih letih
               svoj študij sofinancirali s študentskim delom, se zdaj soočajo tudi s tem, da ne
               dobivajo več dela. Zato bi jim bile te štipendije v veliko, veliko večjo korist in
               bolj potrebne, kot so bile v preteklih letih. Zato mislim, da je to napačna
               odločitev, da ste ta amandma zavrnili.</p>
               <p>Ta zakon bom kljub temu podprl. Bi pa poudaril še nekaj, da tisti zakon, ki ga vi
               kritizirate, da smo ga v preteklem mandatu sprejeli, kot slab zakon, ste vsi iz
               opozicije, ki ste takrat bili, zdaj pa v koaliciji, tudi podprli. Zato je nekorektno,
               da zdaj pljuvate po nečem, kar ste tudi sami takrat podprli. Ta zakon je en korak na
               bolje, ampak še zdaleč ni tisto, kar bi lahko s tistim amandmajem tudi dosegli.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp350">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker vidim še roke za obrazložitev glasu, odpiram prijavo.</p>
               <p>Gospod Luka Juri, izvolite.</p>
            </sp>
            <sp xml:id="SDZ5-Redna-06-2009-05-20.sp351">

               <speaker>DR. LUKA JURI:</speaker>

               <p>Hvala lepa.</p>
               <p>Glasoval bom za zakon tudi ob občutku sramu in žalosti. Obžalujem, da si je moj
               kolega Dejan Levanič dovolil razmišljati s svojo glavo in da si je dovolil oceno, da
               je prejšnja vlada naredila nekaj slabega. V njegovem imenu se opravičujem, da je
               razmišljal drugače, tako, kot je treba, in glede na to, da sva "cimra" bo danes
               zvečer sam moral vso posodo pomiti.</p>
               <p>...<stage xml:id="SDZ5-Redna-06-2009-05-20.stage33">/Smeh./</stage>...</p>
            </sp>
            <sp xml:id="SDZ5-Redna-06-2009-05-20.sp352">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Jelinčič.</p>
            </sp>
            <sp xml:id="SDZ5-Redna-06-2009-05-20.sp353">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Ko sem bil mlad, sem gledal en film, Kekec. In tam notri je bil tudi Bedanec,
               pozitiven lik pa je bila Tinkara - zelo pozitiven lik, celo Kosobrin - izredno dober
               in nek, ne ravno bister, Rožle. In temu Rožletu bi rad kupil eno čokoladico, recimo,
               Životinjsko carstvo. ...<stage xml:id="SDZ5-Redna-06-2009-05-20.stage34">/Smeh./</stage>...</p>
            </sp>
            <sp xml:id="SDZ5-Redna-06-2009-05-20.sp354">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Marinič.</p>
            </sp>
            <sp xml:id="SDZ5-Redna-06-2009-05-20.sp355">

               <speaker>BRANKO MARINIČ:</speaker>

               <p>Hvala lepa za besedo. Spoštovane kolegice in kolegi! Že res, da je med pomembno
               razpravo prav, da smo tudi malo duhoviti pa pazimo, da ne gre čez meje. Mislim, da je
               tako tudi prav, da bi razmišljali o vsebini Predloga zakona o spremembah in
               dopolnitev Zakona o štipendiranju, ki je bil sprejet v prejšnji vladi in je bil
               osnova za zapolnitev neke vrzeli, ki je pač do takrat ni bilo. In če smo poslanke in
               poslanci poklicani k temu, da danes odločamo o tem, kako še izboljšati, potem je
               prav, da sledimo temu načelu tako v dejanjih, kot v besedah. Jaz sem prepričan, da
               smo vsaj tisti del poslank in poslancev, ki pač niste podprli amandmaja, ki je
               resnično vsebinsko temeljil na sodelovanju s Študentsko organizacijo in ker smo upali
               in pričakovali, da bi vendarle tudi pristojno ministrstvo uspelo najti potrebna
               sredstva, če bi amandma v vsebini, kot je bila predlagana, tudi sprejeli. Žal se to
               ni zgodilo. Tako, da nam v Poslanski skupini SDS ostane, da se izrečemo in seveda
               podpremo vsebino predloga zakona brez vključitve tega amandmaja in jaz sem prepričan,
               da bo mnogim mladim, predvsem pa družinam, izboljšal nek standard. In če bi imeli ta
               socialni vidik pred seboj tudi takrat, ko smo odločali o vsebini amandmaja, bi seveda
               odločili tudi o njem. Konec koncev smo poslanke in poslanci dolžni skrbeti, tako smo
               se tudi obvezali, še posebej v tej krizi, za izboljšanje socialnega statusa. Vsekakor
               bom Predlog zakona o štipendiranju podprl.</p>
            </sp>
            <sp xml:id="SDZ5-Redna-06-2009-05-20.sp356">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Kampuš.</p>
            </sp>
            <sp xml:id="SDZ5-Redna-06-2009-05-20.sp357">

               <speaker>BOGDAN BAROVIČ:</speaker>

               <p>Jaz bi se vrnil malo nazaj v realnost. Gospod Zmago Jelinčič Plemenit je malo prej v
               obrazložitvi povedal, da če nič nimaš in potem imaš 10 centov si bogatejši. Mene je
               res najbolj groza, da nekdo nekoga potolče, spravi na kolena in potem mu čez 10 dni
               da kos suhega kruha in je hvaležen za ta kos suhega kruha in mu poljublja roko. Jaz
               nisem pristaš tega. Še enkrat poudarjam, imamo "Znanje žanje", ki ga je ta parlament
               sprožil, imamo "Dan pomladi", kjer smo poudarjali izobraževanje. Vsi skupaj se
               strinjamo, da je najdražje in najboljša investicija, ampak naredimo pa nič.</p>
               <p>Gospe in gospodje, samo še malo pozornosti, saj tako ali tako bomo prej končali. Kaj
               bomo naredili? Jaz ne morem razumeti, da nekdo izrazi voljo, da hoče imeti več
               štipendij in reče: "Zato amandmaja ne bom podprl", ne bom imenoval, ker ne smem. To
               je tako, kot bi rekel gospod podpredsednik: "Najraje vas imam, z vami se najraje
               družim, ampak k vam ne bom nikoli prišel." To so nebuloze v Državnem zboru, ki niso
               dovoljene. Če želimo štipendije, če želimo čim več študentov, če jim želimo čim bolj
               pomagati pomagajmo, jim z amandmajem, gre za 2000 več štipendij. Če pa čakamo nek
               zakon, kdo se bo spomnil čez pol leta, da tega zakona ne bo. In v tem novem zakonu ne
               bo čisto nič boljše kot je zdaj, ne bo 5000 novih štipendij. Za to gre. Če imamo
               voljo pomagati študentom, podprimo amandma. Zato jaz ne bom, kljub besedam
               predsednika, jaz ne bom podprl tega zakona, izrazil bom kvorum in bom imel čisto
               vest.</p>
            </sp>
            <sp xml:id="SDZ5-Redna-06-2009-05-20.sp358">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Petan.</p>
            </sp>
            <sp xml:id="SDZ5-Redna-06-2009-05-20.sp359">

               <speaker>RUDOLF PETAN:</speaker>

               <p>Hvala za besedo, predsedujoči. Spoštovani!</p>
               <p>Jaz bom podprl ta zakon. Res pa je, da je škoda, da ni bil sprejet amandma, ki smo
               ga mi vložili na predlog Študentske organizacije. Mislim, da bi prišlo prav tistih 2
               do 3 tisoč novih štipendij, kajti v zadnji polovici leta smo nekako na zavodu za
               zaposlovanje dobili 30.000 več brezposelnih. To je v času te vlade. Zato je položaj
               bistveno drugačen in vsaka štipendija lahko pomaga. Tudi starši katerega od
               prosilcev, ki ne bo sedaj dobil štipendije, se je verjetno znašel na zavodu za
               zaposlovanje. Nikakor pa ne razumem tistih, ki pravijo, da je sedanji zakon, ki je
               bil sprejet pred dvema letoma, da je zanič, da je slab, nekateri celo, da je
               škodljiv. Dovolite, da vas spomnim, mladi gospod, pred dvema letoma je v tej dvorani,
               ko smo glasovali za ta zakon, bilo 70 poslancev in 70 jih je glasovalo za. Se pravi,
               brez vaših kolegov ne bi bila številka 70 od 70, torej ste ga tudi vi podprli. In
               zdaj trdite, da je zakon slab. Menda ne boste trdili, da so vaši kolegi glasovali
               namenoma za slab zakon. Verjetno ne. Zakon je pač bil takšen, kot je bil za tisti čas
               primeren. Kolikor se spomnim je ravno z amandmaji vaših kolegov celo nekoliko
               poslabšan bil, ampak v redu, zakon je bil sprejet. Zato zdaj ne govoriti, da je slab.
               Poleg tega, pa kako lahko trdite, da je bil zakon slab, če pa vam je že tista vlada,
               prejšnja, pripravila denar za možno povečanje. Ampak vi ste ob rebalansu vzeli denar
               za štipendije in ga dali nekam drugam. In zdaj mi z vso pravico predlagamo takšen
               amandma, ki daje še nekaj zraven, zato ker denar je bil zagotovljen. In ne morete
               govoriti, da je bil zakon slab. Celo denar je bil pripravljen. Zato bom glasoval tudi
               za takšen zakon. Ni sicer takšen kot smo si ga želeli in kot bi lahko bil glede na
               finančno stanje, ampak vseeno je nekaj doprinesel k boljšemu stanju študentov. Hvala.
           </p>
            </sp>
            <sp xml:id="SDZ5-Redna-06-2009-05-20.sp360">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Jeraj.</p>
            </sp>
            <sp xml:id="SDZ5-Redna-06-2009-05-20.sp361">

               <speaker>ALENKA JERAJ:</speaker>

               <p>Jaz bom glasovala za zakon. Zdaj se je izkazalo, da je problem v predlagatelju,
               čeprav ste prej ves čas trdili, da ni. V DeSUS-u so vsaj iskreni in so rekli, če bi
               bil predlagatelj kdo drug, bi bil morda amandma sprejet in če bi Študentska
               organizacija Slovenije namesto k nam prišla k njim, bi verjetno oni vložili amandma
               in bi bil sprejet in bi lahko govorili o sožitju generacij.</p>
               <p>Kolegi iz nasprotne strani so me prepričevali, da ni problem v predlagateljih.
               Očitali so nam populizem, zraven so pa imeli tako populistične nastope, da bi jim
               najbrž kakšna medijska zvezda zavidala. Ta naš zakon, ki je bil tako slab, pravite,
               da smo sprejeli nekaj slabega, smo ga očitno sprejeli skupaj. Se pravi, ste tudi vi
               glasovali za nekaj zelo slabega 21. 6. 2007. Toliko, kolikor je bilo tukaj besed o
               tem, kako zelo slab je zakon, vprašajte se kakšen je vaš zakon, ki smo ga danes
               popravljali po dveh mesecih, pa smo bili bistveno manj kritični kot ste vi do zakona
               o štipendiranju, pa ne samo do zakona o štipendiranju, ampak ker bo vsega, kar se je
               zgodilo v prejšnjem mandatu, vse, kar je naredila prejšnja vlada, nič od tega ni
               dobro. Med novimi brezposelnimi, ki jih je 25.000, 30.000, ne vemo, dnevno se
               številka povečuje, so zagotovo tudi starši bodočih štipendistov in vsaka nova
               štipendija je zagotovo plus, zato bom glasovala za zakon, kljub temu, da vi niste
               glasovali za dober amandma.</p>
            </sp>
            <sp xml:id="SDZ5-Redna-06-2009-05-20.sp362">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Tanko.</p>
            </sp>
            <sp xml:id="SDZ5-Redna-06-2009-05-20.sp363">

               <speaker>JOŽE TANKO:</speaker>

               <p>Hvala lepa za besedo. Moram reči, da sem prej doživel pri glasovanju neko nerazumno
               ravnanje koalicije in odpor, da pri evidentnem izboljšanju, amandmaju, ki bi
               evidentno izboljšal zakon, so glasovali proti. Zdi se mi, da pristop do sodelovanja v
               tem Državnem zboru ni tak, kot govori predsednik Vlade, konstruktiven, ampak je
               ločevalen, je delilen.</p>
               <p>Mi smo letos sprejeli tudi rebalans proračuna. Tam ste modernizirali to postavko
               štipendije in ste znižali zadevo, postavko za skoraj 7 milijonov evrov. Očitno velja
               paradigma, manj je več. Znižali smo za 6,8 milijona evrov postavko. Zdaj na tej
               postavki je manj denarja. Dali ste neko spremembo in govorite, da bo več štipendistov
               in navsezadnje bodo morda dobili celo višje štipendije. Vsi tisti, ki bodo dodatno
               dobili štipendije. Jaz upam, da imate v tem koalicijskem delu kakšnega matematika, ki
               bo znal to izračunati. Ali to, kar govorite, v resnici tudi drži? Manj denarja, več
               tistih, ki bodo dobili štipendije in najbrž bodo štipendije tudi višje.</p>
               <p>Bi pa rad ob tem opozoril, da le ni vse tako kot govorite. Ob tem mandatu ste
               dodatno obdavčili kmetijske subvencije. Spomnite se, kaj se je zgodilo. V tem mandatu
               ste dodatno povišali trošarine. Rad bi vas opozoril, da se mnogi študentje vozijo na
               svoje fakultete z osebnimi avtomobili in tudi njim ste s povišanjem trošarin bistveno
               podražili pogonsko gorivo in dvignili stroške in tako naprej. Skratka v tem delu je
               nekaj nedoslednosti. To je tako tedaj, kadar si nekdo ne vzame državo samo v last,
               ampak v last in posest. Hvala lepa.</p>
            </sp>
            <sp xml:id="SDZ5-Redna-06-2009-05-20.sp364">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Levanič.</p>
            </sp>
            <sp xml:id="SDZ5-Redna-06-2009-05-20.sp365">

               <speaker>DEJAN LEVANIČ:</speaker>

               <p>Hvala lepa za besedo. Sam bom glasoval za zakon, ker se mi res zdi, da gre za korak
               naprej. Žal mi je, če sem bil narobe razumljen, ko sem govoril o prejšnjem zakonu.
               Nisem govoril, da je bil zakon slab, govoril sem, da je naredil nekaj slabega
               predvsem, takrat ko je v cenzus oziroma med prosilce vključeval tudi otroški dodatek,
               preživnino, pokojnino in je s tem v bistvu sedemnajst tisoč mladih prosilcev, ki so
               nujno potrebovali štipendijo, pustil pred vrati za pridobitev štipendije.</p>
               <p>Novi zakon, ki je danes tukaj pred nami in za katerega upam, da ga bomo sprejeli, te
               pomanjkljivosti odpravlja, še več, zvišuje v bistvu cenzus, znatno zvišuje cenzus na
               68% minimalne plače iz prej 65%, tudi do 70% minimalne plače za pozitivno
               diskriminacijo, predvsem ko govorimo o enostarševskih družinah ali dijake in študente
               s posebnimi potrebami. Vsi skupaj pa se moramo zavedati, da danes, poslanke in
               poslanci, če bomo glasovali vsi skupaj za ta zakon, delamo korak naprej, da še bolj
               uredimo to področje. Jaz verjamem, da bomo, tako kot je minister zagotovil, prišli do
               celostnega zakona, ki bo seveda skupaj z dialogom s študenti prinesel še bolj urejeno
               področje in me zelo veseli takšna naklonjenost s strani opozicije temu zakonu.
               Navsezadnje gre za korak, ki ga je storila Vlada v pravem času in to je, da bo čim
               več dijakom in študentom omogočila štipendijo.</p>
               <p>Hvala lepa.</p>
            </sp>
            <sp xml:id="SDZ5-Redna-06-2009-05-20.sp366">

               <speaker>PODPREDSEDNIK FRANCE CUKJATI:</speaker>

               <p>Hvala. Ker vidim še željo, odpiram ponovno prijavo za obrazložitev glasu.</p>
               <p>Gospa Pečan, izvolite imate besedo.</p>
            </sp>
            <sp xml:id="SDZ5-Redna-06-2009-05-20.sp367">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Jaz bom zakon podprla zaradi tega, ker za prihodnje obdobje, do končne celovite
               spremembe Zakona o štipendiranju zagotovo bistveno izboljšuje položaj študentk in
               študentov in dijakinj in dijakov, ki bodo lahko pridobil državno štipendijo.
               Istočasno pa bomo s tem zakonom tudi uredili stvari, ki jih pravzaprav pred začetkom
               letošnjega šolskega leta 2009/2010 sploh ni bilo mogoče urediti. Dejstvo je, da je
               6,8 milijonov zmanjšanje sredstev v proračunu za štipendiranje logična posledica
               tega, da je lansko leto veljal cenzus 60% minimalne plače, da je bilo zato toliko
               manj štipendij podeljenih. Sredi leta se štipendij po navadi ne podeljuje, razen če
               slučajno kakšna druga republika nastopi pa se zaradi tega stvari popolnoma
               spremenijo. Zaradi tega je seveda logično, da zakon, ki ga daj sprejemamo, ureja
               stvari za obdobje od 1. septembra dalje, ko bodo srednješolci lahko dobili
               štipendijo, in od 1. oktobra dalje, ko bodo dobili dodatni študentje štipendijo za
               študij na univerzi oziroma na visokih šolah. Zaradi tega menim, da očitek o
               zmanjševanju sredstev za štipendiranje v letošnjem letu nima nobene logične podlage.
               Tisti, ki znate računati, seveda, veste kakšen smisel bi imelo pustiti na proračunu
               ta denar, ki ga potem sploh ne bi mogli v letošnjem letu porabiti. Zato komaj čakam,
               da bomo dobili nov zakon o štipendiranju v obravnavo in takrat bomo lahko slišali
               globokoumne pripombe vseh tistih, ki so v preteklem mandatu, leta 2007 ne pa v prvem
               letu mandata, se pravi, leta 2005 spreminjali zakon o štipendiranju.</p>
            </sp>
            <sp xml:id="SDZ5-Redna-06-2009-05-20.sp368">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Rezman.</p>
            </sp>
            <sp xml:id="SDZ5-Redna-06-2009-05-20.sp369">

               <speaker>VILI REZMAN:</speaker>

               <p>Hvala lepa, gospod predsedujoči. Jaz sem danes že nekajkrat govoril o tem zakonu,
               tudi o amandmaju. Naj ponovim, da ga tudi sam osebno podpiram, zakon, kot ga podpira
               poslanska skupina. Povem, da ne podpiram amandmaja, kakor ga poslanska skupina ne.
               Zavračam podtikanje, ki sem jih slišal, če bi bili študentje pri DeSUS-u, bi pa
               morebiti to DeSUS podprl in vložil kot svoj amandma. Zagotavljam, da so študentje pri
               nas bili. Zagotavljam, da jim je gospod Franc Žnidaršič, vodja poslanske skupine
               razložil, zakaj podpiramo zakon in zakaj ne moremo podpreti amandmaja. In študenti so
               obiskali še koga najbrž in SDS je bila tista, ki je pač, posvojila ta njihov predlog.
               Iz tega, da so oni posvojitelji, po nobeni logiki ni mogoče izpeljati zaključka, da
               moramo biti posvojitelji vsi.</p>
            </sp>
            <sp xml:id="SDZ5-Redna-06-2009-05-20.sp370">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Menih.</p>
            </sp>
            <sp xml:id="SDZ5-Redna-06-2009-05-20.sp371">

               <speaker>DARKO MENIH:</speaker>

               <p>Hvala lepa za besedo. Spoštovani kolegi, kolegice.</p>
               <p>Jaz bom seveda zakon podprl. Žal mi je, da ni bil sprejet naš amandma. Kajti nobeden
               verjetno ni pomislil, da veliko študentov prihaja tudi iz podeželja, iz manj
               prijaznega socialnega okolja in marsikateri izmed njih bi lahko bil deležen
               štipendije izmed teh dodatnih 2.000 štipendij. Hvala.</p>
            </sp>
            <sp xml:id="SDZ5-Redna-06-2009-05-20.sp372">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Juri Franco.</p>
            </sp>
            <sp xml:id="SDZ5-Redna-06-2009-05-20.sp373">

               <speaker>FRANCO JURI:</speaker>

               <p>Hvala, gospod predsednik.</p>
               <p>Jaz bom seveda glasoval za zakon, tudi zato, ker očitno vsi podpiramo ta zakon,
               ampak tukaj debatiramo že ne vem koliko časa. Slišim s te strani, da je škoda, da
               nismo sprejeli amandmaja, ampak o amandmaju je že tekla razprava oziroma obrazložitev
               glasu, zdaj pa obrazlagamo glas za ta zakon.</p>
               <p>Zakon je dober, ga bomo podprli. Verjetno bi temu zakonu lahko dodali še dva, tri
               tisoč štipendij. Če bi jih dodala že Vlada, bi verjetno opozicija zahtevala šest
               tisoč in tako naprej. Neskončno. Saj to je vloga opozicije, mi to razumemo. Ampak
               tudi zakonodaja je umetnost možnega, kot je umetnost možnega, politika.</p>
               <p>Torej, vsi skupaj podprimo ta zakon, naredimo nekaj dobrega za študentke in
               študente. Mislim, da tukaj ni nobene dileme in upam, da bomo zdaj glasovali.</p>
               <p>Hvala.</p>
            </sp>
            <sp xml:id="SDZ5-Redna-06-2009-05-20.sp374">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kakšna želja? Ne.</p>
               <p>Glasujemo. Glasovanje o zakonu teče. Navzočih je 68 poslank in poslancev, za je
               glasoval 66, proti nihče.</p>
               <p><stage xml:id="SDZ5-Redna-06-2009-05-20.stage35">(Za je glasovalo 66.)</stage> <stage xml:id="SDZ5-Redna-06-2009-05-20.stage36">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 6. sejo Državnega zbora, ki jo bomo nadaljevali jutri ob 9. uri.</p>
               <p>Obveščam pa vas, da se bo čez pol ure, to je ob 18.00 pričela prekinjena 7. nujna
               seja Odbora za delo, družino, socialne zadeve in invalide v veliki dvorani na
               Tomšičevi.</p>
               <p>Hvala. <stage xml:id="SDZ5-Redna-06-2009-05-20.stage37">(SEJA JE BILA PREKINJENA 20. MAJA 2009 OB 17.34.)</stage>
               </p>
            </sp>
         </div>
      </body>
   </text>
</TEI>