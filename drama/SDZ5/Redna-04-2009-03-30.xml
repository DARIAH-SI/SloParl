<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-04-2009-03-30">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|05CDD9FFDFD336BDC125759100431AAA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=05CDD9FFDFD336BDC125759100431AAA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-04-2009-03-30.DZ" n="04">
               <name>Redna</name>
               <date when="2009-03-30"/>
            </setting>
         </settingDesc>
         <particDesc>
            <listOrg>
               <org xml:id="Redna-04-2009-03-30.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 4. seje</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 15.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi poslanci in poslanke, gospe in gospodje.</p>
               <p>Pričenjam nadaljevanje 4. seje Državnega zbora.</p>
               <p>Obveščen sem, da se današnje seje ne moreta udeležiti naslednja poslanka in
               poslanec: Alenka Jeraj in mag. Anton Rop.</p>
               <p>Vse prisotne lepo pozdravljam.</p>
               <p>Prehajamo na <title>1. TOČKO DNEVNEGA REDA</title>, to je na <title>VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 42
               poslanskih vprašanj. Vrstni red postavljanja poslanski vprašanj je določen na podlagi
               dogovora z vodji poslanskih skupin in v skladu z 244. členom, drugim odstavkom 245.
               člena in 247. členom Poslovnika Državnega zbora.</p>
               <p>Na prva tri vprašanja poslancev opozicije bo odgovoril predsednik Vlade. Vsak
               poslanec ima za postavitev vprašanja na voljo tri minute. Predsednik Vlade in
               ministri odgovorijo na vprašanje v največ petih minutah. Če je vprašanje postavljeno
               več ministrom, imajo vsi skupaj za odgovor na voljo pet minut. Poslanec, ki ne bo
               zadovoljen z odgovorom, lahko zahteva dopolnitev odgovora, ne more pa postaviti
               dopolnilnega vprašanja. Poslanke in poslance prosim, da ste na to pozorni.
               Obrazložitev zahteve za dopolnitev odgovora poslanec predstavi v dveh minutah,
               dopolnitev odgovora pa sme trajati največ tri minute. Poslanec, ki postavi vprašanje,
               lahko zahteva, da se na naslednji seji opravi razprava o odgovoru predsednika Vlade,
               ministra ali generalnega sekretarja Vlade. O tem odloči Državni zbor brez razprave. V
               primeru, da poslanec na postavljeno vprašanje danes ne bo dobil odgovora, mu morajo
               predsednik Vlade, minister ali generalni sekretar Vlade v 30 dneh predložiti pisni
               odgovor. Poslanec, ki je postavil vprašanje, na katerega ni bilo odgovorjeno, lahko
               izjavi, da vztraja pri ustnem odgovoru; v tem primeru bom vprašanje uvrstil na
               naslednjo redno sejo Državnega zbora.</p>
               <p>V zvezi s to točko so se za danes opravičili naslednji ministrice in ministri: mag.
               Zlata Ploštajner, ministrica brez listnice, odgovorna za lokalno samoupravo in
               regionalni razvoj, dr. Milan Pogačnik, minister za kmetijstvo, gozdarstvo in
               prehrano, dr. Patrick Vlačič, minister za promet, in dr. Boštjan Žekš, minister brez
               resorja odgovoren za področje odnosov med Republiko Slovenijo in avtohtono slovensko
               narodno skupnostjo v sosednjih državah ter med Republiko Slovenijo in Slovenci po
               svetu.</p>
               <p>Prehajamo na postavitev poslanskih vprašanj.</p>
               <p>Na prva tri vprašanja, kot že rečeno, bo odgovarjal predsednik Vlade gospod Borut
               Pahor.</p>
               <p>Poslansko vprašanje mu bo najprej zastavil gospod Franc Bogovič v imenu Slovenske
               ljudske stranke.</p>
               <p>Prosim.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Spoštovani predsednik. Spoštovane kolegice, kolegi. Spoštovani predsednik Vlade,
               ministrice in ministri. Lepo pozdravljeni.</p>
               <p>V zadnjih dneh je energetika ena od najaktualnejših tem in zagotovo so spremembe na
               svetovnih in evropskih trgih spodbudile novega ponudnika, da je na trgu ponudil
               odjemalcem električno energijo, ki je 10% cenejša od prejšnjih ponudb. Prav tako v
               zadnjem času veliko slišimo, da se pogovarjajo o reorganizaciji slovenskega
               energetskega sistema, kar pomeni vzdrževanje energetskih stebrov. Na drugi strani je
               tudi slišati, da je že vse dogovorjeno za dokončno umestitev izgradnje
               Termoelektrarne Šoštanj z močjo 600 megavatov in da več kot očitno ta projekt
               potrebuje tudi državno poroštvo, da bi se lahko izpeljal ta zastavljeni cilj.</p>
               <p>V času te ekonomsko-finančne krize beležimo veliko znižanje cen energentov,
               posledično tudi električne energije. Tudi oskrba Slovenije z električno energijo je
               bistveno večja, kot je bila v preteklosti, in ocene so, da se bo v letošnjem letu
               rabilo še zgolj 10 do 15% energije iz uvoza, hkrati so pa tudi cene bistveno nižje.
               Ugotavljamo, da se od lanskega poletja, ko se je na nek način sprejela odločitev o
               gradnji Bloka 6, marsikaj spremenilo. Sprejel se je, poleg prej omenjenih dejstev,
               tudi energetsko-okoljski paket v okviru Evropske unije. In posledica plačevanja za
               kvote CO2 pomeni tudi pritisk na cene v prihodnosti. Zato se postavlja resno
               vprašanje, ali ni potreben temeljit strateški razmislek o razvoju energetike v
               bodoče.</p>
               <p>Zato vas, spoštovani predsednik Vlade, sprašujem, ali se strinjate z naslednjimi
               trditvami:</p>
               <p>Da je sedaj primeren čas in da je treba pred posameznimi odločitvami na področju
               energetike najprej v okviru Energetskega sveta oblikovati strateški premislek o
               nadaljnjem razvoju energetike ter ga zapisati v obliki strateškega dokumenta, kot je,
               na primer, novelacija energetskega programa.</p>
               <p>Drugič, da imamo o tem dokumentu odprto razpravo tudi v Državnem zboru, kjer
               spregovorimo o njem in sprejmemo določene odločitve.</p>
               <p>In tretjič, da se na podlagi takšnega strateškega dokumenta sprejmejo odločitve o
               nadaljnjih korakih v slovenski energetiki, kar pomeni, da bi se potrjevanja poroštev
               za posamezne investicije in morebitna reorganizacija slovenskega elektrogospodarskega
               sistema izvajala zgolj po obravnavi in sprejetju nacionalnega energetskega programa v
               Državnem zboru. Izkušnje zadnjih let nam namreč nalagajo odgovornost, da ne
               ponavljamo nekaterih napak iz preteklosti.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod predsednik Borut Pahor ima besedo. Prosim.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Spoštovani gospod poslanec! V svojem vprašanju pravilno ugotavljate, da je energetika
               ena izmed najaktualnejših družbenih in gospodarskih tem, še posebej v povezavi z
               okoljskimi vprašanji in ne nazadnje podnebnimi spremembami. In kot ste dejali sami,
               ponavljam tudi jaz, gospodarska in finančna kriza tega področja nista obšli. Cene so
               na svetovnem trgu padle, kar se ta hip odraža tudi v trenutnih nižjih cenah
               električne energije, saj so cene energentov in energije tržne in medsebojno odvisne
               ter s tem podvržene nihanjem. Kljub temu je jasno, da se bodo potrebe po energiji
               povečevale hitreje od produkcije, in zato je napačno verjeti, da bodo cene energije
               ostale na teh nizkih nivojih. Slovenija pri tem ni izjema in jaz se skupaj z vami,
               tako kot ves ministrski zbor, tega dobro zavedamo. Zato se je Vlada začela takoj z
               vso resnostjo lotevati vprašanj teh strateško zelo pomembnih dilem. Cilj je
               zagotoviti večjo energetsko neodvisnost, večjo energetsko samostojnost Slovenije.</p>
               <p>Ministrstvo za gospodarstvo je že pričelo z aktivnostmi oblikovanja nacionalnega
               energetskega programa. Trenutno poteka faza oblikovanja tez in okvirja tega dokumenta
               oziroma tako imenovanega posvetovalnega dokumenta, ki bo objavljen v zeleni knjigi.
               To bo vsekakor priložnost, da se z njim seznani, polemizira in oblikuje potrebno
               soglasje v strokovni javnosti, ne nazadnje v Strateškem svetu, v Vladi in v Državnem
               zboru. To soglasje bomo iskali pri vseh, kot rečeno, strokovnjakih, institucijah,
               organizacijah, vključili bomo nevladne organizacije, ki promovirajo zeleno energijo.
               Ko bo program pripravljen - in potrudili se bomo, da bo to čim prej - ga bomo
               uskladili v Državnem zboru in pri tem upoštevali nasvete poslank in poslancev.</p>
               <p>V vašem vprašanju navajate tudi odločitve nekdanje vlade za gradnjo pomembnih
               energetskih objektov v državi, med njimi so projekti, ki so že določeni z Resolucijo
               o nacionalnem energetskem programu in Resolucijo o nacionalnih razvojih projektih za
               obdobje 2007-2023.</p>
               <p>Tisto, kar bi rad dejal v tem trenutku, je, da je ključna prednost slovenske
               proizvodnje električne energije, da ima Slovenija zelo dobro uravnoteženo proizvodnjo
               električne energije glede na različne možne vire energije, saj predstavlja približno
               tretjino proizvedene energije jedrska energija, približno tretjino termoenergija in
               približno tretjino hidroenergija. Bistveno je, da Slovenija to svojo prednost ohrani
               in zato so ključne prioritete poleg tistih, ki so že navedene in sprejete v tem
               visokem domu, v naših presojah tudi naslednje. Seveda gre za naše presoje, ki morajo
               biti predmet oblikovanja širokega konsenza: gre za izgradnjo drugega bloka jedrske
               elektarne Krško; gre za podaljšanje obratovanja prvega bloka te elektrarne; gre za
               uspešno odločitev glede odlagališča nizko - in srednjeradioaktivnih odpadkov.
               Nameravamo nadaljevati z izgradnjo hidroelektarne na srednji in spodnji Savi;
               intenzivno proučujemo možnost hidroelektrarne na Muri. V nacionalnem energetskem
               programu bodo vsi ti projekti ustrezno umeščeni v strategijo razvoja energetike v
               Sloveniji.</p>
               <p>Rad bi na koncu povedal, če želimo slovenskemu gospodarstvu zagotoviti bolj
               konkurenčen položaj - in kot veste, je to glavno stremljenje naše vladne politike
               tudi in predvsem z vidika energetske oskrbe - potem Vlada zlasti v teh kriznih časih
               presoja, da so investicije v energetiko prava, dobra odločitev. Pri teh investicijah
               bo Vlada prednostno obravnavala projekte, ki bodo imeli večjo energetsko
               učinkovitost, ki bodo povečevali delež obnovljivih virov energije, in tiste, ki bodo
               prispevali k zmanjšanju emisij CO2. Za enkrat hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za dopolnilno vprašanje. Gospod Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Samo prosil bi, preden postavim dopolnilno vprašanje, tudi za odgovor. S kakšno
               dinamiko ima namen delovati ministrstvo, energetski strateški svet in s kakšno
               dinamiko se bodo sicer sprejemale odločitve na tem področju? Kajti bojim se, da če bo
               ta strateški razmislek predlogo trajal, bo čez nekaj mesecev nepotreben. Lahko se
               zgodi, da bodo tisti, ki danes odločajo o tem v elektrogospodarstvu, sprejeli
               obveznosti, ki so v rangu četrtine obveznosti, ki jih imamo za avtocestni križ, in o
               tem v Državnem zboru potem kaj dosti ne bo več odločati, ker bo investicijski
               potencial energetike lahko počrpan. To je črn scenarij in mislim, da je ta zadeva
               zelo odgovorna in je prav, da se vrnemo v Državni zbor.</p>
               <p>Sicer se pa v večini stvari z vami strinjam in tudi sam mislil, da ima Slovenija
               največjo prednost na področju energetike ravno v tem, da se kljub nekaterim poskusom
               v preteklosti Slovenija ni odločila, da bi katerikoli del svoje energetike prodajala
               in je še danes v slovenski in tudi v veliki meri v državni lasti. Mislim, da je to
               ena od njenih osnovnih prednosti, je pa treba upoštevati - in tu se tudi strinjamo,
               da je za razliko od lanskega leta, ko je bilo hlastanje po električni energije v
               Evropi neizmerno in je praktično vsak vir, ne glede na ceno elektrike, ne glede na
               okoljski vpliv tega vira, bil dobrodošel, mislim, da je danes primeren čas za trezne
               razmisleke. V tem delu postavljam še enkrat naslednje vprašanje:</p>
               <p>Ali bomo v Državnem zboru o tem razpravljali prej, preden bodo odgovorni ljudje v
               elektrogospodarstvu podpisali pogodbe, ki bodo imele za sabo več kot milijardo ali
               četrtino avtocestnega križa obveznosti?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za odgovor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Z ministrom Lahovnikom sva se večkrat pogovarjala o tem vprašanju, ali sva po štirih
               mesecih dela Vlade zadovoljna z dinamiko reševanja teh vprašanj. Ne; želiva pospešiti
               pripravo vseh potrebnih dokumentov, ki bodo predmet strokovne in politične presoje.
               Oba razumeva, da je sedanja kriza prava priložnost za usmeritev naše pozornosti na
               energetsko področje, tu že potekajo nekatere aktivnosti.</p>
               <p>Na vaša vprašaja odgovarjam. Pospešili bomo pripravo vseh dokumentov, zato da se bo
               o njem lahko izrekla stroka in na koncu tudi politika. Prve diskusije bomo imeli že v
               kratkem v okviru nacionalnega oziroma Strateškega sveta za energetiko. Ministrstvo za
               gospodarstvo bo pripravilo prve premise teh odločitev, posvetovali se bomo v okviru
               tega sveta, v okviru Vlade, zagotovo v okviru strokovne javnosti in nenazadnje v tem
               Državnem zboru. Torej, preden bomo sprejeli odločitve, bodo predmet posveta in
               izmenjave mnenj v tem visokem zboru.</p>
               <p>Še enkrat ponavljam, dinamika je glede na naša pričakovanja in želje premajhna,
               želimo jo pospešiti. Del tega pogovora bo že jutri opravljen na sestanku krizne
               skupine ministrov.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod Bogovič.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>V skladu s Poslovnikom Državnega zbora, se pravi, drugim odstavkom 246. člena, in v
               pomoč predsedniku in vsem, da se bodo ti razmisleki čim hitreje opravili, predlagam,
               da plodno pri tem delu pomagamo tudi poslanci. Zato predlagam, da je to ena izmed
               točk, ki jih obravnavamo na naslednji seji Državnega zbora.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca, gospoda Franca Bogoviča, da Državni zbor na
               naslednji seji opravi razpravo o odgovoru predsednika Vlade, bo Državni zbor odločil
               jutri, v torek, 31. marca 2009, v okviru glasovanj.</p>
               <p>Vprašanje predsedniku Vlade bo zdaj zastavil gospod Jože Tanko, Poslanska skupina
               Slovenske demokratske stranke. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo. Vsem prav lep pozdrav! Kadrovska metla, s katero čisti vaša
               Vlada po uradih in gospodarskih družbah, deluje brez prestanka. Doslej je bilo
               zamenjanih že 85 oseb pred iztekom mandata, vse pa so bile visoko izobražene in
               usposobljene, vse zamenjane, brez kakršnekoli argumentacije, čeprav ste mnogokrat
               ponavljali naslednje: <q>"Preden bi se kdo od članov Vlade ali Vlada v celoti odločila
               za morebitno zamenjavo pred iztekom mandata, bi moral biti za to utemeljen pisni
               razlog."</q> Naj vas spomnim, da niti ena od teh razrešitev ni bila opravljena po tej
               paradigmi, torej z utemeljenim pisnim razlogom.</p>
               <p>Toda to ni edini problem vaših napovedi in izjav. Dejali ste: <q>"Ustanovili smo KAS in
               sedaj bodo imenovanja potekala preko KAS-ov, ki so od Vlade neodvisni in ki bodo
               zagotavljali strokovno presojo kadrov za posamezne funkcije. Izbrani bodo le
               najboljši."</q> Takrat, januarja letos, torej pred dvema mesecema, ste zatrdili naslednje
               <stage>(citiram)</stage>: <q>"V prihodnje boste lahko sledili praksi, ki bo drugačna, to vam
               zagotavljam, ker je to stvar, na kateri stoji ali pade nova politika nove vlade, nova
               paradigma. Za njo stojim, za njo stojijo tudi moje ministrice in ministri."</q> Toda
               ministri, celo iz vaše stranke, za tem ne stojijo. Kadrujejo mimo KAS-ov ali pa
               odločitve KAS-ov ignorirajo in se odločajo po svoje. Vaši zahtevi, da morajo napake
               popraviti, se posmehujejo. Zadnji tak primer je imenovanje direktorja Slovenskih
               železnic in nespoštljivo, ironično obnašanje vaše strankarske desne roke, ministra
               dr. Vlačiča. Da kadrovske zadeve potekajo noro, kaže tudi protest in odstop enega od
               novih nadzornikov Slovenskih železnic, ki je bil zgrožen, ker na nadzornem svetu
               sploh ni videl ne tistega direktorja in njegovega programa, ki ga razrešujejo, in ne
               tistega, ki so ga na isti seji imenovali. Še pred tem pa je ministrica Kresal mimo
               KAS imenovala direktorja policije. Tudi imenovanja Kad, Sod in NLB so potekala mimo
               KAS-a.</p>
               <p>Spoštovani predsednik Vlade, vaša paradigma o drugačnem kadrovanja je mrtva, ne
               živi. Podrli so jo vaši najbližji in najodgovornejši sodelavci in Vlada kot celota,
               ki o teh kadrovskih odločitvah tudi odloča. Večkrat ste dejali: <q>"S tem stojimo ali
               pademo."</q></p>
               <p>Zanima me:</p>
               <p>Koliko časa boste še padali, da boste ugotovili, da se ta vaša paradigma ne
               izvaja?</p>
               <p>In drugo, zanima me:</p>
               <p>Ali ste sploh sposobni držati dano besedo?</p>
               <p>Hvala za odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prosim za odgovor, gospod predsednik.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Odgovor imam napisan, ampak ga ne bom prebral, pač pa bi vam v prostih besedah
               povedal nekaj stvari.</p>
               <p>Najprej, če ocenjujem katero do vladnih politik v prvem kvartalu za uspešno,
               ocenjujem kadrovsko politiko. Ta pomeni bistveno spremembo prakse, ki je veljala za
               vlade pred našo. Prišlo je do pomembnih sprememb, ki jih morate opaziti. Bil je
               ustanovljen Kadrovsko-akreditacijski svet za področje gospodarstva in po njegovem
               vzoru še šest za druga področja. Če me danes vprašate, ali sem zadovoljen z njegovim
               delom, vam zelo jasno povem, da sem. V osnovi je izpolnil naša pričakovanja, zavoljo
               katerih je bil postavljen. Kadrovsko-akreditacijski svet je posvetovalno telo vlade.
               Ko je bil ustanovljen, mimo njega ni šla nobena odločitev. Ko omenjate odločitve, ki
               so bile sprejete pred njim, nisem takrat pri nobeni vztrajal kot popolni. Tudi danes
               ne rečem, da pri tem novem standardu, in to je nov standard v kadrovski politiki te
               države, to boste že morali priznati, ni kakšnih pomanjkljivosti, ker gre za tako
               pomembno novost v obnašanju države, bo verjetno treba s časom ta sistem še
               dopolnjevati. Toda, prav gotovo držimo obljubo, gremo v pravi smeri in znamo tudi
               samokritično priznati, da ta novi visoki standard ni brez nedoslednosti.</p>
               <p>Kar se tiče vaše pripombe glede izbire generalnega direktorja Slovenskih železnic.
               Nadzorni svet je imel dve poti. Eno: javni razpis. Drugo: dobro prakso. Pri nobeni od
               odločitev, tudi pri tej ne, država ali pristojne institucije niso ravnale nezakonito.
               Tudi pri tej odločitvi se je pač odločil za eno od poti, v tem primeru za pot dobre
               prakse. Osebno menim, da bi bilo koristneje, če bi se odločil praviloma nadzorni
               svet, katerikoli, za pot javnega razpisa. Kaj je bilo sklenjeno na zadnji seji Vlade,
               spoštovani gospod poslanec?! Da poslej nadzorni sveti oziroma skupščine upoštevajo
               priporočilo Vlade, sklep Vlade, da se praviloma opravi javni razpis, samo izjemoma se
               gre lahko po poti dobre prakse, če bo Vlada za to dala predhodno soglasje.</p>
               <p>Kar se tiče političnih kadrov, kjer vi z gotovostjo trdite, da pripadajo tej ali oni
               politični opciji, naj vam povem, da to veste vi. Jaz pa ne! Ker si ne jemljem
               pravico, da bi se spraševal o njihovi politični usmeritvi. Za nas je pomembno, da
               uveljavimo načelo, in to tudi počnemo, da damo možnost najboljšim med najboljšimi.</p>
               <p>Ljudje, ki so izbrani, gredo skozi KAS, gredo skozi oceno posvetovalnega telesa, ali
               ustrezajo kriterijem, ki so si jih sami zapisali, na koncu je odgovornost pristojnih
               ministrov ali ministric, da predlagajo Vladi rešitev - in načeloma skoraj vedno se
               držijo priporočila KAS-a. Uveljavili smo nov standard, spremenili smo politiko, ki se
               je dokazano v času tranzicije pokazala kot velika ovira nadaljnjemu razvoju; morda
               vas to moti, mene ne. So nedoslednosti in tudi primeri, ko jih moramo znova preučiti,
               toda po tej poti bomo nadaljevali, ker je bistveno boljša od tiste, po kateri je
               stopala prejšnja vlada in prejšnje vlade.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za dopolnilno vprašanje.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Dopolnitev vprašanja, ne za dopolnilo vprašanje, za dopolnitev vprašanja.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Redko kdaj doživiš v Državnem zboru, da te nekdo gleda v oči in govori
               neresnico. Že primeri, ki sem jih naštel; Nova Ljubljanska banka, Slovenske
               železnice, Policija, so primeri, ki kažejo, da stvari ne potekajo tako, kot se
               dejansko govori. Če pa pogledamo, kakšni kadri se potem imenujejo v te nadzorne
               svete, pa ugotavljam, da tudi pridemo do rezultatov, ki popolnoma podrejo vse te vaše
               aksiome oziroma vašo paradigmo. V nadzorne svete ste imenovali številne pomembne
               predstavnike vaših strank, vaše nekdanje poslance, nekdanje ministre, kandidate za
               poslance, lokalne funkcionarje, funkcionarje strank. In vam lahko naštejem imena, iz
               Socialnih demokratov so to: dr. Maks Tajnikar, dr. Mateja Kožuh Novak, dr. Andrej
               Godec, Vitomir Pretnar, Jože Glazar, dr. Božidar Voljč in tako naprej. Iz Zaresa:
               mag. Janez Kopač, mag. Vinko Logaj, Marjetica Mahne, dr. Tomaž Kalin. Iz Liberalne
               demokracije: Rudi Moge, Draško Veselinovič, Danica Purg, Damjan Lah, dr. Bogomir
               Kovač, Zoran Thaler, Andrej Gerenčer in tako naprej. Iz DeSUS-a: Forum 21 je
               prispeval Boruta Meha in dr. Petra Kraljiča, Centralni komite ZKS nekdanjega
               izvršnega sekretarja za kulturo Josipa Košuto, Liberalna akademija dr. Mojco Šebart
               Kovač. In te dni gledamo po spletu tudi dopis vodje Poslanske skupine Liberalne
               demokracije, kjer je napovedal zamenjavo direktorja direktorata na kmetijstvu oziroma
               za gozdarstvo in je zapisal: <q>"Ne more biti naš cilj preveč direkten obračun z
               direktorjem direktorata."</q> To pove vse in tako enostavno to poteka.</p>
               <p>Dejali ste tudi: <q>"Pozorno spremljajte, kaj se bo dogajalo, in boste dobili
               zagotovilo, da je praksa drugačna."</q> Vendar, ko to ugotavljamo praksa ostaja slabša,
               nobena vlada nima toliko političnih kadrovanj kot vaša, vse druge so kadrovale tudi
               drugače.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za odgovor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Moram reči, da ste zbrali veliko poguma, da ste pri zadnjem stavku gledali mene v
               oči.</p>
               <p>Kar se tiče Nove Ljubljanske, banke primer dobre prakse je bil uporabljen, preden je
               bil ustanovljen Kadrovsko-akreditacijski svet. Po ustanovitvi KAS-a nikoli več
               izbire, ki so jih predlagali ministri ali ministrice Vlade, niso šle mimo njega.</p>
               <p>Drugič, železnice. V železnicah nadzorni svet ni ravnal mimo pravil. Želel bi si, da
               bi se odločil za javni razpis. Imel je možnost dobre prakse in se je odločil zanjo.
               Potem ko je prišlo do te odločitve, ki ni bila nezakonita, je Vlada takoj ukrepala.
               Zato sem vam rekel, ko bomo odpravljali nedoslednosti, jih bomo odpravljali zelo
               dosledno. Odločili smo se, in to smo sprejeli s sklepom, da poslej nadzorni sveti
               najprej posežejo po pravilu javnega razpisa in samo izjemoma, ob predhodnem soglasju
               Vlade, lahko uberejo pot dobre prakse.</p>
               <p>Policija. Kolikor vem, ima ministrica vršilca dolžnosti in o tem odloča uradniški
               svet.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Tudi to zadnje, kar ste povedali, kaže na to, da stvari potekajo drugače,
               kot so bile napovedane. Drugače, bistveno drugače od vaših napovedi. In lahko vam
               povem, da z vašimi odgovori nisem zadovoljen, ker niste odgovorili na temeljne
               poudarke.</p>
               <p>Zato predlagam, da Državni zbor v skladu s poslovnikom odloči o odgovoru predsednika
               Vlade na postavljeno poslansko vprašanje.</p>
               <p>Strokovnost, ki naj bi bila temeljno vodilo vaše vlade in vaših ministrov pri
               kadrovanju na direktorska mesta v državni upravi, finančnih, gospodarskih in drugih,
               je vprašljiva, ker se tako ne izvaja. Svojo predhodnico ste obdolžili, da je
               kadrovala po politični lojalnosti. Dejali ste, da boste to spremenili - če nam to ne
               uspe, s tem pademo. In prav tako ste dejali, ali so vaši ali naši, je vprašanje, ki
               si ga sploh ne smemo zastavljati. Vprašanje, ki se mora vedno zastaviti, je, ali so
               ljudje sposobni. Če logično povzamem, potem vaša vlada ne bo politično kadrovala.
               Prebral sem vam pa najmanj 30 oseb, ki ste jih politično kadrovali. In tudi ta dva
               vaša izreka bosta šla po moji oceni v anale blefa.</p>
               <p>Pozorno, ste rekli, spremljajte dogajanja v naslednjih mesecih, in to ste nam
               položili na srce januarja, in to kaže, ko smo začeli spremljati, da se dejansko
               kadruje politično in tudi prihajajo v te organe samo kadri iz vaše opcije. V
               prejšnjem mandatu je koalicija zagotavljala opoziciji tretjino v nadzornih svetih,
               saj se je zavedala, da je izredno pomemben tudi opozicijski nadzor. Vaša vlada je to
               odpravila. Prelomila je staro prakso in uvedla novo, s katero je opoziciji preprečila
               vpogled v sisteme. Uvajate kadrovanje, kot sem rekel, izključno po politični liniji.
               Zamenjave potekajo tako, kot je napovedal vaš strankarski kolega, ki je imel vedno
               pri sebi ključek s 600 imeni, in ne tako, po paradigmi, kot ste jo napovedovali vi.
               Do sedaj je bilo razrešenih že skoraj 100 oseb. Na njihova mesta prihajajo
               strankarski funkcionarji SD, Zares, DeSUS, nekdanji poslanci ali neuspeli kandidati.
               In to popolnoma odstopa od napovedi, da boste uveljavili novo kadrovsko paradigmo in
               da vaša vlada ne bo kadrovala po politični pripadnosti. Dogaja se nasprotno! Vaša
               vlada kadruje izključno po politični pripadnosti, mimo pravil, ki ste jih sami
               postavili. Na čedalje večji razkorak opozarja tudi minister Virant v zadnjem Magu in
               opozarja tudi na sprenevedanje in dvoličnost takšnih ravnanj.</p>
               <p>Pričakujem, da bo koalicija omogočila razpravo in s tem tudi soočenje z
               <gap n="..."/><stage>/Opozorilni znak za konec razprave./</stage><gap n="..."/> dejstvi in najbrž te razprave v Državnem
               zboru ne boste ponovno preprečili.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>O predlogu poslanca gospoda Jožeta Tanka, da Državni zbor na naslednji seji opravi
               razpravo o odgovoru predsednika Vlade, bo Državni zbor odločil jutri v torek, 31.
               marca 2009, v okviru glasovanj.</p>
               <p>Poslansko vprašanje predsedniku Vlade bo zastavil gospod Zmago Jelinčič Plemeniti,
               Poslanska skupina Slovenske nacionalne stranke.</p>
               <p>Prosim.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Lep pozdrav vsem skupaj.</p>
               <p>V Sloveniji je problematika zdravil vedno hujša. Ta problematika se najbolj kaže na
               področju generičnih zdravil, ki so bistveno predraga. Navkljub temu da Pravilnik o
               cenah zdravil za humano rabo pravzaprav predpisuje, da cene ne bi smele biti višje od
               85% srednjih cen generikov povprečno v Evropi, lekarne predpisujejo oziroma
               zaračunavajo cene precej višje, v nekaterih primerih si zaračunavajo celo 70% maržo,
               kar je nedopustno. Dejstvo je, da se v razvitem svetu cene generikov gibljejo med 70%
               originalnega zdravila v prvi generaciji generika, v drugi ali tretji generaciji pa
               samo še 25%. Pri nas so te cene <q>"zbezljale"</q> in ko je pred leti vlada rekla, da v
               bistvu varujemo lastno farmacevtsko industrijo, je šlo za očitno laž. Kajti, od 130
               milijonov evrov zaslužka bo Lek v Švico Novartisu nesel kar 120 milijonov evrov. Res
               je, da se moramo za to zahvaliti gospodu Drnovšku, ki je Lek prodal navkljub
               nasprotovanju Slovenske nacionalne stranke, ampak tako pač je. Konec koncev je
               vprašljivo tudi varovanje Krke, kjer si navkljub recesiji uprava za leto 2008 izplača
               700 tisoč evrov nagrade, in s tem, da ima šef Krke okrog 40 tisoč evrov mesečnega
               dohodka.</p>
               <p>Marsikaj je treba spremeniti.</p>
               <p>Sprašujem, gospod predsednik:</p>
               <p>Kdaj se bo zadeva spremenila v tej meri, da se ne bo dogajalo to, kar se dogaja
               zdaj, ko zdravniki nabavljajo in pišejo zdravila po blagovnih znamkah, s trgovskimi
               imeni, čeprav bi morali pisati generična imena? Na ta način bi seveda lahko prišlo do
               zamenjav teh zdravil.</p>
               <p>Sprašujem tudi: Kdaj se bo reguliralo, da bodo morali farmacevti v lekarni obvezno
               izdajati tisto zdravilo, ki je v skladu s predpisom, ki regulira cene, najcenejše?</p>
               <p>Mislim, da vprašanj je ogromno tukaj in bom še nekaj vprašal v drugi polovici mojega
               vprašanja, zdaj mi čas beži. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za odgovor gospod predsednik Vlade.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Glede farmacije zna gospod poslanec postaviti več vprašanj, kot znam jaz dati
               odgovorov, ampak predlagam, da se o tem posvetuje z pristojnim ministrom. Sedaj bom
               pa odgovoril po svojih najboljših močeh.</p>
               <p>Področje določanja cen zdravil in njihovo financiranje iz javnih sredstev je urejeno
               z zakoni in pravilniki, ki so usklajeni tudi za direktivo Evropske unije. Določanje
               cen zdravil in financiranje iz javnih sredstev je v pristojnosti držav članic, torej
               tudi Slovenije. Pri nas so v skladu s priporočili Evropske unije regulirane tiste
               cene tistih zdravil, ki se financirajo iz javnih sredstev.</p>
               <p>Sistemski ukrepi, s katerimi v Sloveniji poizkušamo dosegati čim nižje cene zdravil
               in s tem ohranjati vzdržnost zdravstvenega sistema, so: prvič, predpisi s katerimi
               reguliramo cene zdravil; drugič, sistem medsebojno zamenljivih zdravil z najvišjo
               priznano vrednostjo, ki je vpeljal konkurenco z enakovrednimi zdravili proizvajalcev
               originalnih in generičnih zdravil, ki se borijo za večji tržni delež tako, da
               znižujejo cene zdravil; in tretjič pogajanja za nižje cene zdravil med plačnikom in
               ponudnikom zdravil ter javna naročila za bolnišnična zdravila.</p>
               <p>Uveden imamo primerjalni model, ki upošteva proizvajalčeve cene zdravil v Nemčiji,
               Avstriji in Franciji. Glede na to, da so ravno francoske cene v povprečju v tretjini
               evropskih cen, nam ta model pri originalih zdravilih zagotavlja razmeroma nizke cene
               zdravil. Pri generičnih zdravilih uporabljamo povprečje proizvajalčevih cen
               generičnih zdravil v navedenih državah, upoštevajoč, da smo v primerjavi, vsaj z
               večino evropskih držav, bistveno manjši trg in da pri vseh zdravilih, pri generičnih
               še posebej, veljajo zakonitosti ekonomije obsega. V Nemčiji, ki ima okoli 80
               milijonov prebivalcev ponuja enako generično zdravilo tudi do 30 proizvajalcev
               generičnih zdravil. Zaradi izjemno velike konkurence med generičnimi zdravili so cene
               generičnih zdravil tako v Nemčiji med najnižjimi.</p>
               <p>Cene zdravil v Sloveniji, ki so določene na podlagi predpisov, predstavljajo samo
               najvišje dovoljene cene. Na podlagi zadnje spremembe zakona o zdravilih je omogočeno
               plačniku zdravil Zavodu za zdravstveno zavarovanje Slovenije, da doseže na pogajanjih
               s proizvajalci zdravil nižje cene od cen, ki so določene s pravilnikom. Cilj
               regulacije cen zdravil na tej ravni je ohranjanje ravnotežja med doseganjem najnižjih
               možnih cen v Sloveniji glede na cene drugod v Evropski uniji in ohranitvijo zdravil
               na našem trgu. Tako potekajo trajna prizadevanja pristojnih institucij Zavoda za
               zdravstveno zavarovanje Slovenije, Ministrstva za zdravje in Javne agencije Republike
               Slovenije za zdravila in medicinske pripomočke, da bi se dosele znižanje cen predvsem
               pri zelo pomembnih zdravilih proizvajalcev generičnih zdravil ter inovativnih
               zdravilih proizvajalcev originatorskih zdravil, ki predstavljajo velike stroške iz
               javnih sredstev. Razmerje cen med generičnimi in originalnimi zdravili v Sloveniji v
               povprečju ne odstopa od razmerja v drugih evropskih državah. Še vedno pa je število
               proizvajalcev zdravil, ki v Sloveniji tržijo svoja zdravila v primerjavi z mnogimi
               evropskimi državami relativno majhna, predvsem zaradi našega majhnega trga. Slovenija
               predstavlja samo 0,5 % trga Evropske unije in to ne prispeva k zniževanju cen na
               podlagi konkurence.</p>
               <p>Glede vprašanja o previsokih lekarniških maržah za generična zdravila naj pojasnim,
               da v Sloveniji ne obstajajo lekarniške marže ne za generična ne za originalna
               zdravila, ki so financirana iz javnih sredstev. Z zakonom o lekarniški dejavnosti je
               pri nas uveljavljen storitveni sistem, ki dodano vrednost zdravil na ravni lekarniške
               storitve za ta zdravila vzdržuje pod 10 % skupne vrednosti zdravil in ta je ena
               najnižjih v Evropski uniji. Pri zdravilih na prostem trgu, ki nas prestavljajo
               približno eno osmino vrednosti celotnega trga zdravil, lekarne prosto oblikujejo
               vrednost svojih storitev. S financiranjem lekarniške dejavnosti iz naslova
               zdravstvenega zavarovanja so uveljavljeni mehanizmi, ki zagotavljajo preglednost in
               nadzor nad porabo javnih sredstev za to področje, kot na primer letni dogovori ter
               javno naročanje bolnišničnih zdravil.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Zmago Jelinčič Plemeniti, želite dopolnitev odgovora? Prosim.
           </p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Gospod predsednik, evidentno je, da so vam odgovor napisali svetovalci z
               ministrstva, ki so pravzaprav <q>"verniki"</q> tovarne Krka. Pomagal je pa gospod Primožič
               pri tej zadevi, kajti nekateri citati iz tega vašega izvajanja so čisto njegovi.</p>
               <p>Dejstvo je, da se direktive Evropske unije pri nas ne upošteva oziroma se jo
               eskivira. Ni mogoč paralelni uvoz zdravil. Pravilnik je napisan tako, da se zdi, kako
               se vse da. Ko pa človek hoče kaj narediti, je to nemogoče. Potem pri nas bolnišnice,
               vsaka posebej daje javna naročila za nabavo zdravil.</p>
               <p>Lahko vam pokažem, kako dela to država Črna gora. Na 33 listih je kompleten javni
               razpis za nabavo vseh zdravil, z navedbo firme, s ceno in vsem in potem s
               poantiranjem na koncu, katero zdravilo je bilo izbrano. Na 33 straneh! Pa govorijo,
               da je Črna gora med najbolj skorumpiranimi državami v Evropi! Ja, kje smo pa potem
               mi? Tule imam narejeno vsaj za štiri države, za Dansko, Nemčijo, Poljsko in
               Nizozemsko, analize, kakšne so cene njihovih generičnih zdravil. Premalo je časa,
               zato se veselim tega, da se bomo usedli z gospodom ministrom in bomo to zadevo
               uredili enkrat.</p>
               <p>Upam, da boste upoštevali dobronamerne ideje opozicije, vsaj v tej stroki in vsaj
               pri tem vprašanju, ker mislim, da se da pri zdravilih ogromno prihraniti. Letno bi
               Slovenija z majhnimi korekcijami in predvsem s tem, da bi se nekateri držali
               zakonskih predpisov, lahko prihranila vsaj 40 do 50 milijonov evrov.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim za odgovor.</p>
            </sp>
            <sp who="SDZ5:PahorBorut">

               <speaker>BORUT PAHOR:</speaker>

               <p>Res je, gospod poslanec, tega odgovora nisem pripravil, prevzemam pa vso objektivno
               odgovornost za vsebino, ki sem jo podal.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod Zmago Jelinčič Plemeniti.</p>
            </sp>
            <sp who="SDZ5:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa. Glede na kompleksnost teme in glede na to, da je zadeva zelo zelo
               pomembna, tudi v okviru <q>"šparprograma"</q>, ne samo v okviru zdravljenja naših državljank
               in državljanov, v skladu z drugim odstavkom 246. člena Poslovnika Državnega zbora
               predlagam širšo razpravo v Državnem zboru. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca gospoda Zmaga Jelinčiča Plemenitega, da Državni zbor
               na naslednji seji opravi razpravo o odgovoru predsednika Vlade na poslansko
               vprašanje, bo Državni zbor odločil jutri, v torek, 31. marca 2009, v okviru
               glasovanj. Hvala lepa.</p>
               <p>Prehajamo na odgovore na poslanska vprašanja, postavljena na 2. in 3. seji Državnega
               zbora.</p>
               <p>Minister za okolje in prostor gospod Karl Viktor Erjavec bo odgovarjala na vprašanja
               najprej gospoda Sama Bevka v zvezi z dolgotrajnimi postopki pri sprejemanju
               prostorskih aktov za umestitev državnih cest v prostor.</p>
               <p>Prosim.</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala za besedo, predsednik. Vsem lep pozdrav, zlasti poslancu, ki mi je postavil
               vprašanje in sprašuje, v kakšni fazi je postopek sprejemanja prostorskih aktov za
               umestitev nove cestne in predorske povezave med Primorsko in Gorenjsko v okviru 4.
               razvojne osi, kakšen je terminski plan in kako bomo pospešili postopke pri
               sprejemanju državnih lokacijskih načrtov na 3., 3.A in 4. razvojni osi.</p>
               <p>Najprej naj pojasnim, da je bilo v obdobju 2005-2009 sprejetih 45 državnih
               lokacijskih načrtov oziroma državnih prostorskih načrtov, od katerih jih devet
               obravnava problematiko državnih cest, ki niso avtoceste. Drži pa trditev poslanca, da
               do danes še ni bil sprejet noben državni prostorski načrt, ki se nanaša na ceste na
               3. ali 4. razvojni osi. Lahko povem, da se je priprava pričela konec leta 2006 za
               gradnjo državne ceste Cerkno-Hotavlje in obvoznice Gorenje vasi z objavo priprav v
               Uradnem listu novembra 2006. V okviru teh priprav državnega prostorskega načrta sta
               bili izdelani tudi študiji variant, in sicer dve. V okviru teh študij je bilo
               ugotovljeno, da bi bila najustreznejša tako imenovana južna varianta, ki poteka preko
               Sovodnja in predora pod Kladjami, vendar, žal, s predlagano varianto se nista
               strinjali tako občina Gorenja vas Poljane niti občina Cerkno. Zato je bila jeseni
               2008 tudi sprejeta odločitev, da se obe varianti optimizirata, in sicer na ta način,
               da se čim bolj upoštevajo pripombe lokalnih skupnosti in da se potem tako izdelani
               študiji ponovno ovrednotita v okviru nove študije variant.</p>
               <p>Naj povem, da je v novo študijo variant vključena tudi varianta, za katero občina
               Gorenja vas-Poljane meni, da je edina primerna, in sicer varianta preboja cest s
               Sovodnja v dolini Idrijce in od tam navezava proti Cerknemu. Naročnik vseh teh
               strokovnih podlag, vključno s študijo variant, je v bistvu Direkcija za ceste. Lahko
               povem, da se v tem trenutku izvaja javni razpis za pridobitev teh izdelovalcev. Po
               izdelavi novih študij variant pa se bo priprava državnih prostorskih načrtov
               nadaljevala z izdelavo dopolnjenega osnutka državnega prostorskega načrta, ki pa bo
               zopet javno razgrnjen. Po javni razgrnitvi pa bo izdelan predlog državnega
               prostorskega načrta in na tej podlagi bo potem tudi pripravljena uredba o državnem
               prostorskem načrtu, ki bo potem tudi kot taka zrela za obravnavo na Vladi.</p>
               <p>Ker pa se je načrtovanje ceste med Cerknim in Hotavljami zapletlo, pa je bilo tudi
               poleti 2008 v dogovoru z občino Gorenja vas-Poljane sprejeta odločitev, da bo
               obvoznico občina načrtovala sama. V zvezi s tem je občina že sprejela sklep o začetku
               priprave občinskega prostorskega načrta.</p>
               <p>Toliko zaenkrat.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za dopolnitev odgovora?</p>
               <p>Prosim, gospod Samo Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor.</p>
               <p>Gospodu ministru Karlu Erjavcu bi se prav lepo zahvalil za temeljit odgovor na moje
               poslansko vprašanje, ki sem ga postavil konec januarja letos. Bi pa apeliral, da bi
               bilo treba v samem sistemu sprejemanja prostorskih odločitev narediti nek korak
               naprej in sprejeti dopolnilno zakonodajo, ki bi omogočila hitrejše umeščanje objektov
               v prostor. Tukaj ne gre samo za državne ceste, tudi za druge stvari, ki so
               problematične, kot so daljnovodi in tako dalje. Kajti, od prve prostorske konference
               za umestitev predora med Primorsko in Gorenjsko je poteklo že kar dosti časa. Ta prva
               prostorska konferenca je bila septembra leta 2006 in če bo šlo po takšnem tempu
               naprej, da ne upoštevamo eventualne civilne iniciative, ki se lahko zgodi, bomo
               izgubili preveč časa in ne bomo mogli črpati evropskih sredstev, ki so v tej finančni
               perspektivi na razpolago.</p>
               <p>Zato apeliram na to, da bi pospešili vse te postopke za sprejemanje prostorskih
               načrtov in umestitve novih cest v prostor.</p>
               <p>Še enkrat hvala lepa za odgovor, gospod minister.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Poslansko vprašanje gospodu Karlu Viktorju Erjavcu bo postavila tudi Renata
               Brunskole v zvezi s terminskim planom priprave prostorskih načrtov poteka 3. razvojne
               osi na Dolenjskem in Beli krajini.</p>
               <p>Prosim, gospod minister.</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala.</p>
               <p>Glede na to, da ste, predsednik, že sami povedali glede vsebine vprašanja, tega ne
               bom ponavljal.</p>
               <p>Bi pa morda izrabil še to priložnost glede na to, kar je povedal gospod poslanec.
               Naj povem, da mi zbiramo vse te pripombe in ugotovitve glede na novosprejeti zakon o
               prostorskem načrtovanju in da po vsej verjetnosti kaže, da po treba še v letošnjem
               letu opraviti spremembe in dopolnitve tega zakona, zlasti zato, da bi pospešili
               postopke. Dejansko je veliko evropskih sredstev vezanih ravno na te umestitve.
               Ugotavljamo pa po podrobni preučitvi, da bi se dalo še kaj racionalizirati v teh
               postopkih, tako da Državni zbor lahko v letošnjem letu pričakuje, da bomo prišli s
               takšnim predlogom.</p>
               <p>Kar se tiče vprašanja, ki ga je postavila poslanka gospa Brunskole, lahko rečem, da
               dejansko ta izgradnja te prometne povezave 3. razvojne osi na območju Dolenjske in
               Bele krajine je nujen pogoj za začetek oziroma za napredek gospodarskega razvoja. Naj
               povem, da priprava državnega prostorskega načrta je v fazi izdelave najustreznejše
               variante, predlagana varianta od avtoceste A2 proti jugu poteka po obeh straneh
               Novega mesta, in sicer kot 3. razvojna os po vzhodni obvoznici in tudi po zahodni
               obvoznici. Obe cesti se bosta pa združile na priključku Poganci, od koder poteka
               trasa naprej proti jugu in se za predorom Gorjance razcepi zopet na dva kraka, in
               sicer prvi krak naj bi šel proti Metliki, medtem ko drugi krak proti Vinici. Moram
               reči, da tukaj lokalne skupnosti podpirajo predlagano rešitev, tako da je usklajeno,
               je pa težava v tem, da Ministrstvo za kmetijstvo, gozdarstvo in prehrano je dalo
               prelimenarno negativno mnenje, ker bi se po njihovem stališču trasa morala umakniti s
               tistega dela, kjer je največ kmetijskih zemljišč.</p>
               <p>Moram reči, da so projektne naloge izdelane in po nam znanih podatkih naj bi tudi
               stekli postopki oddaje javnih naročil. Če se v nadaljnjem postopku priprave
               prostorskega načrta ne bo zapletlo, lahko nekako računamo, da bi lahko do uredbe
               prišli v roku 24-ih mesecev. Konkreten terminski plan bo pa Ministrstvo za okolje in
               prostor lahko pripravilo takrat, ko bodo zaključeni vsi postopki oddaje javnih
               naročil za izdelavo podrobnih strokovnih podlag. Prej tega terminskega plana tudi
               nima smisla pripraviti, ker ne vemo, kako bodo ti javni razpisi tekli glede na to, da
               vemo, da je tukaj vedno veliko možnosti za razne pritožbe.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni!</p>
               <p>Najlepša hvala, gospod minister, gospod Karel Viktor Ejravec za odgovor, s tem da
               morebiti pri tem vašem odgovoru nekako pogrešam odgovor. Ko govorite o javnih
               naročilih pri pripravi dokumentacije nekako, ne vem, ali resnično predstavlja veliko
               oviro, možno oviro pritožba - kakršnakoli morebiti pritožba -, da bi se zato zavlekel
               postopek javnega naročila. Zatorej me zanima, če je mogoče odgovoriti:</p>
               <p>Ali je to javno naročilo oziroma ta postopek že stekel? Namreč, nekako je zdaj že
               nekje pol leta, 3. julija lani je prišlo do poenotenja lokalnih skupnosti, in se mi
               zdi, da bomo kmalu prišli do enega leta od tega časa in še vedno smo nekje na
               začetku.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, gospod minister.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala za vaše vprašanje.</p>
               <p>Moram reči, da to pripravlja Direkcija za ceste, ni pa nobenega problema, da
               vprašam, kako daleč so s temi postopki in boste prejela pismen odgovor na to.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister za okolje bo odgovoril na vprašanje gospoda Dejana
               Levaniča v zvezi z vprašanjem stanovanjske problematike. Prosim, gospod minister.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala za vprašanje. Šlo je za vprašanje morebitne ustanovitve tako imenovanega
               sklada prehodnih najemnih stanovanj po švedskem modelu. Moram reči, da je nekaj o tem
               tudi napisano v koalicijskem sporazumu. Moram povedati, da skupaj z Ministrstvom za
               finance proučujemo to možnost, da bi to izvedli že v tretjem paketu tako imenovanih
               protikriznih ukrepov. Tako menim, da bi bilo to možno realizirati, ker določene
               stvari že preučujemo na tem segmentu.</p>
               <p>Bi pa rad povedal, da ne glede na to, da Stanovanjski sklad v tej gospodarski krizi
               tudi želi nekako spodbujati, da se gradbeništvo na tem področju ne bi povsem
               ustavilo, zato bi rad tudi povedal, da je v letošnjem letu predviden začetek gradnje
               v Ljubljani na Brdu, kjer bo nekje sredi leta tudi gradbeno dovoljenje za pričetek
               gradnje 400 stanovanj. Vendar ugotavljamo, da bi bilo treba tudi preučiti možnost
               preoblikovanja republiškega stanovanjskega sklada v tem smislu, da bi lahko bil
               kapitalsko bolj učinkovit, ker so vsi ti projekti vezani tudi z določenimi naložbami
               in bi bilo treba, če bi želeli tu večji zagon doseči, Stanovanjski sklad
               dokapitalizirati, kar pa ni mogoče v takšni obliki, kot je sedaj organiziran, ker bi
               takšna dokapitalizacija lahko močno obremenjevala proračun. Tako da kar se tiče tega,
               lahko rečem, da tu potekajo aktivnosti. Upam, da bomo v okviru tega tretjega paketa
               protikriznih ukrepov že imeli pripravljen in izdelan konkreten predlog.</p>
               <p>Moram pa reči, da proučujemo tudi nekatere druge možnosti, in sicer kako bi
               zagotovili večje število najemnih stanovanj. Veste, da je v državni lasti kar nekaj
               tega stanovanjskega fonda, ki je prazen, ki je sicer tudi v slabem stanju, vendar tu
               tudi vidimo možnosti, da bi v okviru tega lahko ta stanovanja prenovili in jih
               oddajali v najem. Moram pa reči, da tudi določene aktivnosti tečejo, kot je, na
               primer, sedaj bo v letošnjem letu tudi objavljen ta javni poziv za subvencije mladim
               družinam oziroma je že bil, ki prvič rešujejo svoje stanovanjsko vprašanje z nakupom.
               Potem smo s 1.1.2009 uveljavili možnost subvencije za tiste, ki so v tržnih
               stanovanjih, imajo pa pravico do neprofitne najemnine.</p>
               <p>Tako se na tem področju trudimo, da bi stvari premaknili naprej. Je pa res, da je tu
               veliko različnih številk. Tako, na primer, iz uradnega popisa izhaja, da naj bi leta
               2002 bilo v Sloveniji okoli 78 tisoč nezasedenih stanovanj, da jih je samo v
               Ljubljani 13 tisoč. Tu se pojavljajo zelo različne številke in bo treba tudi tu
               natančno ugotoviti, kakšen je dejanski manko teh stanovanj.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Gospod Levanič, prosim.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo, gospod predsednik. Gospodu ministru hvala za temeljit odgovor
               in velika zahvala za pripravljenost reševanja stanovanjske problematike, ker vemo, da
               je v Sloveniji predvsem med mladimi in mladimi družinami to zelo pereč problem.</p>
               <p>Mogoče razjasnitev mišljenja, predvsem ko govorimo o Stanovanjskem skladu, na kar
               ste tudi nakazali sami. Sprašujem se, ali je ta sklad za stanovanja namenjen za to,
               da se ukvarja s prodajanjem stanovanj po tržni ceni in s tem nekako krepi dobiček,
               ali pa je namen tega sklada resnično poskrbeti, da čim več tistih ljudi, ki
               potrebujejo stanovanja, pride konkretno do stanovanj. Se pravi, da poskušamo sklad
               nekako preoblikovati v tej smeri.</p>
               <p>Če res držijo ti podatki, da je lani v bistvu Stanovanjski sklad krepko zaostal za
               načrti, da so prihodki od prodaje stanovanj kar 88 odstotkov pod načrtovanimi in 77
               odstotkov pod dosežkom leta 2007 ter da so načrt presegli tudi pri nagradah, recimo
               za delovno uspešnost in delovne uspešnosti sploh ni bilo, je res stvar razmisleka,
               kaj je osnovna funkcija Republiškega sklada za stanovanjsko problematiko, za
               razreševanje stanovanjske politike. Če držijo tudi ti podatki, da je lani
               stanovanjski sklad kupcem prodal vsega 35 stanovanj in da je danes na voljo oziroma,
               da ima na razpolago še okrog 326 neprofitnih stanovanj, nam v bistvu stojijo prazna
               stanovanja, bi res apeliral na vas, minister, ker vem, da imate posluh za to, da
               poskušamo to čim rej urediti v prihodnje in poskušamo res aktivno reševati
               stanovanjsko problematiko. Hvala lepa.</p>
            </sp>
            <sp who="SDZ5:GantarPavel">

               <speaker>REDSEDNIK DR. PAVEL GANTAR:</speaker>

               <p>Gospod minister za okolje in prostor, gospod Karel Erjavec, bo odgovoril še na
               vprašanje gospoda Milana Gumzarja v zvezi z zemeljskimi plazovi v severovzhodni
               Sloveniji. Pri tem opozarjam, gospod minister, da imate na voljo samo še 1 minuto in
               5 sekund.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala. Samo hitreje ne gre.</p>
               <p>Najprej glede te škode, ki je nastala na podlagi neurij v mesecu juliju in avgustu
               2008. Naj povem, da so občine že nekaj sredstev prejele, in sicer v lanskem letu 9,6
               milijonov evrov; štiri milijone je šlo preko Rdečega križa in Karitasa zaradi izvedbe
               nujnih interventnih del; Ministrstvo za šolstvo, ko je šlo za škode, ki so se
               pojavljale na šolskih objektih, je namenilo skoraj 2 milijona evrov; Ministrstvo za
               okolje enako številke glede zamenjav kritin iz azbeta. Tako je bilo skupaj za ta
               namen v lanskem letu danih 18 milijonov evrov za odpravo teh posledic.</p>
               <p>Moram reči, da letošnji rebalans bo namenil 4 milijone evrov, s tem da je program
               večleten, bo treba v naslednjih letih zagotoviti še dodatnih 20 milijonov evrov
               sredstev.</p>
               <p>Kar se tiče plazov<gap n="..."/><stage>/Izklop mikrofona./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. Gospod minister za okolje in prostor, Karl Erjavec bo odgovoril na poslansko
               vprašanje<gap n="..."/> <stage>/Oglašanje iz klopi./</stage> Se opravičujem, dopolnilni odgovor.</p>
            </sp>
            <sp who="SDZ5:GumzarMilan">

               <speaker>MILAN GUMZAR:</speaker>

               <p>Hvala, gospod predsednik. Hvala tudi gospodu ministru. Več ali manj nam je poznano,
               da je v lanskem letu bil izplačan del škode.</p>
               <p>Vprašanje je bilo postavljeno: Kdaj bomo dobili in koliko denarja v letošnjem letu?
               Koliko v naslednjih letih?</p>
               <p>Bilo je postavljeno tudi vprašanje: Kako bo Ministrstvo za okolje in prostor
               pristopilo k sanaciji plazov, ki so se pojavili v letošnjem letu po neurju in po
               velikih padavinah? Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, želite dopolnilni odgovor? Da.</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Kar se tiče malih in srednji plazov, imamo posebno proračunsko postavko. Vendar
               moram reči glede na dogajanja v zadnjih letih, da je ta proračunska postavka
               prenizka. Tam imamo nekaj več kot dva milijona evrov sredstev za sanacijo vseh teh
               malih in srednjih plazov. Sicer pa to tudi počnemo skupaj z občinami.</p>
               <p>Kar se tiče letošnjega leta, moram reči, da povsod tam, kjer gre za ogrožanje
               življenj - gre zlasti za tiste hiše, kjer je nevarnost, da jih dejansko plaz odnese
               -, da tam pripravljamo programe sanacije, ker je treba ter stvari sanirati. Sicer pa
               je malih plazov v Sloveniji preko 10.000. Tukaj se postavljajo prioritete glede na
               ogroženost. Prva prioriteta je dejansko ogroženost življenj.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister Karl Viktor Erjavec bo odgovoril še na vprašanje Lászla
               Göncza v zvezi z reševanjem problema razširjenosti ambrozije v Republiki Sloveniji.
           </p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala. V zvezi s tem vprašanjem je delno že odgovoril tudi minister za kmetijstvo na
               prejšnji seji. Naj povem, da v zvezi s tem ustanavljamo posebno medresorsko komisijo,
               kjer bosta sodelovala poleg Ministrstva za okolje tudi Ministrstvo za kmetijstvo in
               Ministrstvo za zdravje.</p>
               <p>Moram reči, da tukaj ni kakšne posebne strategije ne v okviru EU, in ne tukaj pri
               nas; da se je v okviru EU začela razprava o tem; da tudi načrtujemo, da v okviru te
               medresorske skupine tudi izdelali slovensko strategijo za reševanje te problematike.
               Ne gre pa samo za ambrozijo, ampak gre tudi za druge invazivne tujerodne vrste, ki se
               širijo ne samo v Sloveniji, ampak tudi po Evropi in povzročajo težave, razne
               alergije, da ne govorim še o drugih škodah za zdravje ljudi. Lahko pa povem, da smo
               imeli 10. marca v Ljubljani mednarodni posvet o tem, kjer je sodelovalo preko 40
               nevladnih in vladnih organizacij. Tam je bilo izpostavljeno, da je ta pojav še
               premalo raziskan in da bo treba več vlagati v te raziskave, v monitoring.</p>
               <p>Enako velja za Slovenijo. Pokazalo pa se je na tej konferenci, da se ta problematika
               v okviru Evropske unije ne rešuje enotno, ampak da vsak po svoje. In sem že prej
               rekel, da v okviru Evropske unije je že prišla zavest, da je treba to problematiko
               reševati enotno na nivoju Evrope, ker dejansko te invazivne tujerodne vrste
               povzročajo kar hudo škodo. Je pa pojav še premalo raziskan. Moram pa reči, da pa
               naraščajo ti pojavi.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dopolnilni odgovor.</p>
            </sp>
            <sp who="SDZ5:GönczLászló">

               <speaker>LASZLO GÖNCZ:</speaker>

               <p>Hvala lepa, gospod predsedujoči. Spoštovani gospod minister, pozdravljam to zamisel o
               ustanovitvi medresorske komisije in da bo izoblikovana posebna strategija.</p>
               <p>Vendar glede na dejanske probleme, ki že obstajajo, pa sprašujem: Ali so predvidene
               tudi v najkrajšem možnem času konkretne aktivnosti? To je eno vprašanje.</p>
               <p>In drugo vprašanje je nedvomno dejstvo, da v okviru Evropske unije se to vprašanje
               postavlja zelo različno, saj nekatere države, ki so bolj gorske države ali pa
               obmorske države, imajo tovrstnih problemov v precej manj, kot pa tiste, ki so tipa
               panonske nižine oziroma še nekaterih območij v Evropi.</p>
               <p>Zato sprašujem: Ali so glede na dejansko širitev predvidene tudi konkretne
               aktivnosti v Sloveniji? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Prosim.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala. Omenil sem že, da v okviru Evropske unije poteka ta razprava in da je komisija
               tudi sprejela poročilo o razvoju strategije Evropske unije za invazivne vrste. In to
               bo tudi potem naša podlaga za našo strategijo. Tam je bilo tudi odločeno, da bo v
               letošnjem letu narejen tudi ustrezen dogovor, kako stroga naj bo politika do
               invazivnih tujerodnih vrst, zlasti zaradi tega problema, ki ste ga vi izpostavili, da
               pač to različno prizadeva različna območja. In tu želimo v okviru Evropske unije
               doseči neko enotno politiko, kako strogo ravnati. Dejansko nekatere države tega
               problema ne občutijo in niti ne želijo neke stroge politike na tem področju. Moram
               reči, da mi kot članica bomo tu zagovorniki bolj stroge politike do invazivnih
               tujerodnih vrst. Tudi do te, ki ste jo omenili, ambrozije.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister za okolje in prostor Karel Viktor Erjavec bo odgovarjal
               še na vprašanje poslanca Laszla Göncza v zvezi z izgradnjo sežigalnice odpadkov v
               avstrijskem Heiligenkreuzu. Izvolite, gospod minister.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala tudi za to vprašanje. Ta sežigalnica je od slovenske meje oddaljena 10
               kilometrov, vendar moram reči, ko smo poizvedovali in zahtevali informacije od
               avstrijske strani v zvezi s to sežigalnico, je bilo navedeno, da bo ta sežigalnica
               zgrajena na podlagi najboljše dosegljive tehnologije in v skladu z vsemi standardi,
               ki veljajo na področju varovanja okolja.</p>
               <p>Moram reči, da v lanskem letu smo tudi zahtevali od avstrijske strani neke dodatne
               meritve v zvezi s tem, kakšen vpliv bo to imelo na Slovenijo, glede na to, da se
               pojavlja neka varianta, da ob severnem vetru bi lahko prišlo do slabših pogojev
               zlasti na področju Goričkega. Moram reči, da iz teh analiz izhaja, da naj ne bi bilo
               teh čezmejnih vplivov. In takrat v lanskem letu se je tudi slovenska stran s tem
               strinjala, da ne bo nekih posebnih vplivov zaradi te sežigalnice na Slovenijo.
               Upajmo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister za visoko šolstvo, znanost in tehnologijo gospod Gregor
               Golobič bo odgovoril na vprašanje poslanca Sama Bevka v zvezi z ureditvijo statusa in
               financiranja Botaničnega vrta v Ljubljani. Prosim.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa. Spoštovani poslanec, hvala za vprašanje. Žal na prejšnji seji nisem
               mogel odgovoriti nanj. Medtem je prišlo do sestanka, pravzaprav že dlje časa
               načrtovanega z vodstvom Botaničnega vrta in Biotehniško fakulteto, v okviru katere
               deluje. Status se je po zapletih v preteklih letih, če lahko tako rečem,
               stabiliziral, uredil, ni bilo izpostavljenih odprtih vprašanj v zvezi s tem. Tudi
               financiranje, ki je bilo jabolko spora, se je medtem s spremenjeno uredbo
               financiranja visokega šolstva dopolnilo, tako da se je v okviru te uredbe povečala
               količina sredstev v letošnjem letu, za katero ta popravek uredbe velja, za 120.000
               evrov, ki se namenja Botaničnemu vrtu. Iz tega se v naših sredstvih tudi v rebalansu
               v prihodnjem letu načrtuje odprtje novega rastlinjaka, ta bo v enem delu velikosti
               550 kvadratnih metrov na podlagi projekta iz leta 2008. To je tudi eden od projektov,
               s tem odgovarjam na drugi del vašega vprašanja, ki bo pomenil nek poudarek pomena
               teži in dolžnega upoštevanja, spoštovanja te najstarejše neprekinjeno delujoče
               ustanove, javne ustanove v Republiki Sloveniji. V prihodnjem letu bo praznovala, kot
               navajate v vprašanju, 200 letnico obstoja. Jaz sem dal že pobudo, da bi jo vključili,
               glede na to, da je ta ustanovitev povezana z ilirskimi provincami, ki letos
               praznujejo 200 letnico, da bi že v okviru letošnjih prireditev se tudi Botaničnemu
               vrtu namenila dolžna pozornost. V vsakem primeru pa bo v prihodnjem letu temu
               posvečena neka posebna skrb. Na eni strani z odprtjem te nove pridobitve, na drugi
               strani pa tudi z organizacijo neke velike mednarodne prireditve v sodelovanju z Zvezo
               evropskih botaničnih vrtov, ki bodo prišli v Ljubljano. In bo na ta način kot prva
               tovrstna prireditev v Sloveniji dano priznanje in neka dolžna pozornost tej ustanovi.
               Ostaja pa za prihodnje veliko vprašanje in naloga na že pred leti zagotovljeni novi
               lokaciji pri živalskem vrtu za nadaljnjo rast oziroma vzpostavitev novega botaničnega
               vrsta in seveda ustrezno zaščito dosedanjega na tej lokaciji, kjer je, kjer se tudi
               lastniško urejajo stvari. Menjava določenih zemljišč z Mestno občino Ljubljano je
               bila podlaga za to, da bo mogoče zgraditi tudi ta rastlinjak.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnilni odgovor? Prosim, gospod Bevk.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor! Jaz se gospodu ministru
               Gregorju Golobiču lepo zahvaljujem za njegov odgovor in skrb, ki jo je pokazal za
               usodo in delovanje Botaničnega vrta v Ljubljani, ki je lansko leto praktično iz
               meseca v mesec polnil časopisne stolpce v negativnem smislu.</p>
               <p>Moje zanimanje za Botanični vrt je tudi iz razloga, ker je bil ustanovitelj
               Botaničnega vrta pred 200 leti Franc Hladnik, Idrijčan po rodu in vrhunski botanik,
               ki so ga cenili tudi izven meja takratne Slovenije. Samo zanimanje za Botanični vrt
               je izbruhnilo v začetku lanskega leta. Govorim samo za lansko leto, ne za pretekla
               leta, ko je financiranje vrta odpovedala Mestna občina Ljubljana. V številnih
               nastopih, ki so bili tako ali drugače povezani z Botaničnim vrtom, je bila tudi
               izjava župana Ljubljane, da je pripravljen sodelovati pri financiranju Botaničnega
               vrta in pri ureditvi razmerij med Mestno občino, Univerzo in Botaničnim vrtom. Vemo,
               da v preteklosti je bil eden glavnih financerjev dejavnosti tega vrta prav Mestna
               občina Ljubljana. Z lanskim letom pa je to sofinanciranjem usahnilo.</p>
               <p>Zanima me: Ali boste vzpostavili kontakte tudi z Mestno občino Ljubljana, da se
               ponovno kot partner vključi v delovanje Botaničnega vrta kot eden izmed pomembnih
               možnih sofinancerjev te dejavnosti? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Izvolite, gospod minister.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa. Ta kontakt je bila pravzaprav vzpostavljen ali utrta mu je bila dobra
               pot z uspešnim dogovorom o zamenjavi določenega dela parcele znotraj vrta in v
               ljubljanski Koleziji, ki omogoča izgradnjo tega rastlinjaka. Sicer pa kot veste, je
               med Vlado Republike Slovenije in Mesto občino Ljubljana kar nekaj odprtih vprašanj.
               Tudi lansko leto beleži oziroma še leto prej neko eskalacijo spora, ki je polnilo
               tudi časopisne strani. Nova vlada je imenovala posebno ministrsko skupino, vodi jo
               ministrica za lokalno samoupravo in regionalni razvoj, gospa Ploštajnerjeva, ki se je
               že sestala s predstavniki mestne občine. Eno od vprašanj, ki je bilo tam navedeno
               oziroma je vključeno v to agendo, ki jih je treba nasloviti in ustrezno rešiti, je
               tudi vprašanje morebitnega ponovnega vstopa oziroma načina sodelovanja Mestne občine
               Ljubljana pri zagotavljanju vseh funkcionalnosti in kvalitetnega obstoja in rasti
               Botaničnega vrta.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Z zadnjim odgovorom ministra Gregorja Golobiča smo odgovorili na vprašanja,
               postavljena na 2. in 3. seji Državnega zbora.</p>
               <p>Zdaj pa prehajamo na ustna poslanska vprašanja poslank in poslancev, ki bodo danes
               postavljena.</p>
               <p>Prvi bo ministru za zdravje postavil vprašanje gospod France Cukjati.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo. Lep pozdrav, gospod minister.</p>
               <p>Jaz se bom dotaknil, kot sem vam že napovedal, vprašanja o zobozdravstvu, in
               sicer:</p>
               <p>Ali in na podlagi česa menite, da bo nov način financiranja zobozdravstva omogočil
               večjo dostopnost do zobozdravstvenih storitev in boljšo kakovost teh storitev?</p>
               <p>To vprašanje sem vam poslal na pobudo oziroma na podlagi odzivov, ki jih dobivamo v
               poslanskih pisarnah in tudi sicer, ko ljudje vse dlje čakajo na obisk zobozdravnika.
               To sicer ni nič novega, ampak zdi se, da se čakalne dobe podaljšujejo. Ko prvič
               pride, če sploh pride do tega, da ga zobozdravnik naroči, čaka tudi po eno leto. In
               če uspe priti na zobozdravniški stol, želi biti pregledan in tudi želi, da se mu kaj
               naredi, da se mu zaplombira zob, naredi krona, mostiček oziroma tisto kar je najbolj
               potrebno. In če se mu že kaj naredi, želi, da je to z dobrimi materiali, da je to
               kvalitetno narejeno, da ne bo treba vsako leto ali vsak mesec popravljati te zadeve.
               Sliši pa se tudi, da pripravljate nek nov način financiranja oziroma povezavo na
               glavarinski sistem. Ob vsem tem pa ni slišati, da bi se nekatere stvari tudi znotraj
               načina financiranja zobozdravstvenih storitev dopolnjevale ali popravljale. Samo če
               pogledamo, kakšen je finančni načrt zobozdravstvene ordinacije za odrasle, vidimo, da
               je v letnem proračunu za takšno ordinacijo predvidenih samo 24 tisoč evrov. To je pri
               povprečni populaciji 2500 na zobozdravnika komaj 10 evrov za materialne stroške in
               amortizacijo. Če računamo, da ta strošek ni samo za zalivke, za mostičke in podobno,
               ampak je tudi za aparaturo, za zobozdravstveni stol, ki stane 50 tisoč evrov, je za
               zobotehnične aparature, za zobni rentgen, je tudi za prostore, za sanitarije za
               paciente, čakalnico, elektriko in tako dalje.</p>
               <p>Sprašujem:</p>
               <p>Ali bo možno ob istih sredstev doseči boljšo kvaliteto zobozdravstvenih storitev? To
               je vprašanje, na katerega želim odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister Miklavčič, izvolite.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Spoštovani doktor Cukjati, lepa hvala Za vprašanje. Preden bi se lotil natančnega
               odgovora, ČE je to možno, bi samo nekaj podatkov, kar bo mogoče zanimivo za vse.</p>
               <p>V Sloveniji zobozdravstvene storitve v breme obveznega zdravstvenega zavarovanja
               opravlja 505 zobozdravnikov v javnih zdravstvenih zavodih. Temu moramo dodati še 597
               koncesionarjev, čistih zasebnikov je 159. V letu 2007 je bilo namenjenih za
               zobozdravstvo 82 milijonov in 44 tisoč evrov, v letu 2008 86 milijonov 500 tisoč
               evrov. To so sredstva, ki jih je namenjalo obvezno zdravstveno zavarovanje za
               zobozdravstvo. Ta sredstva sorazmerno vsako leto rastejo.</p>
               <p>Novi način financiranja zobozdravstvene dejavnosti je predlagal Zavod za zdravstveno
               zavarovanje Slovenije zaradi pritožb številnih zavarovancev, zavarovanih oseb, da jih
               zobozdravniki v Sloveniji nočejo sprejeti v obravnavo. Izkazalo se je, da tako
               ravnajo kljub temu, da ne dosegajo števila opredeljenih oseb, ki jih določajo
               pravila, predpisi obveznega zdravstvenega zavarovanja in zaradi tega po podatkih
               zavoda približno 27 odstotkov zavarovanih oseb nima izbranega zobozdravnika v
               Sloveniji. To pa zahteva zakon in drugi predpisi, da bi lahko uveljavljali pravice iz
               obveznega zdravstvenega zavarovanja. Zavod je ocenil, da je največji problem v tem,
               da so zobozdravniki odklanjali prijavo. In nam je poznano in najbrž doktor Cukjati
               tudi vi veste, da imamo danes v Sloveniji zobozdravnike, ki imajo prijavljenih 2.000,
               2.200 zavarovancev. Imamo pa kar veliko zobozdravnikov, ki imajo prijavljenih samo do
               400, 500 zavarovancev. In na osnovi pritožb, ki so bile s strani zavarovancev, bila
               želja, da se odpre in da morajo zobozdravniki sprejeti prijave zavarovancev na svojo
               listo. Na ta način bi izenačili vse zavarovance v slovenskem prostoru. Dejstvo je, da
               tisti, ki ima 2.000 zavarovancev, in v znesku, o katerem ste vi govorili, dr.
               Cukjati, ki je točen in pravilen, seveda vsi niso v istem letu in stalno pri
               zobozdravniku. To je bil razlog, da smo tudi na ministrstvu podprli ta sistem, da se
               spremeni način in da se lahko vsi prijavljajo, da bi na ta način omogočili tudi tem
               zavarovancem, da pridejo do zobozdravstvene storitve.</p>
               <p>Vaša ugotovitev, dr. Cukjati, je pravilna. Mi pripravljamo nov sistem, da bi to
               olajšali, vendar se ob tem srečujemo tudi z nekaterimi težavami, predvsem v našem
               zahtevku do zobozdravnikov, ko zahtevamo, da dajo zavarovancu obračun opravljene
               zdravstvene storitve. In tu imamo težave, kajti ob nadzorih se ugotavlja, da prihaja
               do neupravičenega zaračunavanja storitev: ali v breme zavoda, ali v breme
               prostovoljnega zdravstvenega zavarovanja in tudi v breme zavarovanca.</p>
               <p>Še zadnji podatek, spoštovani doktor, ob vseh teh ugotovitvah in ob mojem odgovoru,
               pa če sem zelo pedanten in pogledam uresničevanje programa zdravstvenega zavarovanja
               v Sloveniji, potem moram povedati, da tudi teh 86 milijonov 500 tisoč v lanskem letu
               s strani zobozdravnikov je bilo 2% pod planom. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnitev odgovora? Izvolite, gospod Cukjati.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala, gospod minister. Zagotovo veliko tega, kar ste povedali, stoji in podpiram.
               Vendar prehod na glavarino ima eno izvirno napako. Vi ste rekli, da so zobozdravniki,
               ki imajo preko 2.000 zavarovancev, in taki, ki imajo zelo malo opredeljenih. Problem
               je v tem, da tudi če bi bili in ko bodo vsi pacienti opredeljeni, bomo imeli, na
               primer, v Gornji Radgoni 2.300 pacientov na zobozdravnika, govorimo o odraslih, v
               Idriji, na primer, pa 3.300. To je velika razlika, 2.300, 3.300. Tukaj imam imena
               deset oziroma petnajst zdravstvenih domov, od Šentjurja pri Celju, Sežane, Jesenic,
               Radovljice, Tržiča, Grosuplja, Idrije, Kamnika in tako dalje, ki imajo preko 3000
               prebivalcev na zobozdravnika. Si predstavljate, kako bo delal zobozdravnik s 3300,
               upoštevajoč, da so prebivalci enakomerno porazdeljeni na vse obstoječe zobozdravnike
               v tistem kraju, recimo v Idriji. Pri tem je treba upoštevati, da je osnovna pravica
               pacienta, da enkrat na leto pride k zobozdravniku na pregled, to pomeni najmanj
               polovico delovnega časa bo samo ta pravica bo zavzela, ko bodo pacienti izkoristili
               to pravico. In kakšna bo kvaliteta teh storitev, si lahko tudi predstavljamo.</p>
               <p>Mislim, da sedaj vegetira zobozdravstvo samo na račun neosveščenosti pacientov, da
               ne pridejo do zobozdravnikov.</p>
               <p>Če hočemo narediti kvalitetno zobozdravstvo, je treba nekaj prej narediti, od mreže,
               do kvalitete, do stroškov.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Dr. Cukjati, to je bil komentar? Hvala lepa. Ste dobili zahtevo za
               dopolnitev odgovora? Ste. Izvolite. Hvala lepa.</p>
               <p>Dr. Boštjan Žekš je odsoten. Gospod Miran Györek, boste postavili vprašanje? <stage>(Da.)</stage>
               Gospod poslanec Miran Györek bo postavil poslansko vprašanje ministru brez resorja,
               odgovornemu za področje odnosov med Republiko Slovenijo in avtonomno slovensko
               narodno skupnostjo v sosednjih državah ter med Republiko Slovenijo in Slovenci po
               svetu. Prosim.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik.</p>
               <p>O žalostnem zapostavljenem položaju slovenske manjšine v Porabju na Madžarskem ste
               verjetno tudi vi seznanjeni, kolegice in kolegi. Da postaja stanje kritično, so lahko
               ugotovili med svojim obiskom v Porabju predsednik Državnega zbora in člani naše
               parlamentarne komisije za zamejske Slovence med svojimi obiski v Porabju in tudi v
               Budimpešti. Lahko vam zatrdim, da problematiko še bolje poznamo v Slovenski
               nacionalni stranki, saj se s položajem naših zamejcev seznanjamo pogosto tudi z
               neformalnimi obiski v Porabju, ko se nam naši zamejci odkrito in brez formalnih
               zadržkov potožijo o njihovem položaju in prosijo matico Slovenijo za pomoč. Znano je,
               da se slovenski manjšini v Porabju že desetletja ne posvečamo sorazmerno z našimi
               manjšinami v Avstriji in Italiji, potrebna je tudi s pogodbami in dogovori
               zagotovljena pozornost. Sodu je očitno izbila dno nedavna namera lokalne uprave v
               Monoštru, da zapre en slovenski vrtec v Porabju z utemeljitvijo, da ni denarja in da
               je premalo slovenskih otrok. S podobno obrazložitvijo so nekoč zaprli tudi osnovno
               šolo v slovenski porabski vasi Sakalovci. Nedavno so ukinili financiranje slovenskega
               etnografskega muzeja v Monoštru. Veseli nas, če držijo informacije iz najnovejših
               neuradnih virov, da naj bi bili spremenili odločitev o financiranju muzeja in osebno
               me to veseli.</p>
               <p>Zanima me:</p>
               <p>Kako in s kakšnimi konkretnimi koraki načrtuje minister dejavnosti z namenom
               izboljšanja stanja slovenske manjšine v Porabju?</p>
               <p>Uporabi lahko več sredstev za obrambo slovenskega življa in s tem slovenstva nasploh
               v zamejstvu. Eno je madžarska zakonodaja in zaščita manjšin, ki je Madžari očitno ne
               izvajajo, kot bi bilo treba, drugo je naše pričakovanje vašega medresornega
               ministrskega angažiranja z namenom izboljšanja takšnega slabega stanja. Tukaj v prvi
               vrsti mislim na našega ministra za šolstvo in ministrico za kulturo. Pozdravljam
               namreč odločitev slovenskega ministrstva, da enkrat tedensko obiskuje slovenske vrtce
               v Porabju naša vzgojiteljica in tako skrbi za stik najmlajših v Porabju s slovenskimi
               otroki. Zelo pomembno bi bilo, če bi naše ministrstvo v ta namen angažiralo vsaj dve,
               tri vzgojiteljici, tako <gap n="..."/><stage>/Opozorilni znak za konec razprave./</stage> da bi lahko vsak dan
               obiskali štiri, pet vrtcev, in tako poskrbeli za naše najmlajše. Tukaj gre za
               zanemarljive stroške. V nekaj tisoč evrih se lahko pogovarjamo. In to ne bi ne vem
               kako vplivalo na naš proračun. V neposredni obmejni bližini imamo na voljo kar nekaj
               nezaposlenih vzgojiteljic in na ta način bi lahko prispevali k reševanju
               nezavidljivega socialnega položaja prebivalstva na Goričkem in v Prekmurju. V
               najmanjši slovenski vasi v Porabju, Vandovci, so naši zamejci z volonterskim
               prostovoljnim trudom uspeli organizirati tako imenovani mali Triglav, ki predstavlja
               simbol slovenstva v Porabju<gap n="..."/><stage>/Izključen mikrofon./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Györek, žal mi je, čas vam je potekel. <gap n="..."/><stage>/Oglašanje iz klopi./</stage> Odgovora
               niste mogli dobiti, ker dr. Žekša ni. Najprej izjavite ali pričakujete na naslednji
               seji ustni odgovor ali pisni. <stage>/Oglašanje iz klopi./</stage> Boste dobili pisni odgovor v 30
               dneh. Hvala lepa.</p>
               <p>Gospa Renata Brunskole bo postavila poslansko vprašanje ministru za gospodarstvo,
               dr. Lahovniku.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni spoštovani gospodje ministri, kolegice in kolegi!
               Gospodarstvo ter gospodinjstva se na nekaterih območjih Slovenije že več let soočajo
               s problematiko zanesljive oskrbe z električno energijo. Problem predstavljajo zlasti
               tako imenovana ozka grla, kjer poteka oskrba z električno energijo po enem samem
               daljnovodu, saj ob morebitnih vremenskih nevšečnostih ali, žal, vse pogostejših
               naravnih nesrečah na teh območjih obstajo še toliko večja nevarnost, da pride do
               daljšega izpada električne energije odjemalcem.</p>
               <p>Najbrž ni treba posebej poudarjati, kakšno materialno škodo lahko povzroči daljši
               izpad električne energije zlasti v gospodarstvu.</p>
               <p>Naj vam predstavim konkreten problem. Gospodarstvo Dolenjske in Bele krajine ter
               gospodinjstva na tem območju se že več let soočajo s problematiko zanesljive oskrbe z
               električno energijo. Šibko točko predstavlja navezava iz Krškega do Novega mesta in
               od tam iz razdelilne trafo-postaje RTP Gotna vas v Belo krajino, kjer poteka oskrba z
               električno energijo po enem samem daljnovodu preko z gozdom poraščenih Gorjancev.
               Leta 1999 je zaradi snegoloma in žleda v zimskih mesecih prišlo do popolne prekinitve
               oskrbe Posavja, Dolenjske in Bele krajine z električno energijo. Nekaj podobnega se
               je letos zgodilo na Koroškem. Že v preteklih letih so gospodarstveniki tako z
               Dolenjske kot iz Bele krajine, opozorili na navedeni problem tveganja ob
               nepredvidenih izpadih. Možna rešitev bi bila oskrba Dolenjske, predvsem gospodarsko
               močnega porabnika električne energije Novega mesta in Bele krajine, z izgradnjo
               novega daljnovoda nad Črnomljem in Kočevjem, saj bi tako dobili zanko Novo mesto -
               Bela krajina - Kočevje - Beričevo pri Ljubljani - Novo mesto. Na ta način bi se
               izognili morebitni nevarnosti daljšega izpada dobave električne energije na celotnem
               navedenem območju.</p>
               <p>Zato vas, spoštovani gospod minister dr. Matej Lahovnik, vprašam:</p>
               <p>Ali so predvidene kakšne dodatne izgradnje novih daljnovodov ali kateri drugi
               ukrepi, ki bi v večji meri zavarovali odjemalce električne energije na najbolj
               ogroženih območjih Slovenije?</p>
               <p>Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Izvolite, gospod minister.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa, spoštovana poslanka.</p>
               <p>Vprašanje je dejansko zelo aktualno, in bi želel pojasniti, da sta za zanesljivost
               oskrbe z električno energijo v Sloveniji odgovorna dva sistemska operaterja
               prenosnega in distribucijskega omrežja. Ko govorimo o prenosnem, gre za Eles, ko pa
               govorimo za distribucijsko omrežje, pa je Javno podjetje Sodo. Zanesljivost omrežja
               obsega odpornost sistema na motnje in zadostnost, ki sta dva ključna parametra za
               pripravo načrtov razvoja omrežij, ki jih vsaki dve leti izdelata oba sistemska
               operaterja, tako Eles kot tudi Sodo. Načrta, ki predstavljata nabor obnovitvenih in
               novih investicij, sta predstavljena in sestavljena za najmanj 10 let naprej. V
               zadnjem osnutku razvojnega načrta prenosnega omrežja za obdobje 2009-2018, ki sta ga
               Eles in Sodo predložila v januarju 2009, so zanesljivostne analize pokazale, da se v
               sedanjem stanju na omrežju pojavljajo težave na več mestih. Eno izmed problematičnih
               območij je tudi območje Dolenjske, Bele krajine in Posavja. Širše novomeško območje
               ima v trenutnem stanju neustrezno napajanje, saj se vse razdelilne transformatorske
               postaje na tem območju napajajo zgolj radialno iz razdelilne postaje Hudo, zaradi
               česar na tem območju ni zagotovljenega tako imenovanega varnostnega ali sigurnostnega
               kriterija. Treba je poudariti, da za zagotovitev ustreznega napajanja je na tem
               območju predvidenih več nujnih obnov in novih investicij, in sicer do leta 2012 nov
               dvosistemski 110-kilovoltni daljnovod Bršljin-Gotna vas, potem nova razdelilna
               transformatorska postaja Krka, do leta 2011 tudi rekonstrukcija 110-kilovoltnega
               daljnovoda Brestanica-Hudo v dvosistemski daljnovod, do leta 2012 nov 110-kilovoltni
               daljnovod Grosuplje-Trebnje in pa nova razdelilna transformatorska postaja Ivančna
               gorica. Leta 2018 se predvideva rekonstrukcija obstoječega 110 kilovoltnega
               daljnovoda Kočevje-Hudo, se pravi po zgraditvi novega daljnovoda med Grosupljem in
               Trebnjem. Do leta 2012 se predvideva tudi nova razdelilna transformatorska postaja
               Dobruška vas in rekonstrukcija 110 kilovoltnega daljnovoda Krško-Hudo v dvosistemski
               daljnovod. Do leta 2018 se predvideva tudi nov 110-kilovoltni daljnovod
               Kočevje-Črnomelj ali opcijsko zaradi okoliško problematične trase nova povezava Bele
               krajine s 110-kilovoltnim omrežjem Hrvaške na relaciji Metlika-Ozalj. Do leta 2010 se
               predvideva tudi nova razdelilna transformatorska postaja na lokaciji Brestanica in do
               leta 2014 nova razdelilna transformatorska postaja Mokronog, nova razdelilna
               transformatorska postaja Trbovlje in do leta 2013 nov dvosistemski 110-kilovoltni
               daljnovod Otoška vas-Hrastnik. To vam lahko tudi izročim, ker imam pismeno
               pripravljeno, tako da boste imeli natančne podatke. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Želite dopolnitev odgovora? Prosim.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Najlepša hvala, gospod minister, za izčrpen odgovor. Seveda v želji po nadaljnjem
               gospodarskem razvoju celotnega tega območja, gre pa res za širši problem v celotni
               Sloveniji, posebej na območjih, kjer smo nekoliko bolj oddaljeni od mestnega središča
               oziroma od Ljubljane. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Jakob Presečnik bo postavil poslansko vprašanje ministru za delo,
               družino in socialne zadeve. Izvolite.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani gospodje ministri, spoštovane kolegice
               in kolegi! Ministru za delo, družino in socialne zadeve bi postavil eno kratko, pa
               mislim, da dovolj jasno vprašanje. Pa najprej, če mi dovolite, malo obrazložitve.</p>
               <p>Po podatkih Statističnega urada Republike Slovenije iz leta 2007 je v zadnjem
               desetletju pod pragom tveganja revščine živelo 12 do 14% prebivalcev Slovenije. Če v
               dohodek ne bi šteli družinskih in socialnih prejemkov, bi bila stopnja tveganja
               revščine v Sloveniji 25%. V lanskem letu je prag revščine znašal 495 evrov. Verjetno
               se marsikdo tudi sprašuje, kako s takšnimi prejemki sploh ljudje preživijo. Kmečko
               upokojen sokrajan mi je pred dnevi, pred tedni pokazal svoje obvestilo o nakazilu
               pokojnine. Gre za tako imenovano kmečko pokojnino. V mesecu februarju je dobil
               nakazano vsega skupaj 187,43 evrov, pa mislim do poračuna približno, na pamet rečem,
               8 evrov. Človek je leta in leta trdo delal na svoji kmetiji, preživljal sebe in
               družino in to v obdobju, ko so bile cene kmetijskih pridelkov izredno nizke, ko je
               bila tako imenovan obvezna oddaja, ko je bilo za preživetje garati dobesedno cele
               dneve in vse dni v letu, v večini primerov na hribovitih za obdelavo izredno težavnih
               kmetijah. Danes pa njegova pokojnina znaša celih 9 evrov več kot državna pokojnina.
               Potem pa slišimo razne uradnike, ki to dejstvo opravičuje s tem, da imajo ti
               prejemniki pokojnin še drugo premoženje. Vsak, ki logično razmišlja bo vedel, da je
               pri ljudeh, ki so imeli majhne dohodke, zelo majhna verjetnost, da so si ustvarili
               veliko premoženje. Problem je tudi v tem, da kmetje, ki so plačevali prispevke iz
               prostovoljnega vključevanja v pokojninsko in invalidsko zavarovanje, zoži obseg
               pravic za več kot polovico zavarovalne dobe, nimajo dodatnih pravic iz naslova
               socialnih transferjev in pokojninsko invalidskega zavarovanja. Če se spomnimo v
               lanskem letu, ko smo v tem zboru obravnavali ta draginjski dodatek, smo ga imenovali
               za nekatere kategorije upokojencev, še tam se je bilo dobesedno težko izboriti za ta
               draginjski dodatek tudi za te kategorije.</p>
               <p>Zato vas spoštovani gospod minister sprašujem:</p>
               <p>Kako in kdaj boste rešili to problematiko?</p>
               <p>Kaj boste naredili, da se dvignejo te najnižje pokojnine, ki jih v večji meri
               prejemajo kmetje, ki so dolga leta trdo delali in plačevali pokojninsko in invalidsko
               zavarovanje?</p>
               <p>Hvala lepa za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister, izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Spoštovani predsedujoči! Spoštovani gospod Presečnik!</p>
               <p>Dovolite, da vam pojasnim, kako izgleda zagotavljanje pokojnin kategorijam
               kmetom-upokojencem, kot ste jih navedli. Pokojninsko in invalidsko zavarovanje kmetov
               je urejeno enako kot zavarovanje ostalih kategorij zavarovancev. Država predpisuje
               obveznost zavarovanja le za tiste, ki dosežejo relativno visok katastrski dohodek
               oziroma drug dohodek, drugim pa neodvisno od dohodkov omogoča, da se prostovoljno
               vključijo v obvezno pokojninsko in invalidsko zavarovanje. Prav tako je mogoče
               ugotoviti, da so kmetje v preteklih obdobjih vedno imeli možnost izbirati, kakšne
               prispevke bodo plačevali, in posledično, koliko bo znašala njihova pokojnina.
               Pomembno je tudi dejstvo, da ima večina kmečkih zavarovancev ob izpolnitvi pogojev za
               starostno pokojnino še vedno v lasti del kmečkega gospodarstva oziroma so ob predaji
               kmetije s pogodbo o preužitku zagotovijo določene bonitete, ki se kasneje tudi
               štejejo med dohodke. Prispevek kmetov po zakonu o prispevku za socialno varnost znaša
               22,39 odstotka, medtem ko prispevki ostalih kategorij zavarovancev znašajo 38,20
               odstotka. Prispevek delodajalca, ki se obračunava po stopnji 8,85, se za kmečke
               zavarovance plačuje iz državnega proračuna.</p>
               <p>V zvezi z navedbo konkretnega v vašem vprašanju, da prejema kmečka upokojena oseba
               pokojnino v višino 187,43 evrov, pojasnjujemo, da znaša kmečka pokojnina po zakonu o
               starostnem zavarovanju kmetov od 1. 1. 2009 dalje 227,60 evra. Če oseba prejema
               starostno pokojnino v višini 187,43 evrov, to pomeni, da ni bila pokojninsko in
               invalidsko zavarovana za polni obseg. Zavarovana je bila le za ožji obseg pravic in
               iz tega razloga nima nobene druge pravice iz pokojninskega zavarovanja, pridobi le
               pravice do pokojnine. Država skladno s predpisi o pokojninskem in invalidskem
               zavarovanju vsem zavarovancem zagotavlja najnižjo pokojnino v višini 35 odstotkov
               najnižje pokojninske osnove, ne glede na višino plačanih prispevkov. To pomeni, da
               vsaka oseba, tudi kmetje, ki izpolni pogoje najmanj 15 let zavarovalne dobe, pri
               določeni starosti pridobi pravico do pokojnine v omenjeni višini, čeprav si s
               plačanimi prispevki ni zagotovila pokojnine v tej višini. Če skupni prejemki
               upokojenca ne dosegajo cenzusa za denarno socialno pomoč, je takšna oseba upravičena
               do te razlike, cenzus pa je 221,70 evra.</p>
               <p>Z zakonom o pokojninskem in invalidskem zavarovanju iz leta 2000 so pravico do
               državne pokojnine, kljub temu, da za to niso bili plačani prispevki, pridobile tudi
               osebe, ki zavarovanja sploh niso imele. Predlog za ureditev državne pokojne so podali
               pravi poslanci vaše stranke, ki zastopajo voljo kmetov, in to iz razloga, ker kmečke
               ženske praviloma niso bile zavarovane in so na starost ostale brez vseh prejemkov.
               Kmečki zavarovanci imajo v večini res zelo nizke pokojnine, vendar razlog ni sam
               status kmeta, temveč plačevanje nizkih prispevkov, pri čemer ponovno poudarjamo, da
               Republika Slovenija vsem kmetom plačuje del prispevkov, tistih za delodajalca, zaradi
               česar so dejansko že v obdobju plačevanja prispevkov za pokojnino v boljšem položaju
               kot ostali upravičenci. Na ministrstvu se seveda zavedamo, da gre pri vprašanju
               ureditve kmečkih pokojnin za pomembno in občutljivo tematiko, glede katere je bilo v
               strokovnih ter političnih krogih v preteklosti sprejetih veliko različnih stališč.
               Bomo pa to proučili tudi sedaj ponovno, ko se lotevamo modernizacije pokojninskega
               sistema. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Želite dopolnilni odgovor? Izvolite.</p>
            </sp>
            <sp who="SDZ5:PresečnikJakob">

               <speaker>JAKOB PRESEČNIK:</speaker>

               <p>Hvala lepa, gospod minister, za odgovor. Naj tudi sam poudarim to, da gre za
               zavarovance za ožji obseg, tako kot ste tudi vi poudarili. In tudi sam moram
               poudariti, da ne gre to za zavarovance in za upokojence iz zadnjega obdobja, za
               upokojence, ki so mlajši, ampak da gre pretežno, ne vem na pamet številke, kakšno je
               to število, vendar za upokojence, ki so danes stari že krepko preko 70 in več let,
               ljudi, ki so garali na teh kmetijah v času, ko so bili mladi, po vojni in v tistih
               obdobjih. Ne sprašujem pa za upokojence, ki redno plačujejo svoje prispevke in
               odvisno od prispevkov dobivajo ali bodo dobili ustrezno pokojnino. Za ta obseg in za
               te upokojence gre.</p>
               <p>Zahvaljujem se vam za odgovor tudi v tem smislu, da boste tudi pri pripravi sprememb
               razmišljali tudi o teh pokojninah. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Kek bi rad postavil poslansko vprašanje odsotnemu ministru za
               promet. Gospod Kek, izvolite.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Rad bi predvsem dobil odgovor. Če sem prav razumel, je možen odgovor ustno ali
               pisno. Zastavljam vprašanje<gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Če boste zahtevali ustni odgovor, ga boste dobili na naslednji seji, drugače
               pisni<gap n="..."/></p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Prosim za ustni odgovor. Vprašanje pa se glasi: Kdaj minister za promet pričakuje
               dokončanje slovenskega avtocestnega kraka?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Odgovor bo dan ustno na naslednji seji.</p>
               <p>Gospod Marijan Pojbič bi rad vprašal ministra za delo, družino in socialne zadeve.
               Gospod Pojbič, izvolite.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani gospod predsednik, spoštovani gospod minister! Moje vprašanje se dotika
               zelo pereče problematike, s katero so najbolj obremenjeni starostniki, posebej tisti,
               ki že dolgo časa čakajo na svoje postelje v domovih za starostnike. Prepričan sem, da
               bi na tem področju Vlada morala storiti velike korake pri izgradnji dodatne mreže
               domov za starostnike iz javnih sredstev, saj se čakalne vrste in število
               starostnikov, ki čakajo na postelje, zelo hitro povečujejo.</p>
               <p>Pri pregledu rebalansa proračuna so me vznemirile številke, ki kažejo, da
               ministrstvo znižuje sredstva za izgradnjo domov za ostarele. Takšen pristop ne obeta
               izboljšanja stanja na tem področju, temveč ga drastično poslabšuje. Iz tega razloga
               se mi zdi neizogibno, da kot podpredsednik Odbora za delo, družino in socialne zadeve
               reagiram in zahtevam odgovor na vprašanje, ki zadeva to problematiko.</p>
               <p>Če se navežem na koalicijsko pogodbo, je v njej zapisano: <q>"S povečanimi vlaganji
               javnih sredstev in v partnerstvu z neprofitnimi subjekti bomo zagotovili dodatne
               namestitvene kapacitete za vse skupine uporabnikov."</q> V predlogu rebalansa proračuna
               za leto 2009 pa na postavki 2004, 2603, Socialno varstvo starostnikov, pri programu
               Investicijsko vzdrževanje socialno zdravstvenih zavodov ni zaslediti povečanja
               sredstev. Še bolj je zaskrbljujoče, da se pri programu mreže domov za starostnike
               sredstva zmanjšujejo za skoraj pol milijona evrov, čeprav v obrazložitvah navajate,
               da želite s pomočjo investicijskih vlaganj v infrastrukturo doseči boljše in večje
               kapacitete, večjo pestrost ponudbe in večjo pluralnost pri izvajanju
               socialnovarstvenih storitev.</p>
               <p>Na podlagi navedenega vas sprašujem: Kakšni so predvideni ukrepi Ministrstva za
               delo, družino in socialne zadeve v letu 2009 na področju gradnje domov za
               starostnike?</p>
               <p>Kakšna je dolgoročna strategija vašega ministrstva glede gradnje domov za
               starostnike?</p>
               <p>Kakšen je vaš pogled na javno-zasebno partnerstvo pri izgradnji domov za
               starostnike? Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa, gospod poslanec Pojbič. Naj odgovorim najprej na vašo skrb, da se v
               predlogu rebalansa za leto 2009 za program - Mreže domov za starostnike sredstva
               zmanjšujejo za skoraj pol milijona evrov, kot navajate. Če pogledate natančno
               postavke in njihovo razporeditev, boste videli, da so se sredstva na ravni
               podprograma Socialno varstvo starejših ohranila in da govorimo o 7 milijonov 254
               tisoč evrih, ki so tudi v rebalansu predvidena v enakem znesku. Smo pa naredili
               prerazporeditev znotraj posameznih postavk, predvsem med domovi za starejše in med
               posebnimi socialnovarstvenimi zavodi.</p>
               <p>V domovih je trenutno na voljo 15.818 mest za starejše, do konca leta 2010 bomo
               dobili še okvirno 1.800 novih mest. Gre za že podeljene koncesije, vendar so domovi
               še v izgradnji. Odprt pa je še razpis koncesij za področje Ljubljane in Maribora za
               približno 700 mest, ker so v teh mestih najdaljše čakalne dobe. S tem obsegom mreže
               institucionalnega varstva starejših bo država uresničila cilj nacionalnega programa
               starejših do leta 2010, to je 5% vključenost starejših od 65 let v domove. Po tem
               obdobju pa bo najbrž treba ponovno premisliti in pregledati, kako se populacija stara
               in kakšne so dodatne potrebe.</p>
               <p>Zato so ocene ministrstva na področju institucionalnega varstva starejših v letu
               2009 usmerjene predvsem v posodobitev obstoječih javnih zavodov, ki po kakovosti že
               zaostajajo za tistimi, ki so bili zgrajeni po letu 2000, ter uvajanje novih
               modernejših konceptov institucionalnega varstva starejših. Poleg tega je cilj
               ministrstva spodbuditi tudi druge, neinstitucionalne oblike varstva starejših, ki
               le-tem omogočajo, da dalj časa ostanejo v svojem domačem okolju.</p>
               <p>Glede na obstoječo mrežo javnih zavodov in število starejših domov, ki jih je treba
               posodobiti, bodo proračunska sredstva namenjena v glavnem za investicije in
               investicijsko vzdrževanje obstoječih domov. Zato že nekaj let spodbujamo gradnjo
               domov s pomočjo zasebnega kapitala. V omrežju deluje 27 domov, ki jim je ministrstvo
               podelilo koncesijo za opravljanje tega varstva. Ti opravljajo javno službo pod
               enakimi pogoji kot javni zavodi, in tudi pod enakim strokovnim, upravnim in
               inšpekcijskim nadzorom.</p>
               <p>V lanskem letu smo začeli tudi s prvim pilotnim projektom - posodobitvijo
               obstoječega javnega zavoda po principu javno-zasebnega partnerstva, in sicer v Domu
               starejših občanov Idrija. Izvajanje projekta spremlja komisija, ki je sestavljena iz
               predstavnikov našega ministrstva, Ministrstva za finance in Skupnosti
               socialno-varstvenih zavodov Slovenije. In to javno-zasebno partnerstvo je v
               slovenskem pravnem sistemu že formalno vpeljano in lahko dopolnjuje javne mreže.</p>
               <p>Na ministrstvu bomo pozorno spremljali potek tega projekta in bomo na tej podlagi
               lahko tudi pripravili celostni pristop na tem področju. Za nadaljnji razvoj tega
               področja je pomembno sprejetje tudi zakona o dolgotrajni oskrbi in zavarovanje za
               dolgotrajno oskrbo, s katerim se bodo zagotovili viri financiranja in postavilo
               standarde na tem področju. Ta dva zakona pa pripravljamo tudi v tem letu.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Želite dopolnitev odgovora?</p>
               <p>Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Spoštovani minister, rad bi vas spomnil volilnih obljub. Tukaj mislim predvsem na
               stranko DeSUS in tudi na vladno koalicijo, ki vas je tudi predlagala v ta ministrski
               resor v prepričanju, da boste obljube, ki so bile dane pred volitvami, DeSUSa in
               vladne koalicije, uresničevali. To pomeni, se zavzemali za dodatna sredstva iz
               proračuna za dodatno izgradnjo domov za starostnike. Ponovno poudarjam, da iz
               rebalansa proračuna, vsaj jaz, tega nisem razbral.</p>
               <p>Ves prejšnji mandat smo poslušali nezadovoljstvo prav DeSUSa in prejšnje opozicije,
               torej sedanje koalicije, da usmeritev prejšnje vlade v smeri javno-zasebnega
               partnerstva s podeljevanjem koncesij za izgradnjo domov za ostarele ni ustrezna.
               Veliko predvolilnih obljub je bilo danih v smeri zagotavljanja povečevanja sredstev
               za izgradnjo dodatne mreže javnih domov za ostarele, ki se financirajo iz javnih
               sredstev. Še enkrat vas sprašujem gospod minister:</p>
               <p>Kje so sedaj te obljube, ki so bile danes v času predvolilne kampanje?</p>
               <p>Prosim za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa. Kot sem že poprej navedel v odgovoru, se program širitve domov varstva
               za ostarele uresničuje tako, kot je bil sprejet. Navedel sem številke, ki kažejo, da
               se število mest povečuje in da bo dosežen cilj za leto 2010. V proračunu za to leto
               za te namene pa ostaja enako sredstev, kot jih je namenila za ta proračun prejšnja
               vlada in ga nismo zmanjšali. Če bodo pa možnosti, bomo v ta namen v proračunu za
               prihodnje leto to postavko lahko tudi razširili. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Pojbič, izvolite.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Proceduralno. Na osnovi drugega odstavka 246. člena Poslovnika Državnega zbora
               predlagam, da Državni zbor opravi na naslednji seji razpravo o odgovoru na moje
               postavljeno vprašanje vam gospod minister.</p>
               <p>S podanim odgovorom ne morem biti zadovoljen, saj sem prepričan, da so eno besede,
               ki so bile danes tukaj izrečene, drugo pa so pa rezultati, ki so vidni.</p>
               <p>Veliko starostnikov ostaja pred vrati domov za starostnike, prav tako vsak dan več
               ljudi ostaja brez službe, vsak dan je več ogroženih in živijo na robu revščine. In
               prav tako niste podprli dodatka k pokojninam. In ukrepi, ki jih je sprejela za
               reševanja krize ta vlada oziroma ta resor na področju Ministrstva za delo, družino in
               socialne zadeve, niso zadostni. Imate pa dovolj denarja za izplačilo odškodnin na
               osnovi izdajanja odločb izbrisanim. In tu vas socialna nota tistih skupin, ki so na
               robu preživetja, in socialno ogroženih, ne zanima.</p>
               <p>Zato mislim, da so to tako pomembni razlogi, ki me vodijo k temu, da vam več ne
               morem na besede popolnoma verjeti. In zato seveda predlagam, kot sem uvodoma povedal,
               širšo razpravo v Državnem zboru o tem vprašanju.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Pojbič, o vašem predlogu bo Državni zbor odločal jutri v času
               glasovanja. Besedo ima gospod Zvonko Černač, ki bo postavil vprašanje ministru za
               okolje in prostor.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi, vsi ostali prisotni! Spoštovani minister! Gospodu
               ministru Erjavcu želim postaviti vprašanje v zvezi z dimnikarskimi storitvami.</p>
               <p>Problem na področju opravljanja dimnikarskih storitev se pojavlja vse od prenosa te
               obvezne gospodarske javne službe, ki je bila iz občine prenesena na državo, kar se je
               zgodilo s spremembo zakona o varstvu okolja v obdobju Ropove vlade maja 2004. V
               zakonu o varstvu okolja je bilo določeno šest mesečno prehodno obdobje, ki se je
               izteklo konec leta 2004, do katerega so bile dimnikarske storitve občinska
               gospodarska javna služba. Po tistem so postale obvezna državna gospodarska javna
               služba. Očitno pri reformi, ki je bila uzakonjena pred 5 leti in se je v celoti
               zaključila šele z nekaterimi odločitvami, ki jih je sprejela sedanja vlada decembra
               lani, niso bili najbolj v ospredju interesi potrošnikov, pač pa predvsem interesi
               velikih izvajalcev dimnikarskih storitev.</p>
               <p>Na to dejstvo kažejo številna poslanska vprašanja, ki so bila v zvezi s to
               problematiko postavljena v prejšnjem, nekatera pa tudi že v začetku tega mandata v
               pisni obliki. Iz številnih slovenskih občin prihajajo klici in opozorila številnih
               občanov o tem, da so zaradi novega sistema ostali brez njihovega lokalnega
               dimnikarja, ker na razpisu ni bil uspešen in je koncesijo prejelo večje podjetje iz
               drugega kraja. Konkretni primeri kažejo na diskriminatorno obravnavo v postopku
               razpisa, na to pa kažejo tudi upravni spori, ki so bili sproženi v posamičnih
               primerih. Glede na to, da so storitve monopolne, je veliko negodovanja s strani
               koristnikov oziroma občanov, predvsem tudi glede cen storitev, ki so, po njihovem
               mnenju, previsoke. Problem pa ni samo v neustrezni kakovosti in predragih storitvah,
               izvorni problem je v konceptu, ki uvaja monopol na področju, ki bi lahko delovalo
               brez njega bolje, predvsem pa ceneje, če bi bile te storitve dostopne vsem na podlagi
               licenc oziroma dovoljenj, uporabniki pa bi si sami izbirali konkretnega upravljavca
               teh storitev.</p>
               <p>Spoštovani gospod minister! V medijih je bilo zaslediti, da načrtujete reševanje
               tega problema skozi strožji nadzor nad upravljanjem dimnikarskih storitev. Zato vas
               sprašujem:</p>
               <p>Ali razen učinkovitejšega nadzora nad koncesijami načrtujete morebiti tudi druge
               ukrepe, ki se navezujejo na to problematiko? Mislim predvsem na ukrepe, ki bi
               omogočili cenejše storitve, predvsem pa večjo možnost izbire tistim, ki te storitve
               potrebujejo. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister Erjavec, izvolite.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala za besedo, predsedujoči. Lep pozdrav poslancu! Hvala za vprašanje. V bistvu bi
               se moral kar strinjati z vsem, kar ste sami ugotovili. Dejansko je to področje
               neurejeno, vsi so nezadovoljni, od izvajalcev, razen nekaterih, do uporabnikov. In
               tudi sam kot minister za okolje in prostor sem zelo nezadovoljen, zlasti zato, ker
               dnevno dobivam po več kot 50 pritožb. To področje je dejansko slabo urejeno,
               posledica tudi slabe izvedbe določil Zakona o varstvu okolja, kjer je z lokalne ravni
               bila prenesena ta javna služba. Tu se odpirajo vprašanja, ali naj bi dimnikarska
               služba sploh bila javna služba. Kot minister se zavzemam, da ostane javna služba. Gre
               le za požarno varnost in vemo, da se s požarno varnostjo ne smemo igrati. Žal
               statistika kaže, da se število požarov povečuje. Ne bi se spuščal v razloge, morda
               zato, ker ta služba ne deluje tako, kot je potrebno. Vendar dejstvo je, da smo
               zaznali povečanje števila požarov v zadnjih letih. Postavlja se tudi vprašanje, ali
               bi spustili to javno službo nazaj na lokalno raven. Vendar moram reči, da so tu
               težave, ker so koncesijske pogodbe sklenjene za dobo 8 let. In če bi tu kakorkoli
               drugače uredili, bi imeli tisti, ki imajo danes koncesije, tudi odškodninski zahtevek
               do države zaradi izgubljenega zaslužka, če bi šli v neko drastično spremembo v tem
               trenutku. Glede na to, da je tu stanje dokaj megleno, kaj je tisto, kar ne
               funkcionira, sem se tudi odločil, da se sestanem z vsemi predstavniki, ki so akterji
               v tej zgodbi. Gre tako za izvajalce, tu imamo na eni strani izvajalce, ki so
               organizirani pod okriljem Gospodarske zbornice in gre za tako imenovana podjetja,
               potem imamo tudi predstavnike, ki so organizirani v okviru Obrtne zbornice, in gre za
               tako imenovane male dimnikarje. Imamo pa tudi dimnikarje, ki sploh ne opravljajo te
               službo, ker niso dobili koncesije. Srečal sem se pa tudi s civilno iniciativo, ki
               zastopa interese uporabnikov. Mi smo se na teh sestankih dogovorili, da bomo
               ustanovili delovno skupino, pa ne zato, da bi si pridobili čas, ampak, da bi skušali
               v okviru te delovne skupine, kjer bodo predstavniki tako podjetij, ki opravljajo to
               dimnikarsko službo, predstavniki malih dimnikarjev in tudi predstavniki uporabnikov,
               seveda bo v tej delovni skupini tudi sodelovala stroka, poiskati najboljše rešitve,
               kako priti iz tega problema. Moram reči, da prvi koraki, ki ga bomo postorili, da
               bomo spremenili določene podzakonske akte. Tukaj zlasti mislim na uredbo o izvajanju
               dimnikarske službe, potem je tukaj še pravilnik o oskrbi malih kurilnih naprav, da ne
               naštevam celotnega naslova, in sicer tukaj bomo pregledali cene ali so ustrezne, ker
               nekateri menijo, da so previsoke, in frekvenco obveznih pregledov. Moram reči, da ta
               frekvenca višja, kot to nalaga na primer evropska direktiva. Če dam primer, če gre za
               novo kurilno napravo evropska direktiva določa, da v prvih treh letih ni treba
               opraviti nobenega pregleda.</p>
               <p>Glede nadzora sem res rekel, da bomo ojačali nadzor, vendar ne gre za tisti nadzor,
               ali dimnikar res dobro očisti dimnik, ampak gre za nadzor v več smereh. Ena od
               pomembnih stvareh je, kako so bile te koncesije podeljene in na tem segmentu bomo
               napravili revizijo, da pogledamo, če so res bile vse te koncesije
               podeljene<gap n=".."/><stage>/opozorilni znak za konec razprave./</stage><gap n="..."/> v skladu z zakonom, ker imam
               informacije, da so se tukaj tudi dogajale nekatere čudne stvari. Strinjam pa se, da
               bi bilo potrebno razmisliti o konceptu, morda licenčni<gap n="...."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Minister, hvala lepa za odgovor. Gospod Černač, izvolite.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Bom gospodu ministru dal možnost, ker je želel še nekaj povedati, z dopolnitvijo
               tega vprašanja. Nesporno se strinjamo oziroma kot sem razumel se oba strinjava, da je
               temeljni problem problem koncepta, ki ga brez spremembe zakonodaje, ni mogoče
               spremeniti. Vendar se ga da. Tudi če povem primer, v preteklem mandatu smo imeli
               konceptualno zastavljen problem avtomobilskih nalepk, kjer smo imeli pogodbe, ki so
               bile večletne, podeljena neka vrste koncesija, vendar se je z zakonom ta zadeva
               spremenila in nalepke so bile odpravljene.</p>
               <p>Tudi v tem primeru, ko gre za ta koncesijska razmerja, je verjetno odgovor na to
               vprašanje odgovor o konceptu. Če se bo Državni zbor strinjal s tem, da za to ni
               potrebno imeti koncesije oziroma javnega pooblastila, potem mislim, da je na mestu
               sprememba zakonodaje. Dejstvo pa je, da je bila celotna zakonodaja uveljavljena v
               letu 2004 in na njeni osnovi so se potem skozi štiri leta praktično dogajala ta
               koncesijska razmerja.</p>
               <p>Ko gre za naše zdravje ima vsak med nami pravico do izbire osebnega zdravnika, ko pa
               gre za naš dimnik, te pravice nimamo. Takrat je zdaj tako, da je s koncesijo
               določeno, kdo je ta dimnikar in ker gre za razmerja, ki so tradicionalna, predvsem v
               manjših krajih, kjer je šlo na nek oseben odnos, bi bilo dejansko prav, da bi se o
               tem razmislilo.</p>
               <p>Zato bi vas želel dodatno vprašati:</p>
               <p>V kolikem času načrtujete, da se bodo pregledala obstoječa razmerja, kot ste
               napovedali? Do kdaj bo znan nek rok, okviren?</p>
               <p>Mislim, da je druga pametna pot, ki je lahko relativno hitra, preverba cen storitev,
               frekventnosti storitev. Nad tem je zelo veliko negodovanja in mislim, da tu stvar
               lahko zelo hitro uredite.</p>
               <p>Tisto temeljno, zadnje, kar me najbolj zanima, je:</p>
               <p>Ali menite, da je potrebno spremeniti ta koncept in s spremembo zakonodaje omogočiti
               na tem področju sistem dovoljenj? Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, dopolnitev odgovora.</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala za vprašanje. Moram reči, da bomo poskušali iti kar najhitreje v te spremembe
               cen frekvence in tako dalje, tudi kar se tiče revizije. Upam, da bomo uspeli vse to
               storiti v roku treh mesecev.</p>
               <p>O konceptu. Mislim, da bi nekje do jeseni ta koncept jasen. Moram ponoviti. Tukaj so
               koncesijske pogodbe, so določene obveznosti države in to zadevo moramo pravno zelo
               natančno proučiti, da ne bi kasneje plačevali kakšne velike odškodnine. Vendar
               prvotna usmeritev je, kako znotraj tega sistema izboljšati ta sistem. Ker sam osebno
               vidimo težavo v tem, da izvedbeno ni bilo dobro vse postorjeno, tako kot bi bilo
               treba. Jaz ne verjamem, da je koncept koncesij po svoji osnovi zgrešen. Mislim pa, da
               izvedba tega koncepta ni bila optimalna. Ravno z delom te delovne skupine želimo vse
               te pomanjkljivosti ugotoviti. Res pa je, da bomo ob tej proučitvi proučili tudi kaj
               pomeni kakšen drug koncept, kot ste omenili, licenčni ali pa morda, da bi se vrnila
               ta javna služba na lokalni ravni. Vendar, reči moram, da bi se tudi tukaj pojavile
               določene težave, ker preteklost nas uči, da tudi ta koncept ni bil najboljši. V
               nekaterih občinah je bila ta služba zelo uspešna in kvalitetna, medtem ko v nekaterih
               drugih občinah ta zadeva ni funkcionirala. In od tod je potem prišel tudi ta prenos
               na državni ravni, vendar se mi zdi, da so bili tukaj nekateri interesi tako močni, da
               v bistvu ni prišlo do implementacije koncepta tako, kot bi si vsi skupaj želeli. To
               pa je: da imamo kvalitetno storitev za neko normalno celo in absolutno požarno
               varnost, ki si jo vsi želimo.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Anton Colarič bo postavil poslansko vprašanje ministru za visoko šolstvo,
               znanost in tehnologijo.</p>
               <p>Prosim.</p>
            </sp>
            <sp who="SDZ5:ColaričAnton">

               <speaker>ANTON COLARIČ:</speaker>

               <p>Hvala lepa, gospod podpredsednik. Ministrici, ministri, poslanski kolegi.</p>
               <p>V Sloveniji je 12 let uspešno potekal postopek priznanja Republike Slovenije za
               poslovno odličnost. Doseženi so bili opazni uspehi pri upravljanju in vodenju
               organizacij v zasebnem in javnem sektorju, saj so se kar trije slovenski nagrajenci
               uvrstili tudi med finaliste na evropski ravni. V letih 2007 in 2008 pa postopkov
               izvajanja določb Zakona o priznanjih Republike Slovenije za poslovno odličnost in s
               tem razvoja kakovosti na tem področju ni bilo. S tem kažemo odmik od vrednot etike in
               kulture razvitih evropskih držav.</p>
               <p>In sprašujem cenjenega gospoda ministra Golobiča:</p>
               <p>Kaj bo storil za ureditev teh razmer, da bomo kot Slovenija lahko ostali aktivni na
               tej poti evropske odličnosti?</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister Golobič, izvolite.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa. Hvala lepa za vprašanje.</p>
               <p>Dejansko gre za neko diskontinuiteto, ki nam pravzaprav ni v čast, ki se je zgodila,
               z dodatkom, da je vendarle bila ta nagrada podeljena v letu 2007, sicer pozno,
               decembra, prejelo jo je podjetje Krka, d.d., iz Novega mesta. Vendar je to dejansko v
               letu 2008 izostalo. Ko sem poskušal rekonstruirati, zakaj je pravzaprav do tega
               neljubega izpada prišlo, sem ugotovil, da je mandat Odbora za priznanja Republike
               Slovenije za poslovno odličnost potekel oktobra 2007. Urad za meroslovje, ki
               pravzaprav vodi ali pa po strokovni plati spremlja to dejavnost, je v naslednjih
               nekaj mesecih podal predlog za imenovanje novega odbora v skladu z zakonom, vendar ga
               Vlada, žal, ni obravnavala do druge polovice meseca julija 2008. In še potem, ko je
               bil ta odbor vendarle imenovan, se je prvič sestal šele 21. oktobra lansko leto. In
               se je na tem prvem sestanku odločil, da bo preskočil leto 2008 in da se bo pravzaprav
               nagrada podelila naslednjič, šele v letu 2009, torej v letošnjem letu. To je po mojem
               prepričanju res slabo sporočilo za vsebino in dimenzijo te dejavnosti, ki je zelo
               pomembna, tako za gospodarske družbe kot tudi za javni sektor v Sloveniji in ga je
               treba ustrezno graditi in spodbujati ter promovirati. Ta nagrada temu v veliki meri
               služi in je tudi bila v preteklosti kot takšna prepoznana. V naslednjih nekaj tednih
               bo Vlada imenovala nov Odbor za podeljevanje priznanj Republike Slovenije za poslovno
               odličnost, ki bo v ažurnem času vodil vse postopke za podelitev v letošnjem in
               prihodnjem letu. Tako da ni nobenega načrta oziroma storilo se bo vse, da bo v
               letošnjem letu ta nagrada podeljena in da se bo ta prekinjena linija vzpostavila
               nazaj.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Poslansko vprašanje ministrici za notranje zadeve bo postavil dr. Vinko
               Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Spoštovana gospa ministrica! Kot uvod v svoje vprašanje bom navedel
               primer iz leta 1997. Seveda ne pričakujem, da bi o primerih iz leta 1997 odgovarjali,
               pa vendar. Leta 1997 sta se zgodila dva značilna dogodka. Prvi je bil uboj štirih
               ljudi v Tekačevem; o tem vemo vsi zelo veliko, tudi mediji so o tem pisali. Zadeva še
               danes ni raziskana. Pravzaprav nekje v istem časovnem obdobju, z razliko nekaj
               tednov, smo imeli spor med takratnim podpredsednikom Vlade in Ivanom Zidarjem,
               konkretno, direktorjem SCT. Prva stvar, vemo, da je umor najhujše kaznivo dejanje, za
               drugo pa vemo, da je prekršek o javnem redu in miru. Toda prioriteta reševanja na
               notranjem ministrstvu takratnem, poudarjam, da Zakon o policiji še ni veljal, vsaj
               današnji zakon, ne, je bila naslednja. Z umorom so se ukvarjali kriminalisti s
               srednješolsko izobrazbo iz Celja, vsaj prvih 10 do 15 dni, s primerom kršitve javnega
               reda in miru, ki sem ga opisal, pa kriminalistična služba na državni ravni, torej vrh
               kriminalistične policije. Tudi to je bil razlog, da smo pisci Zakona o policiji
               spisali 6. in 9. člen Zakona o policiji, kjer smo nekako zapisali tako, da če nižji
               nivo, to je policijska postaja, ne zmore kadrovsko, organizacijsko in tako naprej,
               prevzame to policijska uprava. In podobno, da od policijske uprave primere prevzame
               vrh policije v kolikor policijska uprava stvari ne zmore in to še danes piše v 6. in
               9. členu v Zakonu o policiji, tista zadnja odstavka. Seveda bi lahko rekli, da je
               bilo tisto reševanje ali postavljanje prioritet na nek način narobe svet. Zato tudi
               ni čudno, da so kriminalisti s srednjo šolo zapisali; seveda jih ne obsojam, oni so
               morali to delati, še dobro, da so opravili kot so; zapisali so številko 43 pri copatu
               namesto 42. In potem Kristjan Kamenik, vemo, kako potuje od sodišča do sodišča in še
               danes ni obsojen oziroma ne vemo za storilca tega zelo hudega kaznivega dejanja.
               Seveda smo spisali tudi 2. člen Zakona o policiji. 2. člen Zakona o policiji pa daje
               zelo jasno pooblastilo ministru, da daje ustrezne usmeritve za delo policije. Zato
               vas sprašujem:</p>
               <p>Kakšne usmeritve dajete policiji oziroma koliko ste jih dali po 2. členu Zakona o
               policiji?</p>
               <p>Seveda pričakujem ali pričakoval bi, da so te usmeritve takšne, da bodo reševale,
               usmerjale policijo v delo po organiziranem kriminalu, korupciji po najtežjih kaznivih
               dejanjih. Naj samo spomnim, da je situacija takšna, da je zaradi dela policije v
               lanskem letu, recimo stolp na Brniku, zdaj ponudba 9 namesto 16 milijonov, kar je le
               dobro delo policije. Prosim za odgovor.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospa ministrica, izvolite za odgovor.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Spoštovani predsedujoči, dragi poslanci!</p>
               <p>Stanje na tem področju je bilo ob nastopu moje funkcije vse prej kot optimalno. To
               ni moja politična ocena, to so ugotovitve ankete in analize, ki je bila januarja
               letos opravljena med vsemi gospodarskimi kriminalisti. Na podlagi teh ugotovitev in
               ob popolni podpori Generalne policijske uprave in Uprave kriminalistične policije smo
               nemudoma izvedli naslednje ukrepe. Marca smo zagotovili, da imajo kriminalisti
               omogočen dostop do ključnih informacijskih baz, ki jih potrebujejo pri svojem delu,
               na primer, IVS-INFO, čeprav je skorajda neverjetno, da tega prej niso imeli. Sredi
               aprila bo zaživel poseben portal e-uprave in policijske spletne strani, kjer bodo
               lahko državljani anonimno prijavljali korupcijo. Skupaj z Ministrstvom za pravosodje
               in Generalno policijsko upravo smo pripravili novelo Zakona o kazenskem postopku. Ta
               gre v zakonodajni postopek še aprila in ima dve ključni novosti. Prva je, da določa
               jasne postopke in daje policiji pomembna pooblastila pri preiskavah elektronskih
               nosilcev podatkov, kot so računalniki, optični mediji in tako dalje. Druga pa je, da
               zakon uvaja možnost ustanavljanja preiskovalnih skupin, v katerih bi za preiskovanje
               hujših oblik kriminalitete, posebej gospodarske kriminalitete in korupcije, pod
               vodenjem državnega tožilca sodelovali policija in drugi pristojni državni organi in
               institucije, in to s področja davkov, carin, finančnega poslovanja, vrednostnih
               papirjev, varstva konkurence, preprečevanja pranja denarja, preprečevanja korupcije,
               prepovedanih drog in inšpekcijskega nadzora. Prav danes sem podpisala Akt o spremembi
               sistemizacije v policiji, po katerem se bodo v naslednjih mesecih na državnem nivoju
               in v štirih največjih policijskih upravah izoblikovali oddelki za preiskave
               informacijskih tehnologij. Pripravljen je tudi nov program skupnih usposabljanj na
               področju gospodarske kriminalitete. Šokantno dejstvo namreč je, da je bila večina
               gospodarskih kriminalistov v zadnjih nekaj letih deležna v povprečju vsega dveh dni
               usposabljanja. S prvim usposabljanjem na področju finančnih preiskav in javnih
               naročil začnemo tako že konec aprila.</p>
               <p>Sama se sprašujem, zakaj prejšnja vlada v štirih letih, ki jih je imela, ni storila
               tega, kar sta novo vodstvo Ministrstva za notranje zadeve in Generalna policijska
               uprava lahko izvedla v manj kot pol leta. Ne vem, kje živite, gospod Gorenak, če
               trdite, da je prišlo do očitnega zastoja pri obravnavi resnih kaznivih dejanj. Samo v
               zadnjih mesecih je bilo več realizacij zoper najhujše oblike gospodarskega kriminala.
               Ovadenih je bilo precej večje število osumljencev kot leto poprej. Posebej pozitiven
               trend preiskovanja kaznivih dejanj s področja gospodarske kriminalitete kažejo prvi
               meseci leta 2009. Uraden podatek policije je, da se je kar za 86% povečala
               ugotovljena in preiskana premoženjska škoda. To jasno kaže na usmerjenost policije v
               obravnavo predvsem težjih gospodarskih deliktov, ki generirajo veliko premoženjsko
               škodo oziroma korist. Edini razlog, ki vas je mogoče, poslanec Gorenak, navedel na
               občutek, da je delo na tem področju zastalo, je, da za razliko od prejšnjih let
               policija opušča prakso, da bi se aretacije izvajale pred očmi medijev. Policiji je
               lahko v ponos, da so zadnje obsežne preiskave v primeru Patrie, davčnih vrtiljakov,
               korupcije določenih javnih uslužbencev na nekaterih upravnih enotah potekale
               profesionalno in da iz vrst preiskovalcev ni ušel noben podatek, ki bi omogočal, da
               so televizijske kamere na lokacijah še pred kriminalisti. V zvezi z drugim delom
               vašega vprašanja pa vas obveščam, da je bila s sklepom z dne 3. 2. 2009 imenovana
               delovna skupina za pripravo projekta konceptualnih sprememb organizacije in dela
               kriminalistične policije na državnem in regionalnem nivoju. Gre za močno projektno
               skupino, ki združuje notranje in zunanje strokovnjake. Med njimi so, na primer, kar
               štirje bivši in tudi aktualni direktor Kriminalistične služba in seveda mnogi drugi.
               Inspiracijo za podobni organ smo dobili pri skandinavskih državah, Finska ali
               Norveška. Vmesni rezultati delovne skupine bodo javnosti predstavljeni, ko bo delovna
               skupina končala z delom. Pred tem se v delo vključujejo tudi druge nadzorne
               institucije, ki bodo neposredno ali posredno vpete v delo predvidenega nacionalnega
               preiskovalnega urada. Do 30. aprila tega leta bomo imeli celovit elaborat s
               konkretnimi organizacijskimi, pravnimi in kadrovskimi rešitvami. Na podlagi teh
               predlogov rešitev pa bodo sprejete nadaljnje odločitve, pri čemer je realno
               pričakovati, da bo delo spremenjene organizacije v celoti steklo s 1. januarjem 2010.</p>
               <p>Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Izvolite, gospod Gorenak. Želite dopolnitev<gap n="..."/></p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa.</p>
               <p>Jaz vas v svojem vprašanju nisem napadel, ampak sem bil do vas zelo vljuden in
               nežen, vi pa ste me napadli, zato od mene ne morete pričakovati, da bom jaz nežen do
               vas.</p>
               <p>Seveda, ustanavljanje nekega oddelka še nič ne pomeni. Vi imate v kriminalistični
               policiji, pojdite pogledati policijske uprave - dobesedno partizanske trojke. To
               pomeni: šefa in dva kriminalista, tajnico, ampak šef je, kriminalistov pa ni. Lahko
               pogledate.</p>
               <p>Drugič, da podatki ne uhajajo iz policijskih vrst. Ne vem, od kod je potem prišel
               tisti podatek o gospe Barbari Brezigar. Ne vem od kod drugod bi lahko prišel, kot iz
               policijskih vrst?!</p>
               <p>In naprej. Želim vas vprašati tudi naslednje. Eden od članov tistega vašega sveta mi
               je rekel: <q>"Ja, za zdaj, za enkrat še ne vem kaj tam delam. Če bom tam samo za kuliso,
               potem ne bom več tja hodil."</q> Toliko, o tistem strašnem strateškem svetu.</p>
               <p>Sicer pa je treba reči naslednje, preiskanost kaznivih dejanj je v preteklem obdobju
               zadnjih štirih letih porasla z 39 na 47%. Naša vlada je sprejela 39% preiskanost,
               predala vam je mendat ob 47,8% preiksanosti. Govorim seveda o vsej. Izboljšalo se je
               stanje na vseh področjih, od leta 2004 do leta 2008. Jaz bom zelo vesel, če boste vi,
               s svojimi ukrepi, tudi izboljšali stanje. Bom seveda našel pohvalne besede tudi za
               čas vašega mandata, v kolikor bo za to dovolj dokazov.</p>
               <p>Ampak, pojdiva nazaj na prioritete. V času volilne kampanje ste govorili o aferi
               <q>"metla"</q> Marjetice Rupel in tako dalje. Mene sploh ne moti, da je direktor
               kriminalistične policije ponovno uvedel neko preiskavo, tako vsaj zasledim v medijih,
               ker, poudarjam, zagovarjam, da je vsaka oseba v tej državi preiskana, če za to
               obstaja sum. Vendar, 6. marca je rekel, da je zadovoljen z ugotovitvami interne
               preiskave. 9. marca pa ni bil več zadovoljenih, je uvedel novo preiskavo. Sprašujem
               se, ali ste mu mogoče namenila kak užaloščen pogled, tako kot včasih namestniku, ali
               kaj se je zgodilo. Nimam pa nič proti, poudarjam<gap n="...."/> <stage>/Izključen mikrofon./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod Gorenak najbrž mi ni treba reči, da ste bil neprijazni in nekorektni v
               odgovoru. Vprašanja za dopolnitev pa niste postavili. Če gospa ministrica želi kaj
               pojasniti, lahko? Gospa ministrica, če želite še odgovarjati.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Mogoče na kratko, ker res, kar jaz razberem so neki zanimivi očitki na užaloščenih
               pogledih. Lahko povem samo to, kar sem že večkrat povedala, da odkar sem prevzela
               Ministrstvo za notranje zadeve policija ve in ima vse pogoje za neodvisno in
               strokovno visoko odprto delo. Sama ne dajem navodil za konkretne operativne zadeve.
               Se zavedam, za razliko od prej, da takih navodil niti ne smem dajati, niti mi to ne
               pade na pamet in enako je bilo tudi v zadevi, o kateri ste govorili. Če pa ste
               pozorno poslušali mojo prejšnjo predstavitev, je konkretnih zadev, ki so bile
               narejene na področju pregona gospodarskega kriminala ogromno, že v prvih štirih,
               petih mesecih. Glavna usmeritev pa je organizacija posebnega nacionalnega
               preiskovalnega biroja, ki bo organizacijsko in tudi sicer ločeno deloval, seveda, bo
               sestavljen iz najboljših vrhunskih in dobro izobraženih kriminalistov, ki bodo svoje
               delo, verjamem, opravili izjemno učinkovito. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Gorenak, izvolite.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Prosim za razpravo po drugem odstavku 246. člena, gospod predsedujoči,
               tako da ne bi ostalo odprto vprašanje, zakaj sem se ponovno oglasil. Seveda, še
               enkrat poudarjam tisto, kar sem rekel, nič ne nasprotujem kakršnim koli preiskavam,
               ker vem, da je to potrebno, sploh če gre za javno izpostavljene osebe. Vendar se mi
               pa zdi, da se s tem ne bivši, ne sedanji, ne bodoči minister ali generalni direktor
               policije nima kaj ukvarjati. To je stvar policijske uprave Ljubljana, takega
               kriminalista, ki konča izobraževanje, ki zna sešteti ceno bencina, prevožene
               kilometre in tako dalje in ugotovi, ali je ali ni kaznivo dejanje in ovadbo spiše
               zoper kogarkoli v tej državi in tu ne vidim nobene potrebe, da se s tem ukvarja
               gospod Goršek in naroča ponovne preiskave. To je stvar kriminalistov. Bolje je, da se
               on ukvarja s tistim najtežjim kriminalom. Pozdravljam pa tisto, kar pravite, če bo to
               izvedeno na način, na kakršnega je to treba izvesti. Bojim pa se resnično, na osnovi
               podatkov, ki prihajajo do mene, da ni vedno tako. Kot sem rekel, nekateri člani
               tistega vašega sveta ne vedo zakaj so tam, to sem posebej poudaril, in prav je, da
               bodo od tam odšli. Se mi zdi malo hecno, da se to dogaja.</p>
               <p>Druga zadeva pa, da res ne vidim, da bi in na osnovi statističnih podatkov za tri
               mesece vašega mandata tudi težko ugotavljamo neke trende na daljši rok, zato bi si
               jaz delo gospoda Gorška ali pa vaše delo upal ocenjevati na daljši rok ne na en mesec
               ali dva meseca, pa vendarle, zdi se mi potrebno, da o tem kaj rečemo na splošni
               razpravi. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. O vašem predlogu bomo glasovali jutri po koncu točk dnevnega reda, ki so
               predvidene za obravnavo in odločanje.</p>
               <p>Gospod Silven Majhenič bo postavil poslansko vprašanje ministru za pravosodje.
               Izvolite.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala, gospod predsedujoči. Spoštovane ministrice in ministri!</p>
               <p>Ministrstvo za pravosodje prodaja zemljišče, nepremičnino. V katastrski občini
               Miklavž na Dravskem polju prodaja zemljišče s parcelno številko 1966/4 in 1966/7 v
               izmeri 1346 m˛ ter zemljišče s parcelno številko 1966/6 v izmeri 3823 m˛. Ministrstvo
               za pravosodje je dalo oceniti parceli številka 1966/4 in 1966/7 1343 m˛ zazidljive
               površine, na kateri so tudi gospodarska poslopja uporabne vrednosti, eno 385 m˛,
               drugo pa 587 m˛. Cenilec je skupaj z že znanim kupcem opravil ogled nepremičnine in
               ocenil zemljišče z upoštevanjem rušenja stavbe po 23 evrov za kvadratni meter, kar je
               nenavadno. Pri cenitvi je očitno, da je le-ta narejena z namenom prodaje določeni
               stranki, saj ni običajno, da bi se pri vrednosti zemljišča odbijala vrednost rušenja
               objektov, ki imajo uporabno vrednost. Ocenjena je bila tudi parcela 1966/6 3823 m˛,
               nezazidano stavbno zemljišče, ki naj bi imelo ceno 17 evrov po m˛. Ocenjena vrednost
               zemljišča 5169 m˛ skupaj z objekti, bi naj bila vredna 96 tisoč 014 evra, kar pomeni
               18.50 evra po kvadratnem metru. Realna tržna vrednost zemljišč za gospodarsko
               dejavnost v katastrski občini Miklavž je od 130 do 150 evrov za kvadratni meter.
               Gospodarska družba, ki je te objekte koristila, zaposluje zaprte osebe. Nepremičnina
               ima velik pomen za nadaljnje delovanje gospodarske družbe in tako tudi za
               zaposlovanje. V kolikor se prodaja ne izvrši po tržni vrednosti in tako v prepotrebno
               vlaganje v razširitev proizvodnih kapacitet gospodarske družbe, je bolje, da ta ista
               gospodarska družba koristi objekte naprej za namene živinoreje.</p>
               <p>Zato ministra sprašujem:</p>
               <p>Kako je to mogoče, da država kot dober gospodar in lastnik teh nepremičnin prodaja
               pod ceno, skoraj podarja, medtem ko moramo vsi zategovati pasove in prispevati, da se
               državna blagajna napolni. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister, dr. Lahovnik, pardon, Aleš Zalar.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Brez doktorja. Hvala lepa za besedo. Spoštovani gospod poslanec, zahvaljujem se vam
               za postavljeno vprašanje, ki je relevantno. Jaz sem preverjal ta konkretni primer in
               ugotovil sem naslednje. V tem primeru zadeve Miklavž na Dravskem polju zaenkrat ne
               gre za prodajo. Ampak je trenutno država v fazi iskanja dogovora, torej iskanja
               sporazumnega dogovora s poravnavo, s podjetjem Kontrast. To podjetje je leta 2004
               vložilo tožbo zoper Ministrstva za pravosodje, in sicer je zahtevalo s to tožbo
               povrnitev vlaganj v objekt, ki ga je imelo v najemu od leta 1993 do leta 1999, ko je
               to nepremičnino odkupilo. Na podlagi te tožbe je bila preizkušena možnost za
               poravnavo, in sicer tako, da bi ministrstvo v zameno za ta vlaganja na dolžnika
               preneslo lastninsko pravico na treh parcelah, ki ste jih vi tudi pravilno navedel v
               skupni izmeri 5196 kvadratnih metrov, z dvema gospodarskima objektoma, ki sicer
               ležita v neposredni bližini tega podjetja Kontrast na Miklavžu in bi jih to podjetje
               potrebovalo za razširitev gospodarske dejavnosti.</p>
               <p>Ministrstvo za pravosodje teh nepremičnin za svojo dejavnost ne potrebuje, podjetje
               pa ima na enem delu teh nepremičnin že vzpostavljeno služnostno pravico. Omenil sem
               tožbo. V tem sodnem postopku glede teh vrednosti vlaganj je Okrožno sodišče v
               Mariboru določilo izvedenca, ki naj bi določil višino teh vlaganj. Izvedenec je
               ocenil ta vlaganja na skupni znesek 63.147,27 evrov. Ker pa je sodišče menilo, da je
               ta vrednost previsoka, je zahtevalo dopolnitev izvedeniškega mnenja. Rok za
               predložitev te dopolnitve mnenja se izteče 3. aprila 2009 in zato s podatkom o tej
               dopolnitvi še ne razpolagamo. Hkrati pa je bila opravljena tudi cenitev zemljišč, ki
               ste jih omenili in drži, da je bila ocenjena vrednost samo 23 evrov za kvadratni
               meter za dve parceli in za tretjo 17 evrov na kvadratni meter. Uprava za izvrševanja
               kazenskih sankcij oziroma Ministrstvo za pravosodje se tudi s to cenitvijo ne
               strinja, tako da bo tudi v tem delu potrebno opraviti novo cenitev. Poravnave še ni,
               kakšne prodaje teh nepremičnin še manj in jaz vam lahko zagotovim, da bo nadaljnji
               postopek potekal skladno z Zakonom o stvarnem premoženju države, občin in pokrajin,
               kar pomeni, da bo o tem v vsakem primeru odločala Vlada, ki mora po 14. členu tega
               zakona odločati v primeru, ko gre za nepremičnino, ki presega vrednost 20.000 evrov.</p>
               <p>Na splošno vam zagotavljam tudi, da Ministrstvo za pravosodje s stvarnim
               premoženjem, ki ga ima v uporabi, razpolaga skladno z Letnim načrtom razpolaganja s
               stvarnim premoženjem države za organe državne uprave in pravosodne organe, ki ga je
               pred kratkim pripravila in sprejela Vlada in ki ga je po mojih podatkih tudi že
               obravnaval Državni zbor.</p>
               <p>Dodatno k temu naj navedem še, da je relativno velik obseg nepremičnin, s katerimi
               upravlja Ministrstvo za pravosodje, povezan z odločitvijo prejšnje vlade, ko se je iz
               naslova pridobivanja teh nepremičnin poskušalo v nadaljevanju s prodajo na trgu
               zagotoviti kupnina in s to kupnino financirati izgradnjo nove sodne palače v
               Ljubljani. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Majhenič, izvolite.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo. Moram še malo dopolniti. Prodaja je namenjena znanemu kupcu in
               verjetno tudi dogovorjena. Kajti nemogoče je, da se prodaja pod ceno, po 17 evrov, ko
               pa vemo, da je tržna cena od 130 do 150 evrov. To zemljišče leži v samem centru
               Miklavža, zelo zanimivo za vsakega. Moram poudariti, da pa pri vsej tej zadevi niso
               bili upoštevani še uporabni objekti, ampak so bili pri cenitvi predvideni za rušenje.
               Stroški rušenja pa bi se naj odšteli od vrednosti zemljišča, kar je povsem nelogično,
               to se nikjer ne dogaja. S tako prodajo bi bila država oškodovana za dobrih 677 tisoč
               evrov, samo od prodaje zemljišč. S tem, da objekti v izmeri 972 m˛, ki so uporabni,
               sploh niso bili ovrednoteni. Hvala lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Jaz nisem razumel dopolnilnega vprašanja na odgovor, ki ga zahtevate.
           </p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Lahko dopolnim.</p>
               <p>Ali ima pravosodje še kaj takih parcel, ker bi jih Miklavžani zelo radi kupili tako
               poceni?</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Izvolite, gospod minister Zalar.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>No, jaz ne bi tu izkliceval teh nepremičnin, ne na Miklavžu ne kjerkoli drugje. Še
               enkrat bi rad ponovil, da ni prišlo do nobene prodaje, da se ne strinjamo s
               cenitvijo, da zahtevamo, da se opravijo nove cenitve vseh nepremičnin, ki so bile tu
               omenjene. In da kot minister prav gotovo ne bom dopustil, da bi prišlo do kakšnega
               oškodovanja državnega premoženja.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod Franc Jurša bo postavil poslansko vprašanje ministru za
               gospodarstvo.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo, spoštovani podpredsednik. Lep pozdrav velja ministrici,
               ministrom, kolegici in kolegom!</p>
               <p>Kot ste že omenili, bom postavil vprašanje cenjenemu ministru za gospodarstvo,
               gospodu Mateju Lahovniku.</p>
               <p>V današnjem obdobju globalne krize ima Slovenija vzvod, s katerim bi lahko ublažila
               posledice te krize. Ima projekt vzpostavitve gospodarskih središč. Devet gospodarskih
               središč v Sloveniji predstavlja možnost razvoja inovativnih podjetij, možnost razvoja
               podjetništva na trdnih temeljih ter možnost vzpostavitve raziskovalnih
               razvojno-tehnoloških jeder. Namen gospodarskih središč je namreč razvoj inovativnega
               okolja, ki se bo zagotovilo konkurenčne lokacije, ki bodo omogočile pospeševanje in
               povečanje učinkovitosti prenosa znanja iz domačega in tujega okolja v tržne produkte.
               Zagotovilo se bo sodelovanje med raziskovalno in gospodarsko sfero, pospešilo
               nastajanje podjetij z visokim tehnološkim potencialom, spodbujalo kreativnost,
               inovativnost, konkurenčnost, predvsem nove zaposlitve. Gospodarska središča so
               nastala iz težnje po razvoju in z namenom hitrejšega posega razvojnega razkola med
               nerazvitimi in razvitimi regijami. Zato so potrebni znanje, inovativnost,
               povezovanje, spodbudno oživljanje okolja. Gospodarska središča predstavljajo temelj,
               infrastrukturo za razvoj idej, za inovativne posameznike oziroma skupine. Tudi v
               Pomurju imamo gospodarsko središče Oko, v okviru katerega je pripravljen projekt
               mrežne poslovne cone, v katerega sodijo tri občine, in sicer mestna občina Murska
               Sobota, občina Gornja Radgona in občina Ljutomer. Projekt ima regijski konsenz in je
               pripravljen za izvedbo. Glede na stanje v regiji bi nujno potrebovali podporo države,
               da bi zastavljeni projekt, ki je v interesu Prlekov in Prekmurcev, posebno pa tudi
               Slovenije izvedli.</p>
               <p>Zato vas, spoštovani minister, sprašujem:</p>
               <p>Kdaj in s katerega naslova bo Ministrstvo za gospodarstvo podprlo projekte
               gospodarskih središč?</p>
               <p>In drugič: Na kakšen način bodo podprti projekti gospodarskih središč? Za kakšne
               namene bodo namenjena sredstva? Kdo bo upravičen do teh sredstev?</p>
               <p>Hvala lepa za odgovor, vnaprej.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister, izvolite.</p>
            </sp>
            <sp who="SDZ5:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Ob pregledu stanja na področju izvajanja projektov opredeljenih v
               Resolucijo o nacionalnih razvojnih projektih za obdobje 2007-2023 je bilo na
               Ministrstvo za gospodarstvo ugotovljeno, da se v zadnjih dveh letih načrtovane
               aktivnosti izgradnje devetih gospodarskih središč niso izvajale skladno z
               načrtovanim. Zato smo se na ministrstvu v prvi vrsti odločili narediti natančen
               pregled stanja in tehtno premisliti o nadaljnjih aktivnostih na področju izvajanja
               tega projekta. V mesecu februarju smo tako že izvedli srečanje z vsemi regijskimi
               predstavniki; tudi s temi, ki jih omenjate vseh posameznih gospodarskih središč.
               Skupaj smo preverili stanje na projektih in poskušali uskladiti nadaljnje aktivnosti.
               Menimo namreč, da je bistveno ugotoviti, ali so zastavljeni projekti pravi, s
               kakšnimi ovirami se srečujejo pri uresničevanju ciljev v posameznih regijah in ali so
               projekti, ki so bili zastavljeni v resoluciji, tudi izvedljivi. In seveda, kako lahko
               izluščimo prioritetne projekte, ki so že pripravljeni in primerni za izvedbo. Na
               podlagi izvedenih pogovorov že pripravljamo oceno stanja in ključne usmeritve ter
               načrt za izvedbo projekta gospodarskih središč, tako z vsebinskega kot seveda tudi s
               finančnega vidika. Cilj je seveda, da se ta sredstva čim bolje počrpajo za tiste
               projekte, ki prispevajo k razvoju postavljenih regionalnih ciljev. V teh aktivnostih
               se nameravamo povezati tudi z ostalimi resornimi ministrstvi, pri čemer je cilj
               Ministrstva za gospodarstvo priprava ustreznega razvojnega okvirja, na katerem bo
               temeljil razvoj gospodarskih središč. Temeljni izhodišči pri pripravi in podpori
               posameznim projektom bosta vsekakor prispevek, kot sem dejal, k doseganju razvojnih
               ciljev regije in izkazan poslovni interes za izvedbo projekta. Ta je ključen. Tam
               kjer poslovnega interesa za izvedbo projekta ni, je seveda veliko vprašanje, ali je
               tak projekt mogoče izvesti, praviloma ne. Vsekakor težimo k temu, da se spodbudi
               izvajanje tistih projektov, ki so razvojno usmerjeni, podprti z dobrim idejnim ter
               konkretnim izvedbenim načrtom, ki imajo znane in kredibilne nosilce projektov,
               konkretnih projektov. Naš cilj je, da se vsa razpoložljiva sredstva uporabijo na
               način, ki bo zagotovil doseganje razvojnih ciljev Slovenije, tudi teh regionalnih,
               uravnoteženih ciljev, ki prispevajo k skladnemu regionalnemu razvoju. Pri čemer je za
               sofinanciranje projektov gospodarskih središč do leta 2013 na voljo še 185 milijonov
               evrov iz sredstev strukturnih skladov in predvidevamo, da bi na podlagi ocene stanja
               lahko začeli s pripravo ustreznih inštrumentov za sofinanciranje projektov v mesecu
               maju, z njihovo izvedbo pa v drugi polovici leta. Se pravi, po teh predvidevanjih,
               kot smo rekli, bi bili meseca maja pripravljeni ustrezni instrumenti za
               sofinanciranje, v drugi polovici leta pa potem z izvedbo. Poudarjam pa, da se nam je
               zdelo korektno in smiselno najprej pregledati celovito stanje, predvsem v povezavi s
               predstavniki gospodarskih središč.</p>
               <p>V času gospodarske krize moramo vsekakor poskušati izkoristiti priložnosti, ki jih
               gospodarska središča lahko ponudijo. Tu se strinjam z vami v celoti. V njih lahko
               poiščemo možnost razvoja podjetništva in poskušamo vzpostaviti raziskovalna središča,
               v katera se bo pretakalo znanje, izluščiti zdrava jedra, predvsem razvojno tehnološka
               jedra, ki prispevajo k razvoju gospodarstva in v katerih se bodo kreirala nova
               delovna mesta. Bomo pa na Ministrstvu za gospodarstvo vsekakor težili k temu, da se
               sredstva, ki so na voljo razdelijo čim bolj učinkovito, pri čemer bodo dobili
               prednost razvojno usmerjeni projekti z visoko dodano vrednostjo, za izvedbo katerih
               bo izkazan tudi poslovni interes, ker je to tudi jamstvo, da ti projekti na nek način
               tudi ekonomsko stojijo. Hvala.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister. Gospod Jurša, izvolite.</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo. Jaz bom čisto konkreten. V Ljutomeru imamo interes, imamo
               vlagatelja, tuj kapital, imamo zazidalni načrt, tik pred izdajo, sedaj pa občina
               denarja nima in pričakuje, da bomo lahko to poslovno cono spravili v življenje. Hvala
               lepa.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod mag. Andrej Vizjak bo postavil poslansko vprašanje ministru za
               finance.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Cilj sleherne evropske, pa tudi slovenske,
               energetske politike je večja energetska učinkovitost, delež obnovljivih virov v
               končni porabi, zmanjšanje emisij CO2, in tudi odziv na spremenjene razmere na
               elektroenergetskem trgu. Namreč, priča smo nižjim cenam električne energije,
               zmanjšani porabi električne energije ter tudi več razpoložljivim virom električne
               energije tako doma kot v regiji. Vse to kliče po nekem strateškem premisleku, in
               spremembi Nacionalnega energetskega programa, ki je osrednji nacionalni strateški
               energetski dokument. Še zlasti pa je spremenjena nacionalna energetska politika
               potrebna preden se dokončno odločimo in vsem svetovnim trendom navkljub damo prednost
               investicijam v fosilne vire, ki bodo zahtevali več kot milijardo evrov, to je
               četrtino programa izgradnje avtocest v Republiki Sloveniji, torej sredstev slovenske
               energetike. Prav gotovo Slovenija ne bi smela dovoliti, da bi zaradi tega, se pravi
               tako velikega angažmaja sredstev, okrnili ostale investicije v bistveno manjši odtis
               CO2 v obnovljive vire in v učinkovito rabo energije. Vse omenjeno je dajalo ton
               razpravi in vodilo tudi člane Strateškega sveta za energetiko, ki je zasedal pod
               okriljem nove vlade, da smo na seji praktično soglasno sprejeli pobudo, da Vlada kar
               se da hitro pristopi k spremembi Nacionalnega energetskega načrta. Ključno pa je, da
               novelacijo NEP-a Vlada pripravi, Državni zbor pa sprejme pred izvedbo posameznih
               projektov, ki morajo biti le rezultat tako spremenjene energetske politike.</p>
               <p>Ministra za finance sprašujem predvsem o finančni plati te ogromne investicije.
               Zanima me:</p>
               <p>Kolikšna je natančna vrednost te investicije? V medijih se pojavljajo različne
               informacije.</p>
               <p>In: Koliko od tega bodo dobili tuji partnerji oziroma dobavitelji opreme ter koliko
               slovenska podjetja?</p>
               <p>Kolikšna je vrednost podpisane pogodbe z dobaviteljem opreme Alstomom?</p>
               <p>Pogodbo naj bi podpisala družba TEŠ oziroma holding, ne vem kdo.</p>
               <p>Kakšna je, natančna finančna konstrukcija tega projekta?</p>
               <p>Kakšna je ocenjena lastna cena električne energije, proizvedene v tem novonastalem
               bloku 6?</p>
               <p>Pri Ten me še posebej zanima specifikacija te cene, se pravi, po delu cene, ki
               izhaja iz cene premoga, potem po stroških obratovanja in vzdrževanja v sami
               termoelektrarni, o stroških sistemskih storitev, stroških financiranja, stroških CO2
               kuponov in drugih stroških.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Minister dr. Križanič, izvolite.</p>
            </sp>
            <sp who="SDZ5:KrižaničFranc">

               <speaker>DR. FRANCE KRIŽANIČ:</speaker>

               <p>Hvala za poglobljeno vprašanje. Sicer ne sodi v moj resor, vendar so moji sodelavci
               zbrali ustrezne podatke, ki jih imam pripravljene.</p>
               <p>Na začetku bi povedal, da iz svojih analitičnih izkušenj vem, kako je potekal razvoj
               investicij v elektroenergetsko omrežje. Potekal je tako, da so se subjekti, ki so
               upravljali s tem omrežjem, tako s proizvodnjo kot transportom, najprej nahajali na
               delu infrastrukture, bili so pretežno v državni lasti, tako v razvitem svetu kot v
               manj razvitem svetu. Sčasoma, s tranzicijo na višjo raven razvoja tržnega sistema, so
               se začeli osamosvajati, obnašati tržno, ne več proračunsko. In v tem okviru smo tudi
               mi z acquis communty, z našim pristopom in modernizacijo v procesu evropeizacije ali
               pa vstopom v Evropsko unijo prevzeli energetski trg. Na energetskem trgu se je
               pokazalo, na tem specifičnem področju proizvodnje in transporta električne energije,
               da obstaja izrazito dolg zamik reakcije gospodarskih subjektov na tržne razmere, in
               sicer nekaj časa, ko cena pada, zaradi učinkov liberalizacije in povečanja
               konkurence, se izgubijo impulzi za gradnjo novih objektov in tudi modernizacijo
               omrežij, nato pa, ko pride od ozkih grl in do pomanjkanja, traja od 3 do 5, včasih
               tudi 10 let, da se razmere zopet normalizirajo. V tem okviru so se kot sodobne krize
               pojavile krize tako imenovanih električnih mrkov, black outov. Nam najbližja je bila
               v Italiji in taka kriza bi lahko v prihodnje, če ne bomo ustrezno reagirali, zadela
               tudi Slovenijo. Zakaj je ni? Mi smo ob pripravah na uvajanje trga uvedli zelo močno,
               kapitalsko močno, organizacijsko čvrsto, podjetje Holding slovenskih elektrarn, ki
               ima tudi dolg časovni horizont svojih odločitev in ta je povzel celo vrsto
               investicijskih aktivnosti. Minister Vizjak jih pozna, tako da jih ne bom našteval,
               kar nekaj jih je končanih, nekaj bo končanih v teh letih in nekaj novih je začetih. V
               tem okviru se gradi diverzificiran sistem virov, se pravi poleg obnovljivih virov,
               tudi vire na proizvodnjo v termoelektrarnah bodisi na plin bodisi na premog. In na ta
               način stabilna ponudba deluje kot močen regionalni igralec na tem trgu. Je tudi
               zaželen kreditojemalec, tako da ni problema, da bi te projekte sfinanciral. Eden od
               teh projektov je tudi koncept modernizacije elektrarne v Šoštanju. V zvezi s tem, so
               moji sodelavci zdaj zbrali nekaj podatkov, ki jih bom jaz poskusil na hitro navesti.</p>
               <p>Naj temu visokemu zboru vendarle povemo, da je bila odločitev za izgradnjo tega
               bloka sprejeta pod ministrstvom gospoda Andreja Vizjaka. Investicija je bila uvrščena
               v Resolucijo o nacionalnih razvojnih projektih za obdobje 2007-2023, ki jo je Vlada
               Republike Slovenije sprejela na 100. redni seji dne 7. 12. 2006. Cilj tega projekta
               je bil zagotoviti varno in kakovostno oskrbo z električno energijo v Sloveniji, kot
               alternativna rešitev je bila takrat opredeljena gradnja velike plinsko parne
               elektrarne v Kidričevem na zemeljski plin. Vendar se je pokazala ta elektrarna za
               preveč tvegano. V letošnji zimi se je tudi pokazalo, kako boleče je, če si preveč
               odvisen od negotovega uvoza in enega samega dobavitelja. Lastnost te elektrarne je
               prvič, da povečuje obseg proizvednje električne energije in drugič, da zmanjšuje
               relativni izpuh oziroma relativno emisijo CO2. Na megavatno uro je ta izpuh
               obstoječih blokov manjši kar za 35%. Se pravi, če bodo ostali bloki ugasnili, bo ta
               deloval, in skupen izpust bo tudi dejansko 35% manjši kot sicer.</p>
               <p>Ker me čas priganja, naj odgovorim na vprašanje trenutne vrednosti investicije, ta
               je milijarda 130 milijonov evrov. Pričakuje se, da bo znižana za 200 milijonov evrov
               na 900 milijonov evrov, vrednost podpisane pogodbe z Alstom je 798 milijonov evrov.
               Pričakuje se, da bo zmanjšana za 200 milijonov evrov, zaradi nižje cene surovin,
               zlasti železa, jekla in podobno. Natančna finančna konstrukcija po načrtu znaša 50%
               kredita Evropske investicijske banke; ta ja praktično potrjen, samo še izvajamo DVD;
               20% naj bi bilo komarcialnih kreditov, ostalo pa lastna sredstva. Verjetno bo HSE
               izdal obveznice za celoten del. Konstruktura cene: 2,25 evrov na giga joule <stage>(GJ)</stage> dobi
               TEŠ. Stroški vzdrževanja bodo na višku dejavnosti 9 milijonov evrov letno. Stroški
               <gap n="..."/><stage>/Izključen mikrofon./</stage></p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Gospod minister, čas vam je potekel, avtomatično se je izključilo. Jaz bi predlagal
               gospodu mag. Vizjaku, da da odgovor minister pisno, ker<gap n="...."/> Ne. Ustno zahtevate
               dopolnitev. Izvolite.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Jaz verjamem, da bo minister Križanič odgovoril na vsa moja vprašanja. Čas ga je
               prehitel. Še enkrat poudarjam bistvo vprašanja. Na energetskem trgu, ne samo na
               energetskem trgu v energetiki nasploh so se spremenile razmere s sprejetjem
               podnebno-energetskega paketa direktiv, ki ne nazadnje od Vlade tudi zahteva, da
               naredi akcijski načrt vlaganj v obnovljive vire do junija 2010. Pravzaprav je bistvo
               tega novega energetskega paketa sprememba koncepta v glavah in pri snovalcih
               energetskih politik v Evropi. Namreč, Sloveniji moramo zagotoviti 25% obnovljivih
               virov v končni porabi, do leta 2020 moramo znižati izpuste CO2 in moramo bistveno
               povečati energetsko učinkovitost. Poleg tega so se spremenile še razmere na trgu. In
               zato menim, da je potreben nov strateški premislek, jaz zagovarjam investicijo v blok
               6, ker mislim, da je dobra, zaradi tega, ker izkorišča domač fosilni vir in jo bom
               vedno branil. Menim pa, da je, preden gremo v tako mega investicijo, potrebno
               revidirati to, še posebej ker angažira tako visoka sredstva, razmisliti, ali ne bi
               morebiti to investicijo zmanjšali za 100, 200 megavatov <stage>(MW)</stage>. Torej, spremeniti
               nacionalni energetski načrt in se šele potem podati v to investicijo.</p>
               <p>Ker vidim, da je minister Križanič šel mimo ključne točke vprašanja. To je to, kar
               sem že v svojem pisnem, najavi pisnega, specificiral s poudarjenim besedilom, da mi
               naj strukturo te cene pove na proizvedeno megavatno uro električne energije, ne da
               bomo imeli na eni strani mega joule in na drugi strani, ne vem, kaj še vse, česar se
               seveda ne da sešteti. Moja ocena je, da bo ta investicija bistveno vplivala na ceno
               električne energije in da ne bomo več priča takim pojavom, kot smo bili zdaj, da
               imamo tudi ponudnike, ki prodajajo po 10% nižji ceni kot ostali.</p>
            </sp>
            <sp who="SDZ5:PotrčMiran">

               <speaker>PODPREDSEDNIK MIRAN POTRČ:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ5:KrižaničFranc">

               <speaker>DR. FRANC KRIŽANIČ:</speaker>

               <p>Hvala za prijaznost, da ste zastavili še drugo vprašanje, da lahko končam.</p>
               <p>Če preskočimo vse ostalo in gremo na strukturo cene, to, kar je bilo zaželeno
               vprašanje: struktura cene pri plačilu celotne kvote po 25 evrov na tono izpusta. V
               tem primeru bi letno dobili v proračun 79 milijonov evrov. Polovico bi namenili nazaj
               za izboljšanje energetske učinkovitosti, za pogozdovanje in razvoj obnovljivih virov.
               Tako izgleda - 65,90 evrov na megavatno uro bi bila skupna cena. Ob tem moramo
               upoštevati, da se je tudi evropska cena povišala pri tej ceni CO2 kvot. Cena premoga
               bi v tem predstavljala 19,4 evra na megavatno uro, stroški vzdrževanja 2,58 evra na
               megavatno uro, stroški vzdrževanja 2,58 evra na megavatno uro, stroški financiranja
               8,88 evra na megavatno uro, stroški CO2 kupona 22,96 evra na megavatno uro, stroški
               sistemskih storitev v tem primeru 0, amortizacija 7,22 evra na megavatno uro in
               ostali stroški 4,86 evra na megavatno uro. Hvala lepa.</p>
            </sp>
            <sp who="SDZ5:PotrčMiran">

               <speaker>PREDSEDNIK MIRAN POTRČ:</speaker>

               <p>Hvala lepa. Gospod Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Spoštovani podpredsednik, spoštovani ministri. Vesel sem, da je tukaj
               tudi minister za gospodarstvo in za okolje, ker gre namreč za zelo širok projekt,
               mislim, da je tudi dobro, da je tu minister za šolstvo. Namreč vse to zaobsega ta
               izjemno pomemben, bi rekel, razmislek v prihodnosti. Jaz sem vesel, da je tudi
               poslanski kolega Bogovič zastavil poslansko vprašanje v isti smeri. Gre namreč za to,
               da preden gremo v investicijo, ki bo veljala, torej po že podpisani pogodbi s
               francoskim dobaviteljem za 738 milijonov evrov oziroma je vrednotena na milijardo 100
               milijonov evrov in še več, da preden gremo v to, razmislimo in vkomponiramo ta
               projekt v strateške dokumente države. Zadeve so se spremenile. Slovenija se je
               zavezala k doseganju podnebno-energetskih ciljev. In zato je več kot nujno, da se o
               tem razmisli in vkomponira ta projekt v vse ostale energetske projekte. In ta
               razprava lahko ne nazadnje tudi pomaga Vladi pri spremembi nacionalne energetske
               politike in pri umeščenosti ostalih projektov. Prepričan sem, če bomo na vseh teh
               kreditih; večina sredstev je namreč načrtovanih iz naslova kreditov; gradili ta
               energetski projekt, bo zmanjkalo denarja za druge investicije v prepotrebne
               obnovljive vire. Pozabite lahko na določbe, ki govorijo o fotovoltaiki v koalicijski
               pogodbi. Vprašljivi so tudi ostali projekti, obnovljivi viri v hidroelektrarnah, tako
               na srednji Savi kot na Muri. Vprašanje je, kaj bo z izkoriščenjem lesne biomase in
               podobno. Pa še nekaj, vse ostale, ko govorimo o biomasi in hidroenergiji, vse ostale
               investicije <q>"angažira"</q> domače gospodarstvo. Recimo, pri izgradnji spodnjesavske
               verige je v projekt vključenih 75% domačega gospodarstva, Litostroj dela turbine,
               gradbena operativa in tudi dobavitelji opreme so domači. Pri tej investiciji gre pa v
               glavnem za tuje dobavitelje. Saj, kot minister pravi, je že podpisana pogodba za 740
               milijonov evrov.</p>
               <p>Torej predlagam, spoštovani podpredsednik, spoštovani ministri in spoštovani
               poslanci, ki prihajate iz različnih regij po Sloveniji, ne nazadnje je energetska
               politika sleherne regije pomembna, da se skupaj odločimo o teh prihajajočih izzivih
               in da z enim projektom, ki gre mimo spremenjene resolucije, ne naredimo škode tako
               nacionalni energetski politiki kot tudi tistim, ki bodo na koncu plačevali to
               električno energijo. Zato predlagam razpravo glede teh odgovorov.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janez Ribič, ki bo poslansko vprašanje zastavil
               ministru za šolstvo in šport.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala. Spoštovani podpredsednik, spoštovana gospa ministrica, spoštovani ministri,
               drage poslanke in poslanci!</p>
               <p>Vsakemu izmed nas se postavljajo različna vprašanja v zvezi z našim poslanstvom in
               delovanjem. Meni se med drugim tudi naslednje. Dokler nimamo pokrajin, pričakujemo od
               posameznih ministrstev, da še bolj pazijo na skladen regionalni razvoj. Tudi mnenje o
               neenakem sofinanciranju investicij po posameznih predelih Slovenije, predvsem pa med
               Mariborom in Ljubljano, da se Mariboru godi krivica, ni samo mnenje posameznikov,
               ampak se to čuti na več področjih in postavkah v našem proračunu. Iz večine
               proračunskih postavk rebalansa proračuna ni razvidno, kakšen delež sredstev bo
               pripadal kateri občini. Delež sredstev namenjen denimo Ljubljani in Mariboru je možno
               zelo nazorno primerjati le na postavkah programov v kulturi, investicijah na področju
               kulture. Jasno je razvidno, da je za ureditev osnovnih prostorskih pogojev za
               nekatere osrednje javne zavode s področja kulture v obdobju od 2009 do 2013 za Mestno
               občino Ljubljana namenjenih 37,5 milijonov evrov. Za mesto Maribor pa le 626 tisoč
               evrov. Postavlja se vprašanje regionalne uravnoteženosti, prioritet vlaganj in višine
               namenjenih sredstev.</p>
               <p>Spoštovani gospod minister dr. Lukšič. V zadnjem času ste v javnosti veliko
               nastopali v zvezi z Univerzijado v Mariboru. Med vašimi izjavami je bilo velikokrat
               zaslediti besedi racionalizacija, gospodarska kriza in tako dalje. Nekako se mi je
               zdelo, da se projekt problematizira. Bolj ali manj zato, ker gre za Maribor in ne za
               Ljubljano. Glede na to, da sicer radi govorite o racionalizaciji zaradi krize in tako
               dalje, vas sprašujem:</p>
               <p>Na podlagi česa in na podlagi katerih pravnih aktov ste v načrt razvojnih programov
               rebalansa državnega proračuna za leto 2009 vstavili postavke: kopališče Kolezija,
               drsališče Zalog, osvetlitev Poti spominov in tovarištva v Ljubljani in tako dalje. To
               je le nekaj postavk, ki so me spodbudile da vam postavljam vprašanje.</p>
               <p>Hvala za odgovor.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister dr. Lukšič, prosim.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Predsedujoči, poslanci, poslanke, ministri in ministra.</p>
               <p>Hvala za vprašanje.</p>
               <p>Najprej ta osnovni okvir. Kot veste, takoj, ko smo začeli mandat, sem se med drugim
               lotil tudi Univerzijade, in takoj pri Ministrstvu za finance izposloval predlog za
               posebno postavko, ki jo je Vlada dobila že takoj v začetku februarja; torej, prej ni
               šlo; za tri milijone za plačilo pristopnine. Hkrati s tem sem se takoj lotil sklica
               organizacijskega odbora, ki je sprejel najpomembnejši sklep takrat konstituiranje, s
               čimer je lahko delegacija Študentske športne organizacije šla na univerzijado, ki je
               tudi bila sestanek vrha Federacije športnih organizacij sveta in kjer so lahko
               legitimno govorili o tem, da so pripravljeni na naslednji korak. Torej, kot minister
               sem naredil vse, kar je bilo v moji moči, da je zgodba z univerzijado šla naprej.</p>
               <p>Tisto, za kar sem si že takoj prizadeval je, da 305 milijonov, kolikor je takrat
               znašal projekt univerzijada, zreduciramo na nek minimum, in potem smo prišli do tega
               sklepa, ki ga je marca 2008 sprejel Državni zbor, ki predvideva okoli 15 milijonov in
               še nekaj fiksnih sredstev.</p>
               <p>Sedaj pa glede tega vašega direktnega vprašanja, kje so osnove. Junija 2008 je bil
               objavljen razpis za zbiranje predlogov za sofinanciranje investicij v novogradnje in
               posodabljanje športne infrastrukture za leto 2009, 2010, 2011. Torej, to je bil
               razpis, ki ga je objavila še prejšnja vlada. In na ta razpis se je javila tudi Mestna
               občina Ljubljana, dobila nekaj sredstev, zelo malo glede na celotno vrednost
               investicij, torej od 50 do 100.000 evrov je bilo odobrenih. Vlada Republike Slovenije
               je 30. 9. 2008 potrdila s sklepom številka 41013-94/2008/3, torej 30. 9. je sprejela
               sklep o uvrstitvi teh investicij v program in zato je pač na osnovi teh sklepov in
               tega razpisa ta vlada uvrstila te investicije v rebalans proračuna. Torej, ne gre za
               nobeno vojno med Mariborom in Ljubljano, gre za nek postopek, ki je v igri in ki tudi
               glede na količino zneskov ne pomeni kakšno bistveno dotacijo sredstev Ljubljani.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ribič želite še dodatno besedo?</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Jaz bi se rad zahvalil za vaš trud v zvezi z univerzijado. Na Štajerskem pričakujemo
               vaše dobro sodelovanje tudi vnaprej. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VSAJA KLAVORA:</speaker>

               <p>Hvala lepa. Besedo ima gospod dr. Luka Juri. Postavil bo poslansko vprašanje
               ministrici za javno upravo. Izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Predsedujoči, hvala lepa. Lep pozdrav sodelavkam in sodelavcem, lep pozdrav članicam
               in članom Vlade.</p>
               <p>Pred časom sem skupaj z dvema poslanskima kolegoma sodelavcema poslal, tudi
               Ministrstvu za javno upravo, pobudo o odprti kodi oziroma bolj rečeno, pobudo, v
               kateri smo predlagali, da bi se proučila možnost, da bi izvedli postopen prehod
               informacijskega sistema iz licenčnih programskih paketov v odprtokodne - in zato
               morda tudi cenejše. Ta prehod bi bil postopen, ne bi ga bilo treba izvesti s tako
               imenovanim velikim pokom, naenkrat, da bi bilo držaje in tudi nevarnejše z vidika
               varnosti in stabilnosti informacijskega sistema, vendar bi lahko bil postopen; lahko
               bi se začelo na primer z enostavno menjavo brskalnikov, kot so Internet Eksplorer za
               odprto kodno rešitev, ali pa odjemalcev pošte, ali pa na primer pisarniških orodij,
               kot je Microsoft Office, za odprtokodno in brezplačno, kot na primer Open Office -
               popolnoma uveljavljena in standardna in stabilna alternativa. Šele kasneje pa bi se
               proučila možnost, da bi se operacijski sistem Windows morda nadomestilo z nečem
               odprtokodnim.</p>
               <p>Dobili smo odgovor tudi iz vašega ministrstva, kjer pa je bila večinoma narejena
               analiza stanja, vidna pa je bila odsotnost strateškega pogleda oziroma odsotnost
               načrta, kako se lotiti nadaljnjega razvoja informacijskega sistema in tudi kako se
               loti možnosti prehoda na odprto kodo.</p>
               <p>Zato sprašujem: Koliko je Vlada Republike Slovenije, in ministrstva, v zadnjih
               desetih letih plačala za licence za vse programske paketi Microsoft in za vse
               programske pakete v celoti?</p>
               <p>Zanima me: Kakšen je celoten strošek lastnine - v angleščini tako imenovani <q>" Total cost of
                  ownership"</q> - za uporabo programskih paketov Microsoft in za vse programske
               pakete v celoti?</p>
               <p>Poleg tega pa me predvsem zanima:</p>
               <p>Ali ima Ministrstvo za javno upravo pripravljeno strategijo, ki mora temeljiti na
               določenem pogledu in poznanju stanja?</p>
               <p>Zavedam se, da ta strategija ni stvar dveh, treh mesecev, ampak večletnega
               načrtovanja, kajti, v to smer je treba načrtovati tudi javna naročila.</p>
               <p>In glede na to, da nam v javnosti ta pogled ni dostopen, me zanima:</p>
               <p>Ali znotraj ministrstva obstaja oziroma ali se načrtuje priprava tovrstne
               strategije?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospa ministrica, izvolite.</p>
            </sp>
            <sp who="SDZ5:PavliničKrebsIrma">

               <speaker>IRMA PAVLINIČ KREBS:</speaker>

               <p>Hvala lepa za besedo. Spoštovani, spoštovane.</p>
               <p>Vsaka resna država ima strategijo razvoja na področju elektronskega poslovanja. Ta
               trenutek je v Republiki Sloveniji v smeri, o kateri ste nas pisno povpraševali,
               nimamo. In žal vam moram sporočiti, da vam tudi ne znam odgovoriti na vaše vprašanje.
               Torej, na vprašanje koliko je Republika Slovenija v preteklih desetih letih ali v
               preteklem letu, še predpreteklem letu plačala za licenčne programske opreme na vseh
               računalnikih.</p>
               <p>Nesporno so, povem vam samo razlog za to, posamezni proračunski uporabniki pri
               izvajanju svojih načrtov informatizacije v celoti samostojni. Z Ministrstvom za javno
               upravo, tako kot je le-to leta 2004, ko je bilo ustanovljeno, koncepiralo svoje
               poslovanje, sodelujejo samo na področju skupne informacijske strukture državnih
               organov, kar vključuje h-com, skupni podatkovni center, to je centralni računalnik,
               in skupne projekte in skupne nabave, kadar se posamezna ministrstva z Ministrstvom za
               javno upravo tako dogovorijo.</p>
               <p>Na podlagi tega lahko nesporno vidimo, da posamezni proračunski uporabniki niso
               zavezani, da našemu ministrstvu posredujejo podatke o izvajanju načrta
               informatizacije, zaradi tega nimamo podatkov o porabi sredstev za informatizacijo po
               posameznih organih. Drži, da je bilo naše ministrstvo s strani Vlade zadolženo za
               pripravo načrta informatizacije državnih organov, vendarle se v ta načrt vpisuje
               zgolj zbir potreb in planirani zneski po namenih porabe. Ministrstvo za javno upravo
               pa ni dolžno spremljati realizacije sprejetega načrta informatizacije. Vse to nam
               dejansko onemogoča kot pristojnemu ministrstvu posredovanje podatkov, za katere ste
               me povprašali. Je pa, po moji oceni, nedopustno, da v Republiki Sloveniji ta trenutek
               ni organa, ki bi na enem mestu celovito te podatke zbral in na podlagi tako zbranih
               podatkov in seveda <q>"total cost of ownership"</q> analize ocenil učinkovitost,
               gospodarnost posameznih projektov, ki se v republiki, v državi izvajajo. Zato smo mi
               takoj ob nastopu mandata, ob zavedanju vseh teh pomanjkljivosti dosedanje
               informatizacije in uvedbe procesov in ne nazadnje tudi nesposobnosti večkrat
               posameznih proračunskih uporabnikov, da njihove opreme medsebojno komunicirajo, kar
               je pogoj za racionalizacijo upravnih procesov, pristopili k pripravi strategije
               razvoja elektronskega poslovanja in izmenjavi podatkov med posameznimi proračunskimi
               uporabniki v Republiki Sloveniji. Ker nimamo niti analize stanja, ki je osnova za
               sprejetje res dobre resolucije, smo pristopili tudi k analizi stanja po vseh
               vprašanjih, ki so pomembni, da bo taka strategija v nadaljevanju uresničljiva in da
               bo akcijski načrt, ki bo iz nje izhajal, na drugi strani podprt s proračunskimi
               sredstvi, na koncu prinesel enakomeren razvoj na področju elektronskega poslovanja v
               Republiki Sloveniji. Ob tej analizi bomo hkrati zbrali vse te podatke, po katerih
               povrašujete in ki so bistvenega pomena za vsako državo in vam jih ob tej priložnosti
               tudi posredovali.</p>
               <p>Pri pripravi strategije pa vas vabim k sodelovanju, ker vsak pogled, tudi pogled po
               uporabi novih pristopov, je izjemno dobrodošel sploh glede dolgoročnega razvoja
               <gap n="..."/><stage>/Opozorilni znak za konec razprave./</stage><gap n="..."/> Slovenije na tem področju. Hvala lepa.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite še dopolnitev odgovora?</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Moram reči, da sem presenečen nad dejstvom, da Ministrstvo za javno
               upravo oziroma država ne ve, koliko plačuje za svoj informacijski sistem. Vsako
               najmanjše podjetje, verjamem, da ve, katere računalnike in katero programsko opremo
               ima vsak uslužbenec.</p>
               <p>Zavedam se, da to izraža predvsem pomanjkanje pogleda na to vprašanje s strani
               prejšnjih vlad, ne samo prejšnje, ampak prejšnjih vlad. Zato upam, da boste z analizo
               stanja dejansko uspeli te podatke pridobiti; vem, da je birokracija tu včasih zelo
               trmasta. Računam na to, da jih boste torej posredovali. In se priporočam, kot
               verjamem, da tudi še marsikateri moj sodelavec ali sodelavka, za sodelovanje pri
               pripravi te strategije, zato ker mislim, da bi lahko na leto v Sloveniji privarčevali
               kar nekaj milijonov evrov in tisti denar, ki ga ne bomo privarčevali, pa kanalizirali
               izplačevanje določenih licenc v druge države, v plačevanje slovenskega domačega
               znanja in slovenskega informacijskega raziskovanja. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Iztok Podkrižnik, ki bo postavil poslansko vprašanje
               ministru za okolje in prostor.</p>
            </sp>
            <sp who="SDZ5:PodkrižnikIztok">

               <speaker>IZTOK PODKRIŽNIK:</speaker>

               <p>Hvala, predsedujoči. Spoštovana ministrica in ministri, kolegice in kolegi! Vsi
               dosedanji ministri so ugotavljali, da je porečje Savinje najbolj ogroženo, da bo
               imelo prednost, a od obljub ni bilo kaj dosti. Razumem varčevanje Vlade in tudi
               proračuna, ne morem pa razumeti, da se varčuje tam, kjer so državljani ogroženi in s
               tem njihova delovna mesta - tu mislim predvsem na industrijske cone in podobno.</p>
               <p>Naravne nesreče v preteklih letih niso prizanesle niti Sloveniji. Zakonodaja na tem
               področju se je dopolnjevala, zagotavljala so se dodatna sredstva, pravega učinka na
               terenu pa ni.</p>
               <p>Zato vas prosim, minister Erjavec, da naštejete razloge: Zakaj še danes ni
               zagotovljena poplavna varnost najbolj ogroženih porečij v Sloveniji?</p>
               <p>Kakšni so načrti vašega ministrstva glede sanacije porečja reke Savinje?</p>
               <p>Ta še danes čaka na sanacijo po poplavah, ki so se zgodile še v prejšnjem stoletju.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala lepa za vprašanje. Kakšni so razlogi, zakaj do danes niso bila zagotovljena
               zadostna sredstva, da bi uredili poplavno varnost v Sloveniji, verjetno ni treba
               posebej razpravljati. Pač se je v zadnjih 18 letih, in tudi prej, premalo vlagalo v
               to področje poplavne varnosti. Res je, da ravno porečje reke Savinje sodi med najbolj
               ogrožena področja, kjer je poplavna varnost najšibkejša. Lahko tudi vidimo, da so tu
               poplave kar pogoste, na primer, v zadnjih 18 letih smo imeli 5 večjih poplav: leta
               1990, 1998, 2000, 2005, 2007. Res pa je, da v bistvu ves čas država vlaga samo v
               sanacijo v smislu odprave škode in poprave tistega najnujnejšega. Večjih ureditev za
               neko celovito zagotavljanje poplavne varnosti pa do danes še ni bilo zagotovljenih.
               Res pa je, da so za takšen poseg potrebni tudi ustrezni prostorski akti, kot je
               državni prostorski načrt. Moram reči, da kar se tega tiče, intenzivno pripravljamo te
               prostorske podlage, in sicer gre za državni prostorski načrt za ureditev Savinje od
               Lučice do Letuša, potem zagotavljanje poplavne varnosti Luč. Moram reči, da nekako
               računamo, da bosta ta dva državna prostorska načrta sprejeta nekje v začetku leta
               2010.</p>
               <p>Potem pa imamo še državni prostorski načrt za Spodnjo Savinjsko dolino, tukaj pa
               moram reči, da bo, če bo vse teklo v redu, ta državni prostorski načrt sprejet nekje
               konca leta 2010. Tam bo problem, ker je načrtovanih 9 zadrževalnikov in poznate
               razpravo okoli teh zadrževalnikov. Moram reči, da tukaj ne vidim kakšnih večjih
               strokovnih problemov. Gre za to, da mora javnost tudi tak način zavarovanja sprejeti.
               Ker če želimo celovito ureditev, moramo najprej urediti korito same Savinje, potem
               zgraditi zadrževalnike in tudi visokovodne nasipe. Kot sem povedal, pomanjkanje
               sredstev je glavni razlog, zakaj to vprašanje še ni celovito rešeno.</p>
               <p>Kar se tiče sanacije po poplavah za leto 2007, v lanskem letu je bilo zagotovljeno 3
               milijone 300.000 evrov, v letošnjem letu je zagotovljenih 8 milijonov 266, tako kot
               je predvideno po programu za odpravo teh posledic, vendar v rebalansu je zagotovljeno
               ravno za ta del 3,2 milijona evrov. Vendar moram reči, da smo povečali postavko, ki
               se nanaša na čiščenje povodja Savinje in da tam je zagotovljenih dodatnih 5 milijonov
               500.000, kar ustreza številki 8 milijonov 266, kolikor je planiranih sredstev za
               sanacijo v letu 2009. Ta sanacija se bo pa končala v naslednjem letu, kjer moramo
               zagotoviti v proračunu za leto 2010 približno 5 milijonov 100 tisoč evrov.</p>
               <p>Kar se tiče državnih prostorskih načrtov, ki naj bi celovito uredili poplavno
               varnost, pa naj povem, da bo poseben program sprejet za obdobje 2010-2015 in tukaj
               bomo skupaj s proračunskimi sredstvi, to se pravi s sredstvi lastne udeležbe,
               zagotovili tudi evropska sredstva, da pač enkrat dokončno uredimo celovito ta
               problem. Vendar predpogoj je sprejetje vseh treh državnih prostorskih načrtov, zato
               se nam mudi, da bi bili sprejeti do konca leta 2010, zato da lahko začnemo s
               programom gradnje, ker je to podlaga potem tudi za ustrezno gradbeno dovoljenje. Na
               ta nak način si zamišljamo, da bi enkrat končno zagotovili celovito varnost na tem
               območju.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite še dodatni odgovor? Izvolite.</p>
            </sp>
            <sp who="SDZ5:PodkrižnikIztok">

               <speaker>IZTOK PODKRIŽNIK:</speaker>

               <p>Hvala za besedo. Ministru se zahvaljujem za njegovo skrb na tem področju in da je
               pripravljen aktivnost sodelovati, se pravi na sanaciji tega predela Savinje.</p>
               <p>Bi pa vprašal še to - nič nisem zdaj slišal o teh industrijskih conah. Mi imamo v
               Zgornji Savinjski dolini, na Ljubnem veliko industrijsko cono, in v Nazarjih. In tam
               so ogrožena delovna mesta, če še pride enkrat do poplave - take, kot je bila 1990.
               leta. Tako bi prosil še, če to dodatno lahko obrazložite. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala. Kot sem povedal. Mi imamo program za sanacijo posledic poplav v letu 2007.
               Natančno sem povedal, kako se številke gibljejo. Kar se pa tiče zadev, kot so na
               primer te industrijske cone in tako dalje - vemo, da je teh primerov več v različnih
               občinah, ki ležijo ob Savinji -, pa je treba ta problem celovito urediti. Ta problem
               se bo uredil v okviru sprejetja teh državnih prostorskih načrtov in v skladu s
               programom za obdobje 2010-2015, ki bo pač zagotavljal potem širšo poplavno varnost.
               To je tista rešitev, ki je najbolj optimalna, če želimo ta problem rešiti. Ker
               dejansko zadnjih 18 let smo vedno reševali - takrat, ko se je že zgodilo. To se
               pravi, v bistvu smo samo sanirali in še tega ne, nismo v celoti, saj vemo, da ni vse
               posanirano, glede na poplave, ki so se v preteklosti dogajale.</p>
               <p>Zato želimo ta problem rešiti na tak način, da bomo tudi uporabili evropska
               sredstva. Ta sredstva so zagotovljena v finančni perspektivi za obdobje 2007-2013.
               Mislim, da je 80 milijonov evrov zagotovljenih, in mislim, da je ravno Savinja tista,
               ki mora biti deležna prve prioritete, ker vemo, da je ravno ob tem prostoru poplavna
               varnost najbolj šibka.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marjan Bezjak bo zastavil poslansko vprašanje ministru za delo,
               družino in socialne zadeve.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lep pozdravljeni ministra, kolegice in
               kolegi! Vlada je z Zakonom o subvencioniranju polnega delovnega časa v Uradnem listu
               5/2009 zaradi ohranitve delovnih mest uvedla subvencije za delo, sofinanciranje plač
               za delodajalce, ki zaposlujejo delavce v skladu z zakonom, ki ureja delovna razmerja
               in kot polni delovni čas dobijo delovni čas 36 oziroma ne manj kot 32 ur na teden.</p>
               <p>Na podlagi izvajanja zakona me zanima:</p>
               <p>Koliko podjetij se je odločilo za ta ukrep? Število delavcev v teh podjetjih? Kakšen
               učinek je Vlada Republike Slovenije dosegla iz naslova zakona?</p>
               <p>Kako izvajate kontrolo upravičenosti subvencij do podjetij? V javnosti se sliši, da
               je kar nekaj podjetij, ki dobivajo pomoč iz tega naslova, neupravičenih teh sredstev.
               Celo več; delo je nadurno, nadure so ob sobotah in nedeljah, vodilni direktorji pa
               zaposlenim govorijo, da delajo nadure na zalogo, ki jih bodo lahko koristili v
               jesenskem času ali med letom 2009. Nekateri pa celo plačujejo to nadurno delo v
               obliki potnih stroškov, kot delo na terenu.</p>
               <p>Kako boste ukrepali proti takšnim podjetjem? Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala lepa, predsedujoči. Gospod poslanec Bezjak. Najprej bi rad poudaril tisto, kar
               velja poudariti ob tem zakonu. Namreč, da gre za blaženje posledic gospodarske krize,
               in sicer prek zagotavljanja pomoči tistim delodajalcem, ki se odločajo za krajši
               delovni čas.</p>
               <p>Ugotovili smo, da je taka pomoč v tem času potrebna, zato da bi ohranili delovna
               mesta tudi preko te finančne pomoči. Gre za to, da delavcem zagotovimo delo oziroma
               delovna mesta in jim ohranimo socialno varnost v neokrnjenem obsegu. Ravno tako pa s
               tem znižamo tudi stroške delodajalcem, kar zadeva stroške plač v krizi. In dodatno
               ohranjamo socialni blagajni, zlasti pokojninsko in zdravstveno, v kateri lahko
               delavci še naprej vplačujejo.</p>
               <p>Glede učinka tega zakona bi rekel naslednje. Ocenjujemo - tega ni moč natančno
               povedati -, da smo doslej s tem zakonom ohranili med 6 in 7 tisoč delovnih mest, in
               to nam potrjujejo tudi predstavniki podjetij, ki so se za ta ukrep odločila. Hkrati
               pa lahko navedem konkretne točne podatke, in sicer, da je Zavod Republike Slovenije
               za zaposlovanje doslej prejel 460 vlog za delno subvencioniranje polnega delovnega
               česa, in sicer je prijavil v teh vlogah 43.200 delavcev, ki naj bi bili upravičeni do
               teh subvencij. Sklenili smo oziroma zavod je sklenil doslej 284 pogodb z delodajalci,
               ki so se prijavili na to shemo, in v teh pogodbah je zajetih 38.241 zaposlenih
               delavcev, kar tudi finančno znese za subvencije, v višini približno 17 milijonov in
               pol. Želim pa poudariti, da se zakon izvaja doslej šele dva meseca, nekaj več, in da
               je zanimanje za subvencije še vedno zelo aktualno in pričakujemo, da se bo to
               zanimanje glede na potek krize nadaljevalo. Možnost prijave pa imajo podjetja še do
               zadnjega septembra tega leta. Tako je tu še precej negotovosti, pa tudi pričakujemo
               precejšen odziv še v nadaljevanju.</p>
               <p>Kar zadeva pa kontrolo, po kateri sprašujete, je večstranska, in sicer, najprej
               zavod kontrolira, ali so vloge popolne, ali predloži podjetje ustrezne dokumente, ki
               zagotavljajo, da je skrajševanje delovnega časa sporazumno. Zahteva tudi sezname
               delavcev, za katere naj bi ta subvencija veljala, in podobno. Potem ko se podpiše
               pogodba, ko gre v izvajanje ta pogodba, se pa izvrši kontrola na več načinov. Prvič,
               zavod bo naključno izvajal kontrole v posameznih podjetjih, ki so prejemniki te
               pomoči, tako da bo videl, ali dejansko podjetja delajo v tem obsegu, kot so najavila,
               in s temi delavci, in inšpekcija dela bo odreagirala na vse prijave - in nekaj teh je
               že bilo - ki bodo prišle iz podjetij v smislu, da se pogodba, ki je bila sklenjena,
               ne izpolnjuje. Poleg tega pa morajo ta podjetja, če hočejo prejeti subvencijo,
               predložiti spiske zaposlenih, ki delajo krajši delovni čas, in ti podatki se potem
               primerjajo tudi s podatki, ki jih ima Davčna uprava po eni strani in Zavod za
               zdravstveno zavarovanje. Preko tega se kontrolira tudi izplačevanje plač oziroma
               vplačevanje prispevkov. Tako imamo kontrolo na več ravneh.</p>
               <p>In, kadar bomo odkrili nepravilnosti, bomo tudi ukrepali v tem smislu, da bodo z
               naše strani pogodbe prekinjene.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Bezjŕk.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Ja, Bézjak, ja.</p>
               <p>Hvala za besedo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Oprostite.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Res je, načeloma sem nekako zadovoljen z odgovorom gospoda ministra. Vendar, ker sem
               sam precej po terenu, je tudi odziv določenih delodajalcev, da dejansko tista
               podjetja, ki bi potrebovala to pomoč, dejansko ne upajo iti v ta sistem, kajti ravno
               iz tega razloga, ko bodo podjetja morala odpuščati ljudi, potem jih ne morejo. V ta
               sistem pa gredo podjetja, ki tudi ne potrebujejo teh sredstev, ampak, ker je ta zakon
               pisan zelo široko, se lahko vsak prijavi in vsak lahko pride do teh sredstev.</p>
               <p>Je pa res, kot ste dejali, da če se bodo uvajale kontrole, predvsem inšpekcijske
               kontrole, potem je dobro in zadovoljivo. Ampak, iz naslova inšpekcijskih kontrol
               vemo, da inšpektor pride v podjetje, pa če ni gor table <q>"d.o.o."</q>, reče: <q>"Tukaj pa
               nimamo kaj iskati, ker ni d.o.o."</q>, delajo pa na črno in tako naprej. Če bo ta nadzor
               kvalitetnejši, če bodo te inšpekcijske službe naredile korak naprej, potem verjamem,
               da bo uspeh toliko večji.</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Zvonko Lah bo postavil poslansko vprašanje ministru za šolstvo in šport.</p>
               <p>Prosim.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Pozdravljeni, gospod podpredsednik. Ministri, kolegi in kolegice.</p>
               <p>Zakon o osnovni šoli je v letu 1996 uzakonil program devetletne osnovne šole, ki naj
               bi se v slovenskih šolah postopno uvedla v obdobju od leta 1998 do leta 2003.
               Prostorske, kadrovske in ostale pogoje za izvajanje programa devetletne osnovne šole
               sta v skladu z omenjenim zakonom dolžna zagotoviti država in občine. Ministrstvo za
               šolstvo in šport je v sklopu priprav na uvedbo programa devetletne osnovne šole leta
               1999 objavilo javni razpis za prijavo investicij posebnega pomena na področju
               osnovnih šol in pri šolski vzgoji za obdobje 2000-2004 z namenom, da se pripravi
               prioritetni vrstni red investicij, ki naj bi jih ministrstvo skupaj z občinami
               financiralo v načrtovanem obdobju, da se zagotovijo prostorski pogoju za izvajanje
               programa devetletne osnovne šole.</p>
               <p>V letu 2008 je bil v vseh slovenskih šolah v celoti uveden program devetletne
               osnovne šole. Zato postajajo vprašanja zagotavljanja prostorskih pogojev še toliko
               bolj pomembno za vse tiste občine, ki jim skupaj z Ministrstvo za šolstvo še ni
               uspelo zagotoviti sredstvev za izvedbo načrtovanih investicij. V letu 2008 je bil
               sprejet tudi Zakon o spremembah in dopolnitvah Zakona o vrtcih, ki je uzakonil
               financiranje iz državnega proračuna plačila staršev za programe vrtcev za mlajše
               otroke, kadar imajo le-ti v vrtec vključenih hkrati več otrok. Posledica omenjenega
               ukrepa je povečan vpis otrok v vrtec, ki prinaša dodatne potrebe po prostorih za
               izvajanje programa predšolske vzgoje. Omenjene potrebe na predšolskem področju pa
               bodo občine morale upoštevati tudi pri realizaciji načrtovanih projektov za
               zagotovitev prostorov za program devetletne osnovne šole.</p>
               <p>Glede na to, da so ustrezni prostorski pogoji le eden od ključnih elementov
               uspešnega izvajanja programa devetletne osnovne šole, postavljam ministru za šolstvo
               in šport naslednje vprašanje:</p>
               <p>Kakšen je finančni in terminski plan Ministrstva za šolstvo in šport za pokritje
               načrtovanih investicij na področju osnovnih šol za zagotovitev potrebnih prostorov za
               izvajanje programa devetletne osnovne šole?</p>
               <p>In drugo: Ali bo sofinanciranje investicij za zagotavljanje prostorov za izvajanje
               programa devetletne osnovne šole prioritetni program Ministrstva za šolstvo in šport?
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Hvala za vprašanje. Po podatkih, ki jih imamo na ministrstvu, se je v letu 2007 in
               2008 program devetletne osnovne šole po celi Sloveniji, v vseh osnovnih šolah izvajal
               v eni izmeni. To pomeni, da je glede na število oddelkov letos, teh je 8.459 v 787
               centralnih šolah s podružnicami, prostorskih zmogljivosti dovolj. Tu je seveda še
               dodatno vprašanje telovadnic, marsikatera šola nima ustrezne telovadnice ali sploh
               nima telovadnice. Gre tudi za vprašanje druge spremljajoče infrastrukture, ki bi bila
               zaželena, pa je enostavno do zdaj nismo uspeli sofinancirati. Torej, ta prioritetna
               naloga, da se odpravi dvoizmenski ali celo troizmenski pouk, je doslej realizirana.
               Gre pa zdaj, kot pravim, za nadgradnjo standarda osnovnih šol, kar je ena od
               prioritet ministrstva.</p>
               <p>Sofinanciranje investicij v osnovno šolstvo predvideva letno približno 14 milijonov
               evrov, kar omogoča letos sofinanciranje 67 projektov. Problem pa je Zakon o
               financiranju občin, ki je bil sprejet lani, v 24.a členu, ki zmanjšuje možnosti za
               čim bolj razpršeno podporo s strani države. Zato razmišljamo, da bi predlagali
               Državnemu zboru spremembo tega člena, s čimer bi lahko bolj okrepili in podprli
               realizacijo potreb, ki jih osnovne šole imajo. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Želite dopolnilni odgovor? Izvolite, prosim.</p>
            </sp>
            <sp who="SDZ5:LahZvonko">

               <speaker>ZVONKO LAH:</speaker>

               <p>Občine z okoli 3.000 prebivalci imajo primerno porabo pod 2 milijona evrov, od tega
               pa približno eno tretjino sredstev za vse investicije v občini. V primeru novogradnje
               šole in vrtca po normativih Ministrstva za šolstvo in šport je vrednost investicije
               vsaj 10- do 15-krat večja od vseh letnih razpoložljivih sredstev za investicije v
               občini. Občina ne more niti z dolgoročnim zadolževanjem zagotoviti svojega deleža
               sofinanciranja investicij. Upam, da ni veliko takih primerov, kjer so občine porabile
               že veliko lastnih sredstev za izdelavo projektne dokumentacije po dolgotrajnem
               usklajevanju z Ministrstvom za šolstvo in šport, medtem, ko učitelji ob
               nezadovoljstvu staršev poučujejo v neprimernih prostorih izven šole. Občina želi
               samo, da Ministrstvo za šolstvo in šport zagotovi svoj delež po Zakonu o financiranju
               občin za projekt, ki ga vodi kot aktivnega že od leta 2004.</p>
               <p>Prosim, če lahko minister odgovori:</p>
               <p>Kako v takem primeru zagotoviti sredstva za pričetek izgradnje?</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Hvala za besedo. En problem je strukturne narave, in sicer ta, da je v Sloveniji
               nastala vrsta malih občin, ki v resnici zelo težko poskrbijo za delež ali primeren
               delež ali zaželen delež v tovrstni infrastrukturi.</p>
               <p>Rešitev so občine videle v tem, da se spremeni Zakon o financiranju občin lani, na
               katerega se tudi vi sklicujete. Ampak to vam povem, kot sem prej povedal, da pomeni
               za ministrstvo velik problem. Namreč, mi se moramo potem odločati, da sofinanciramo
               oziroma financiramo ali pa v velikem deležu sofinanciramo samo malo vrtcev in
               osnovnih šol, kar sicer pripomore k razvoju tovrstnih krajev, ampak hkrati je pa
               strateško za celotno Slovenijo to tudi neka ovira. Kot sem povedal že prej, v prvem
               delu odgovora, mi razmišljamo, da bi predlagali Državnemu zboru spremembo tega
               zakona. Takrat ali pa do takrat bomo morali opraviti ta premislek, ki ga upravičeno
               tudi vi naslavljate, se pravi, kako v takem primeru pomagati tistim občinam, ki v
               resnici ne zmorejo sofinancirati v recimo ustreznem deležu, kot je bilo prej v
               navadi, to infrastrukturo.</p>
               <p>Tega vprašanja sem vesel, ker v resnici je to problem, s katerim se mora ukvarjati
               tudi Državni zbor. Mi pa bomo pripravili ustrezne predloge. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Franc Pukšič bo postavil ministrici brez resorja, odgovorni za
               lokalno samoupravo in regionalni razvoj, ki je danes sicer upravičeno odsotna,
               poslansko vprašanje. Izvolite.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa. Glede aktualnosti problema v poslanskem vprašanju ga bom kljub temu
               postavil in pričakujem, da bom dobil v pisni obliki odgovor, ne šele na naslednji
               seji, ker je preveč aktualen.</p>
               <p>Slovenske občine so se imele v letih 2007 in 2008 možnost prijaviti na javni razpis
               za prednostno usmeritev regionalnih razvojnih programov v okviru operativnega
               programa krepitve regionalnih razvojnih potencialov za obdobje 2007-2013. Zato
               ministrici postavljam štiri vprašanja:</p>
               <p>Kdaj lahko pričakujemo naslednje razpise?</p>
               <p>Vemo, da je na voljo še več kot polovica sredstev programskega obdobja. Občine so
               namreč na razpise prijavljale tudi projekte v fazah. Tako zdaj izvajajo začetno fazo,
               na naslednje razpise pa bodo prijavile naslednje faze. Če razpisov v doglednem času
               ne bo, bo treba faze operacij prekinjati, kar bo povezano z določenimi stroški. S
               temi se veča tudi nevarnost za kakšno od investicij, operacij, ker ne bo mogoče
               pravočasno realizirati načrtovalnih kazalnikov - in celo vračanje evropskih sredstev!
               Primer: izgradnja kanalizacije - v roku dveh let mora biti zgrajena tudi čistilna
               naprava. In seveda to je projekt.</p>
               <p>Drugo vprašanje. Ministrico sprašujem:</p>
               <p>Kakšni so rezultati vrednotenja razvojne prioritete razvoja regij, za katere so
               občine bile obveščene, da se izvaja? Kakšne vsebine bodo v naslednjih razpisih
               razpisane?</p>
               <p>Ali lahko, glede na doslej izvedene razpise, pričakujemo kakršnekoli omejitve ali
               spremembe?</p>
               <p>To bi seveda bilo katastrofalno. Občine imajo še veliko potreb na prometnem, zlasti
               pa na okoljskem področju.</p>
               <p>Tretje vprašanje. Ministrico sprašujem:</p>
               <p>Ali bo praksa v nadaljevanju enaka, kot je bila pri prejšnjem ministru, ki je občine
               in druge potencialne upravičence v načrtovanih razpisih informiral na skupnih
               srečanjih že veliko pred objavo razpisa? Občine lahko le na ta način pripravijo
               investicijske dokumente in z njimi uskladijo tudi svoje proračune.</p>
               <p>In zadnje vprašanje. Ministrico sprašujem:</p>
               <p>Kdaj občine lahko pričakujemo poziv za sofinanciranje projektov v skladu z 21.
               členom Zakona o financiranju občin?</p>
               <p>V preteklih letih je bil ta poziv v začetku meseca marca že v izvajanju.</p>
               <p>Kako pričakujete, gospa ministrica in seveda Vlada, da bodo občine lahko realizirale
               razpoložljiva sredstva do konca leta, če poziva še ni?</p>
               <p>Namreč, do 31. oktobra je treba oddati situacije in račune. <gap n="..."/><stage>/Opozorilni znak za
               konec razprave./</stage><gap n="..."/></p>
               <p>Prav tako pa me zanima: Ali lahko posamezne občine iz tega naslova za letošnje leto
               načrtujejo povečanje razpoložljivih sredstev za eno tretjino glede na predhodne
               določbe tega zakona?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Milan Čadež bo ministru za zdravje postavil poslansko vprašanje.</p>
               <p>Prosim.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Hvala lepa za besedo, gospod predsedujoči. Lep pozdrav, gospod minister. Spoštovane
               kolegice in kolegi!</p>
               <p>Upravna enota Škofja Loka, kamor spadajo občine Žiri, Železniki, Škofja Loka in
               Gorenja vas-Poljane obsegajo kar preko 512 kvadratnih kilometrov s 183-imi naselji,
               kjer živi preko 41 tisoč prebivalcev, je imela do 11. novembra lanskega leta
               priznanega 1,5 dežurnega zdravnika. Takrat pa je bil v Uradnem listu Republike
               Slovenije objavljen novi pravilnik o nujni medicinski pomoči, ki je za to območje
               ponoči, ob sobotah, nedeljah in praznikih določil za izvajanje nujne medicinske
               pomoči in dežurne službe v zdravstvenem domu Škofja Loka le enega dežurnega
               zdravnika. To stanje je strokovno v celoti nesprejemljivo, saj v primeru
               intervencije, na primer v Žiri, pomeni, da je preostalo škofjeloško območje dve do
               tri ure brez dežurne službe. Dodaten problem so v zimskem času tudi smučišča, Cerkno,
               Stari vrh in Soriška planina, ki pogosto zahtevajo vključitev dežurne službe oziroma
               urgentne ekipe iz zdravstvenega doma Škofja Loka. Zato bi bilo nujno takojšnje
               povečanje dežurnih ekip.</p>
               <p>Sprašujem vas, spoštovani minister, glede na navedena dejstva:</p>
               <p>Kdaj bi lahko pripravljenost nujne medicinske pomoči vrnili v prvotno stanje?</p>
               <p>In: Kdo bi bil odgovoren za morebitne posledice, če bi bila potrebna nujna
               intervencija hkrati v Železnikih in Žireh, ki sta med seboj oddaljeni preko 65
               kilometrov? Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Spoštovani poslanec. Vaše ugotovitve so točne, temu ugovarjati ne morem. Moram vam
               povedati samo to, da je bil novi pravilnik, ki ureja pogoje, organizacijo in način
               dela službe nujne medicinske pomoči sprejet v preteklem letu. Na nek način se je s
               tem pravilnikom želelo, tako računam, da so razmišljali moji predhodniki, izenačiti
               pogoje dostopnosti do nujne medicinske pomoči v celi Sloveniji enako. Takih
               problemov, kot ste ga vi navedli, je v tem trenutku na slovenskem področju še veliko.
               Za nujno medicinsko pomoč je bilo na osnovi tega pravilnika namenjenih 2,6 milijonov
               evrov več denarja, kot je bilo to leto poprej. Ob vseh težavah, tudi v letošnjem letu
               2009, v dogovoru ohranjamo ta obseg sredstev. Z nekaterimi občinami smo se konkretno
               pogovarjali, ki so bile pri podobnem problemu, kot je ta, in so želele imeti večji in
               boljši standard in boljšo pokritost. Moram povedati, da je nekaj občin v Sloveniji,
               ki so s svojimi sredstvi iz občinskih proračunov priskočili na pomoč v tej situaciji.</p>
               <p>Ministrstvo pripravlja nadzore in oceno tega pravilnika. Ministrstvo bo na osnovi te
               ocene še v letošnjem letu poskušalo najbolj kritične primere razreševati. Zavedamo pa
               se, seveda, pomembnosti glede na to, da je to vezano na obseg sredstev.</p>
               <p>Gospodu poslancu bi predlagal, da se v neposrednem dialogu ob prvi priložnosti na
               ministrstvu usedemo, mi delamo na oceni tega pravilnika, in s skupnimi močmi poiščemo
               morda izboljšanje stanja, kot smo to naredili v zadnjih dveh mesecih že z nekaterimi
               slovenskimi občinami. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite.</p>
            </sp>
            <sp who="SDZ5:ČadežMilan">

               <speaker>MILAN ČADEŽ:</speaker>

               <p>Vsekakor me zanima, če je bilo namenjeno resnično več denarja, zakaj potem znižanje
               s 1,5 na 1. Vsekakor želimo čimprejšnje srečanje na ministrstvu, da konkreten problem
               tudi razrešimo. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Do te razlike prihaja iz tega razloga, kot so mi moji predhodniki pojasnili, ker je
               bilo v slovenskem prostoru mnogo območij, ki so bila z nujno medicinsko pomočjo
               bistveno slabše oskrbljena, kot je bilo to slučaj v Škofji Loki.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ivan Grill bo postavil tudi ministru za zdravje poslansko
               vprašanje. prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo, spoštovani gospod predsedujoči. Spoštovana ministrica,
               ministri!</p>
               <p>Spoštovani gospod minister za zdravje! V javnosti je v zadnjem času moč zaznati
               veliko nesoglasij v vrstah fizioterapevtov, predvsem med Društvom fizioterapevtov
               Slovenije, ki združuje po vseh podatkih veliko večino fizioterapevtov, in Zbornico
               fizioterapevtov, katero vodi gospa Friderika Kresal. Vsi ti konflikti, ki so
               katastrofa za stroko, očitno izvirajo predvsem - očitno sedaj lahko temu že tako
               rečemo - iz neupravičeno ali celo iz nezakonito podeljenega javnega pooblastila
               Zbornici fizioterapevtov Slovenije, ki je očitno prišla do teh javnih pooblastil s
               predložitvijo napačnih in zavajajočih podatkov. Takrat, ko je potekel ta razpis, so
               menda priložili podatek, ki vsebuje, da ima zbornica preko 1000 fizioterapevtov, po
               vseh podatkih pa vemo, da jih je v Sloveniji nekje med 970 in 980. Glede na to, da
               zakon zelo natančno določa, da je nujni pogoj za podelitev javnih pooblastil članstvo
               v višini vsaj 60%, je bilo takšno priloženo dokazilo očitno takrat zavajajoče. Da je
               temu tako, kaže sedaj tudi podatek, v katerem je preko 600 aktivnih fizioterapevtov v
               Sloveniji že podalo pisno izjavo, v kateri dokazujejo, da niso člani Zbornice
               fizioterapevtov Slovenije, zato je sedaj več kot očitno, da zbornica ne razpolaga več
               kot z 20% maksimalno 25% članstva.</p>
               <p>Na podlagi tega lahko ugotovimo, da je bila takrat odločitev ministrstva oziroma to
               ste potem vi v tem mandatu na podlagi sodbe Upravnega sodišča to pooblastilo oziroma
               javno pooblastilo dali, dali neupravičeno. Da je ta zadeva sporna, kaže tudi dejstvo,
               da na podlagi tega javnega pooblastila podjetja Vitasan, njegova lastnica je tudi
               gospa Friderika Kresal, izvaja izobraževanje fizioterapevtov za obvezno pridobitev
               točk za ohranjanje in za pridobitev licence, vsem nečlanom zbornice pa zaračunava to
               izobraževanje za več kot 20% dražje kot sicer. To je zagotovo protiustavno
               <stage>/opozorilni znak za konec razprave/</stage> in tudi protizakonito.</p>
               <p>Zato vas sprašujem:</p>
               <p>Kaj vas je navedlo, da ste dali ta pooblastila?</p>
               <p>Zakaj niste dovolili vpogleda v razpisno dokumentacijo in je bilo to storjeno šele
               po intervenciji? <gap n="..."/> <stage>/Izklop mikrofona./</stage></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Zahvaljujem se za to vprašanje. Eden mojih prvih razgovorov, ki sem jih imel, ko sem
               prišel na ministrstvo, je bil razgovor s fizioterapevti. Naenkrat je bilo v moji
               pisarni polno ljudi in sem ugotovil, da so vsi prišli z odvetniki. Zbornica
               fizioterapevtov in Društvo fizioterapevtov se gledajo samo skozi daljnogled, in ta je
               na puški. To je izjemno hud problem, ki pa bi ga rad pojasnil, ker se z njim ukvarjam
               zelo veliko.</p>
               <p>Zbornici fizioterapevtov Slovenije je bilo z odločbo Ministrstva za zdravje z dne
               1.9.2005 za dobo treh let podeljeno javno pooblastilo. V postopku podelitve javnega
               pooblastila je bilo ugotovljeno, da zbornica izpolnjuje vsa merila iz 87.e člena
               Zakona o zdravstveni dejavnosti <stage>(v nadaljnjem besedilu: zakon)</stage> in je zbornica
               dokazovala, da ima včlanjenih 77,14% zdravstvenih delavcev s področja fizioterapije.
               To sem dobil, ko sem prišel na ministrstvo. Zato je bilo zbornici z odločbo
               ministrstva z dne 1.9.2005 podeljeno javno pooblastilo.</p>
               <p>Ponudbo Društva fizioterapevtov Slovenije, strokovno združenje, je ministrstvo z
               odločbo z dne 1.9.2005 zavrnilo, ker je v ponudbi društva ugotovilo nepravilnosti v
               zvezi z dokazovanjem izpolnjevanja pogojev razpisa za podelitev javnega pooblastila.
               Društvo ni izpolnjevalo razpisnega pogoja, saj ni imelo zaposlenih usposobljenih
               kadrov za izvajanje javnih pooblastil. Društvo se z odločitvijo ministrstva o
               podelitvi javnega pooblastila zbornici ni strinjalo, saj naj zbornica domnevno ne bi
               izpolnjevala enega izmed pogojev za podelitev javnega pooblastila, to je najmanj 60%
               članstva vseh zdravstvenih delavcev, ki izvajajo naloge na področju fizioterapevtske
               dejavnosti. S tožbo je izpodbijalo odločbo o podelitvi javnega pooblastila na
               Upravnem sodišču Republike Slovenije. Ministrstvo je nato po uradni dolžnosti
               odločilo, da se postopek podelitve javnega pooblastila za oddajo nalog s področja
               fizioterapije, končanega z dokončno zgoraj navedeno odločbo, obnovi iz razlogov 1. in
               5. točke 260. člena ZUP od faze ocenjevanja ponudbe dalje. Zoper ta sklep ministrstva
               o obnovi postopka je Zbornica fizioterapevtov Slovenije sprožila upravni spor pri
               Upravnem sodišču Republike Slovenije in v njem uspela. Upravno sodišče v Ljubljani je
               s sodbo z dne 8. 11. 2007 sklep o obnovi postopka odpravilo in naložilo ministrstvu,
               prvič: da naj v 30-ih dneh izda nov akt o obnovi postopka, vendarle če so zanj
               izpolnjeni pogoji, in izvrši plačilo stroškov sodnega postopka zbornici, kar je bilo
               tudi realizirano.</p>
               <p>Takoj po tej odločitvi smo imeli veliko sestankov, vendarle nobenega dialoga - ne o
               strokovnih, ne o drugih, ne o tretjih vprašanjih med društvom in zbornico ni mogoče
               vpeljati. Ministrstvo je moralo na podlagi pravnomočne sodbe pri odločanju o obnovi
               postopka upoštevati le izjave o članstvu fizioterapevtov v društvu, s katerimi je to
               razpolagalo do 29. 9. 2005. Takšnih izjav pa je 388, kar pa ni doseglo podpisanih 60%
               članstva. Zato ministrstvo do izreka roka ni izdalo sklepa o obnovitvi postopka.</p>
               <p>Vi ste navedli konkreten primer plačevanja članarin. Ko sem jaz na to opozoril
               predsednico fizioterapevtske zbornice, mi je takoj poslala na mojo mizo v zapečateni
               kuverti šest dokumentov, kjer Društvo fizioterapevtov ravna popolnoma enako. Ko gre
               za člane <gap n="..."/><stage>/Opozorilni znak za konec razprave./</stage><gap n="..."/> društva, je ena članarina, ko gre
               za nečlane, je višja članarina. Poskusi - tu pomiritve ni. Poprosil sem obe
               predsednici, društva in zbornice, da izenačijo plačilo strošk<gap n="...."/> <gap n="..."/><stage>/Izklop
               mikrofona./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Grill, želite še dopolnitev odgovora?</p>
               <p>Prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa, gospod minister, za ta odgovor.</p>
               <p>Strinjam se z vami, da je tukaj ministrstvo postopalo tako, kot mu je naložilo
               Upravno sodišče, s tem da je Upravno sodišče dopustilo tudi možnost, da se postopek
               po 5. členu obnovi, če je bila za stranko izdana ugodna odločba, to je bila zbornica,
               na podlagi njenih neresničnih navedb. Tukaj je več kot očitno, da so bile njene
               navedbe neresnične, kajti 1000 članov v zbornici zagotovo ne obstaja. V dokaz temu je
               tudi, mislim, da je na ministrstvo zdaj prišlo že tudi okoli 500 ali pa blizu 500
               podpisanih izjav aktivnih članov fizioterapevtov, ki eksplicitno navajajo, da niso
               člani zbornice. Pomeni, da je to zadosten razlog, ki vam lahko garantira, da bi bil
               ta postopek tudi upravičen.</p>
               <p>Strinjam se tudi s tem, da lahko Društvo fizioterapevtov eventualno ima drugačne
               stroške, jaz sem govoril o izobraževanju, ne o članarini. Vendar je treba tukaj
               posebej poudariti, da izobraževanje, ki ga izvaja Vitasan, to je podjetje v lasti
               predsednice Zbornice fizioterapevtov Slovenije gospe Kresal, izvaja izobraževanje, ki
               je nujno potrebno, da lahko fizioterapevt pridobi dodatne točke za ohranjanje licence
               oziroma pridobitev licence. To pomeni, da ta njen monopol tukaj s pridom ekonomsko
               oziroma komercialno izkorišča, kar je pa nedopustno.</p>
               <p>Zato vas sedaj sprašujem:</p>
               <p>Ali boste šli v postopek ugotavljanja števila članov tako ene kot druge združbe?</p>
               <p>V primeru, da se ugotovi, da Zbornica fizioterapevtov Slovenije nima predpisanega
               števila članov: Ali boste šli v postopek odvzema teh pooblastil?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Tudi jaz sem govoril o izobraževanju, ne o članarini in imata in društvo in zbornica
               različne cene izobraževanja glede na članstvo. To je povsod isti problem. Tu je
               zadeva zelo zahtevna, mi iščemo rešitve okoli tega spora, normalnejše bi bilo, če bi
               se lahko društvo in zbornica sporazumela, vendar sam nimam več upanja. Ministrstvo bo
               v okviru obstoječe zakonodaje, vendarle pa moramo upoštevati tudi razsodbo Upravnega
               sodišča, pripravilo rešitev, kako naprej, da bi zadevo uredili in da bi imeli
               mir.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Grill, prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa. Rad bi podal proceduralni predlog, predvsem z razlogom, ki bo verjetno
               lahko tudi gospodu ministru v pomoč, da bi se v nadaljevanju vsi ti konflikti med
               zbornico in tudi društvom<gap n="...."/><stage>/Izključen mikrofon./</stage> tudi s pomočjo razprave, zato v
               skladu z drugim odstavkom 246. člena Poslovnika Državnega zbora predlagam, da Državni
               zbor o tem vprašanju opravi splošno razpravo in da se tam skuša vse te argumente
               ponovno predstavitvi ter na podlagi tega videti kakšna bi bila najboljša rešitev, da
               se reši ta situacija, ki je zagotovo v škodo vsem tistim, ki potrebujejo storitve
               fizioterapevtov, kajti ti konflikti dejansko ne vodijo nikamor. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Peter Verlič bo postavil ministru za promet, ki je danes
               upravičeno odsoten, poslansko vprašanje. Izvolite.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa, gospod predsedujoči. Prosil bi vas glede na to, da je minister za promet
               odsoten, da mi na vprašanje odgovori ustno na naslednji seji, skladno s Poslovnikom.</p>
               <p>Ministra za promet sprašujem, glede na aktualno temo, ki je bila v času najave
               mojega poslanskega vprašanja še ne toliko aktualna, sedaj pa izgleda iz dneva v dan
               bolj, vprašanje v zvezi z zamrznitvijo sredstev kohezijskih sredstev za gradnjo
               avtocest v Sloveniji zaradi diskriminatornosti uvedbe vinjet.</p>
               <p>Pred časom je časopis Finance, konec leta, napisal, da citiram: <q>"do dna smo prišli
               še eni napačni trditvi, ki se v zadnjem času pojavlja v javnosti, da je Evropska
               komisija ustavila postopek odobritve 88 milijonov evrov za gradnjo cestnega odseka
               Pesnica-Draženci zaradi domnevne diskriminatornosti vinjet. To ne drži. Zajec tiči v
               drugem grmu."</q></p>
               <p>Ministra za promet zato sprašujem: Kje tiči ta zajec? Zares bi prosil, da mi pojasni
               in razkrije vsebino dopisov, ki jih je Evropska komisija, govorim Evropska komisija,
               komisar - za mene je Evropska komisija komisar - naslovil na ministra, na Vlado.</p>
               <p>Prosil bi, da tudi pojasni: Kako in na kakšen način Evropska komisija odloča o
               diskriminatornosti nekega vinjetnega sistema v državi članici? Kje ima za to pravno
               podlago? Ali sploh lahko tak postopek sproži? Kajti, če se bo tako nadaljevalo, potem
               lahko nek evropski komisar ni več zadovoljen z nekim ministrom vlade in bo zamrznil
               sredstva ter izjavil, da ta minister pač ne sme zasesti tega položaja, ker je neka
               zadeva diskriminatorna, in dokler tega država članica ne bo rešila, toliko časa bo
               nekaj zamrznjeno.</p>
               <p>Menim, da gre tu za res pravno vprašanje in bi zato prosil, da minister za promet to
               čisto pravno utemelji, ali gre res zgolj za pritiske in popuščanje ali pa so
               konkretne pravne podlage za takšno delovanje Evropske komisije. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za zunanje zadeve bo poslansko vprašanje postavil gospod Marijan
               Križman. Prosim.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa, gospod predsedujoči. Spoštovani kolegi - vidim, da so nas naše kolegice
               zapustile -, spoštovana gospa ministrica in ministra! Moje vprašanje, gospod
               minister, je sledeče. Več kot pol stoletja po drugi svetovni vojni Italija Sloveniji
               še ni vrnila arhivov, umetniških del in knjižnega gradiva, odnesenega s tega
               teritorija pred in med drugo svetovno vojno. Gre za bogat fond arhivskega gradiva, ki
               zajema obdobje od leta 1255 do 1848. Ti arhivi so zgodovinski spomin naših krajev,
               države in posameznikov. Tako kot vsakega posameznika zanima, kdo je, od kod izvira in
               išče svoje prednike, tako so vsi ti podatki pomembni tudi za narod in državo. V teh
               fondih se nahajajo statuti Izole, Kopra in Pirana iz 14. in 15. stoletja, dokumenti
               Kobilarne Lipica, grbi kongregacij 13 rodov iz leta 1246, knjiga piranskih družin iz
               16. stoletja in ostalo gradivo, ki se danes nahaja v 57 zabojih na različnih
               lokacijah v Trstu. Tako se, na primer, matične knjige za Lipico od leta 1923 do leta
               1943 nahajajo delno na matičnem uradu v Trstu in v knjižnici Istituto Sperimentale
               per la Zootecnica v Rimu ter državnem arhivu v Gorici. Ti arhivski fondi so bili
               zaradi zaščite pred bombardiranjem, to vse skupaj v navednicah, iz Kopra odpeljani
               29. 6. 1944, za kar imamo natančen popis in ga imate tudi na ministrstvu oziroma
               primopredajni zapisnik, ki so ga takrat podpisali pooblaščeni za primopredajo
               omenjenega gradiva. Ravno tako je v letu 1940 Italija evakuirala iz Kopra in Pirana,
               zaradi vojnih prilik, enako pod pretvezo možnosti bombardiranja zaveznikov in
               uničenja vsega tega, 25 izvirnikov umetnin, tudi za ta dela obstaja natančen popis.
               Dela umetnikov kot so Carpaccio, Veneziano, Vivarini in Tintoretto spadajo med
               najpomembnejše umetnine naših krajev. Gre tudi za vojaško upravo Jugoslavije, ki je
               pač vladala do 1953 leta pri nas o in na čelu izvora, pravni temelj, slovenskih
               zahtev do Italije so predvsem mirovna pogodba z Italijo iz leta 1947, posebno pismo,
               ki sta si ga v okviru osimskih sporazumov izmenjala takratna zunanja ministra Italije
               in Jugoslavije, pa tudi mednarodne konvencije, predvsem dunajska konvencija o
               sukcesiji držav iz leta 1983, ki določa, da mora država, ki odstopa ozemlje kaki
               drugi državi <gap n="..."/><stage>/Opozorilni znak za konec razprave./</stage><gap n="..."/></p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, prosim.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Hvala lepa za vprašanje. Vprašanje ste tako podrobno zastavili, da ste že pol mojega
               odgovora povzeli.</p>
               <p>Pa bi jaz začel tam, kjer ste končali. Vi ste omenili, da je podlaga v mirovni
               pogodbi, mirovnem sporazumu in da je podlaga tudi v osimskih sporazumih oziroma v
               pismih Milič-Rumek v okviru osimskih sporazumov. Potem, za časa Jugoslavije, so se
               začeli pogovori o vračanju teh umetniških del in arhiva v tedanjo Jugoslavijo, ki so
               se nadaljevali tudi za časa Slovenije. Od leta 1992 naprej smo mi to vprašanje vedno
               odpirali v vseh bilateralnih razgovorih z italijansko stranjo, kot tudi na delovni
               ravni. Leta 2005 je bila v muzeju Revoltella v Trstu razstavljeno del teh umetniških
               del, za katere slovenska stran meni, da pripadajo Sloveniji oziroma lastnikom v
               Sloveniji, predvsem je to slovenska cerkev, katoliška cerkev, arhivi in slike gredo
               predvsem v pokrajinske muzeje Koper, Izola in Piran.</p>
               <p>Kaj mi delamo oziroma kaj jaz delam kot minister, odkar sem postal minister?
               Obnovili bomo medresorsko delovno skupino, v kateri so predstavniki zunanjega
               ministrstva, Ministrstva za kulturo in Katoliške cerkve, kot največje lastnice teh
               odpeljanih del. Gradivo o ustanovitvi oziroma nadaljevanju dela te medresorske
               skupine je ravno v vladni proceduri in mislim, da bo ta teden Vlada obravnavala to
               gradivo; to je prvič.</p>
               <p>Drugič, pripravlja se nov sporazum o kulturnem sodelovanju med Slovenijo in Italijo
               za leta 2009-2011, v bistvu ne sporazum, ampak program sodelovanja z Italijo. In
               Slovenija bo v tem programu predlagala tudi člen, ki obravnava tematiko vračanja
               umetnin.</p>
               <p>Tretjič, vračanje umetnin ostaja pomembna tema v bilateralnih pogovorih. Sam sem bil
               v Rimu 25. februarja in sem na srečanju z zunanjim ministrom odprl to vprašanje in
               tudi predlagal, da nadaljujemo z delom mešane komisije za to vprašanje in da
               poskušamo najti neko rešitev. In dogovorila sva se, da se bodo pogovori nadaljevali,
               ali na ravni neke večje skupine ali na ravni pooblaščencev dveh ministrov, ampak
               vendarle, da bi se obnovili ti pogovori, ki pa zdaj že vrsto let ne potekajo.</p>
               <p>Reševanje tega vprašanja sodi med odprta vprašanja med državama in se ga kot takega
               tudi lotevamo. Ob pomoči stroke si prizadevamo nadaljevati, vsa diplomatska
               prizadevanja, da bi prišlo tudi do neke rešitve. Mislim, da v Sloveniji zdaj
               obstajajo pogoji, da bi se ta umetniška dela vrnila v obnovljene cerkve. V arhivih in
               muzejih pa obstajajo pogoji, da bi se to ravno tako lahko vrnilo k nam in bilo
               dostopno tako Slovencem kot Italijanom na obeh straneh meje. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Križman, izvolite.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa. Gospod minister, z vašim odgovorom sem zelo zadovoljen, ker je izčrpen in
               tudi resnično nakazuje neke aktivnosti. Te aktivnosti je treba čim prej sprožiti,
               kajti leta minevajo, leto 1945, 1942 je zelo, zelo daleč. Jaz sem vesel, da ste
               razumeli to zelo pomembno vprašanje za nekdaj okupirane kraje na Primorskem oziroma v
               slovenski Istri, ki so ostali pravzaprav brez osebne izkaznice, kot sem rekel.</p>
               <p>Moje dodatno vprašanje je naslednje. Glede na to, da postavljamo muzej v Lipici,
               muzej, v katerem se bodo znašle vse rejske knjige, o katerih sem tudi govoril v
               svojem vprašanju, bi vas vprašal, glede na to, da dokazujemo stalno, da je ta konj
               slovenski konj, in danes s ponosom lahko rečemo, da je to kulturni spomenik. Me
               zanima:</p>
               <p>Ali boste vložili napore za pridobitev teh knjig z inštituta; zdaj bi moral to
               prevesti v Slovenščino; s tega inštituta v Rimu, kjer se nahajajo. Jaz sem jih videl,
               sem bil tam. To je v tem trenutku mogoče, resnično najprej možno pridobiti.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod minister.</p>
               <p>Gospod Križman.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Se opravičujem, bi rad imel ves čas besedo.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Ja, hvala lepa za ta predlog.</p>
               <p>Moram priznati, da podrobnosti ne poznam, katere zadeve so lahko vračljive prej ali
               kasneje. Mislim, da je treba najprej celovito pristopiti k zadevi tako, da dosežemo
               nek dogovor z italijansko stranjo o načelih vračanja ali drugačnih rešitev glede
               umetniških predmetov in potem glede arhiva. In če je to tako, kot vi pravite, da bi
               bilo to še najlažje in najhitreje dobiti, lahko s tem tudi začnemo. In to jemljem kot
               pobudo in bom to tudi omenil svojim ljudem, ki bodo sodelovali v pogovorih z
               italijansko stranjo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Dejan Levanič bo ministru za delo, družino in socialne zadeve postavil
               poslansko vprašanje.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa za besedo, gospod podpredsednik.</p>
               <p>Jaz bi se mogoče omejil na zelo aktualno vprašanje - vprašanje pripravništva in v
               zvezi s problemi, s katerimi se soočajo predvsem mladi, ki nekako končajo
               izobraževalni proces, stopijo na trg dela in začnejo kot pripravniki. Problem, ki ga
               vidim na tem področju, je, da v bistvu zakon tega, da imamo na začetku pripravništvo,
               ne zahteva nujno, ampak na nek način to omogoča. Zato se marsikdo poprime te možnosti
               in izkoristi mladega diplomanta, ko pride na delovno mesto, da ga zaposli kot
               pripravnika. Večji problem nastane takrat, ko so recimo v javni upravi mladi
               pripravniki v veliki meri volonterji, se pravi prostovoljci, in za svoje delo sploh
               niso plačani. Velikokrat je tako, da kadar mladi diplomanti pridejo na šolo učiti,
               recimo, kot profesorji, in je Ministrstvo za šolstvo objavilo razpis za 300 mladih
               pripravnikov, jih je le 50 od teh plačanih, 250 pa jih opravlja prostovoljno delo. To
               je prvi problem.</p>
               <p>Drugi problem pri tem pa je, ko so plačani za delo, so plačani le 70% od tistega
               100%, oziroma plače. V tem kontekstu je treba razmisliti kakšen je naš namen mladim
               ponuditi neko roko, ko se zaposlujejo. Kaj narediti v tej smeri, glede na to, da se
               soočajo z velikimi problemi, kot so ustvariti si lastno družino, pridobiti svoje
               stanovanje, soočajo se z nizkimi dohodki takoj na začetku. Problem pripravništva se
               mi zdi velik problem mladih in njihove prve zaposlitve.</p>
               <p>Zato vas sprašujem, v koalicijskem sporazumu smo se zavezali, da bomo ukinili
               pripravništvo v javnem sektorju povsod, kjer to ni nekako strokovno utemeljen del
               izobraževalnega procesa. In glede na to, da zakon o delovnih razmerjih, ki je bil
               nazadnje dopolnjen konec leta 2007, dopušča to možnost, ki sem jo že prej omenil:</p>
               <p>Kakšne načrte ima vaše ministrstvo v zvezi s spremembami na tem področju, ki
               izhajajo tudi iz koalicijskega sporazuma?</p>
               <p>In nadalje, ko že govorimo veliko o zaposlovanju mladih oziroma študentskim delom,
               vemo, da jih mora veliko, delati že ob študiju, da lahko sploh študirajo. Velikokrat
               smo se pogovarjali, da bi jih skušali v času njihovega izobraževalnega procesa nekako
               vključevati v sam delovni proces, da bi se spoznavali z delodajalci, da bi skušali
               nekako s pogodbami začeti projektno sodelovati pri nekaterih projektih, bi zato bili
               delno tudi plačani in bi imeli prvi stik z delodajalcem.</p>
               <p>Nadaljevanje mojega vprašanja:</p>
               <p>Ali že poteka dograditev nekih zakonskih osnov za projektno zaposlovanje po posebnih
               projektnih pogodbah o zaposlovanju študentov v času študija? Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:SvetlikIvan">

               <speaker>DR. IVAN SVETLIK:</speaker>

               <p>Hvala za vprašanje, gospod Levanič. Kar zadeva prvo vprašanje naj povem, da je v
               Zakonu o delovnih razmerjih, sprejetem 2007, opredeljena možnost pripravništva, ki pa
               je seveda stvar odločitve delodajalcev in na drugi strani tudi delojemalcev, da v
               kolektivnih pogodbah ali v posebnih aktih to sami uredijo. Skratka, tukaj poseg s
               strani Ministrstva za delo, družino in socialne zadeve zaenkrat ni mogoč. Lahko se
               tega vprašanja lotevajo na posameznih sektorjih, razen če bi odpirali Zakon o
               delovnih razmerjih, ki pa zaenkrat ni v načrtu, da bi ga odpirali. Gre za strokovno
               vprašanje, ali lahko nekdo, ki je pripravnik, in to je presoja potem posameznih
               področij, posameznega delodajalca, ali nekdo, ki je pripravnik, lahko takoj v polni
               meri opravlja svoje naloge, ali pa potrebuje določeno vodenje, pomoč, mentorstvo na
               začetku, kar seveda tudi vpliva potem na njegovo storilnost, delovni rezultat in s
               tem tudi na plačo. To je vprašanje, ki ga bo treba odpreti, če bomo Zakon o delovnih
               razmerjih in ko ga bomo ponovno odpirali, zaenkrat pa to ni v načrtu.</p>
               <p>Kar zadeva drugo vprašanje, glede študentskega dela, je urejeno v zakonu o
               zaposlovanju in zavarovanju za primer brezposelnosti. Ta zakon je v normativnem
               programu dela našega ministrstva in ga bomo dopolnjevali v tem letu. In prav gotovo
               se bomo tu srečali tudi z vprašanjem različnih oblik in vrst dela. Študentsko delo je
               eno takšnih.</p>
               <p>Zaenkrat rešitev še ni, ker v tej smeri še ni stekla podrobna razprava oziroma delo.
               Bo pa tu treba usklajevati, in to je v načrtu, interese različnih socialnih
               partnerjev, vključno s študenti. Moram pa reči, da kar zadeva zaposlovanje mladih in
               tudi študentov oziroma diplomantov, pripravljamo skupaj s Študentsko organizacijo
               Slovenije enega od programov aktivne politike zaposlovanja, ki bo namenjen prav
               tistim, ki končujejo študij in vstopajo v prvo zaposlitev pri določenih delodajalcih.
               Te problematike se lotevamo aktivno. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želite še dopolnilni odgovor? Izvolite.</p>
            </sp>
            <sp who="SDZ5:LevaničDejan">

               <speaker>DEJAN LEVANIČ:</speaker>

               <p>Hvala lepa, gospod minister, za izčrpen odgovor. Kar se tiče vključevanja mladih na
               trg dela in aktivne politike zaposlovanja, se popolnoma strinjam z vami in me veseli
               vaša pripravljenost, da se to področje v prihodnje nekako tudi uredi.</p>
               <p>Kar se tiče samega pripravništva, bi mogoče apeliral na razmišljanje v smeri, ki ste
               jo omenili, o strokovnosti. Sam tudi verjamem, da mlad človek med izobraževalnim
               procesom zagotovo pridobi kar nekaj strokovnosti. Res je, da mora na delovnem mestu
               pridobiti tudi neke začetne izkušnje. Moram pa povedati, da jih ima sigurno toliko,
               da mu ni treba delati volontersko. Poglejmo primer podjetja v gospodarstvu, kjer,
               recimo, mlad človek, ko vstopi na trg dela, pride v podjetje, prihaja kot pripravnik,
               konča pripravništvo v roku enega leta, naslednje leto pa postane strokovni delavec
               začetnik, torej, spet na zelo nizkem položaju v podjetju. In samo razmišljanje v tej
               smeri, da pač mladim omogočamo, da se čim prej spoznajo s svojim delovnim okoljem, da
               jih v bistvu nagradimo za njihovo delo, predvsem, da so pošteno plačani, in da
               skušamo ta princip pripravništva nekoliko omiliti, da ne bo zgledalo zgolj tako, kot
               da izkoriščamo mlade, ki prihajajo na trg dela.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Radovan Žerjav bo postavil poslansko vprašanje ministru za kmetijstvo,
               gozdarstvo in prehrano.</p>
               <p>Minister je upravičeno odsoten.</p>
            </sp>
            <sp who="SDZ5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik.</p>
               <p>Pričakujem, da bom na naslednji seji dobil ustni odgovor.</p>
               <p>Prireja mleka je v Sloveniji ena najpomembnejših kmetijskih dejavnosti, zato je
               ohranitev te dejavnosti ključnega pomena za ohranitev našega podeželja. V sektorju
               reje krav molznic je zaznati trend upadanja števila rejcev zaradi nižjih cen mleka.
               Cene se mesečno znižujejo. Mlekarne niso v stanju predelati vsega mleka in ga prodati
               na trgu. To povzroča izjemen pritisk na znižanje odkupnih cen mleka in s tem bistveno
               poslabšanje položaja rejcev mlečnih krav. Na prostem trgu se pojavljajo velike
               količine mleka po zelo nizkih cenah, saj je mleka tudi po Evropi več, kot ga trg
               lahko absorbira. To predstavlja velike težave tako za rejce, kot tudi za organizacije
               proizvajalcev. So v takšnem položaju, da že razmišljajo o ukinitvi proizvodnje, saj
               ne morejo poslovati z negativnim rezultatom. To pa pomeni: zmanjševanje proizvodnega
               in genetskega potenciala panoge, ki so ga dolga leta postavljale.</p>
               <p>Tudi na področju živilskopredelovalne industrije je treba racionalizirati
               proizvodnjo, kar pa vsak sektor, zaradi večletne podhranjenosti, težko zmore sam. Za
               takšno prestrukturiranje potrebuje dodatna sredstva, ki pa jih iz rednega poslovanja,
               žal, sami ne morejo zagotoviti. Zato bo potrebna dodatna pomoč, prav gotovo tudi
               države.</p>
               <p>Zato bi spoštovanega gospoda ministra vprašal:</p>
               <p>Kakšne ukrepe predvideva za stabilizacijo sektorja prireje in predelave mleka v
               Sloveniji ob močnem znižanju odkupnih cen mleka?</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Andrej Magajna bo postavil poslansko vprašanje ministrici za kulturo.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Spoštovani podpredsednik, spoštovani kolegi in kolegice. Seveda, gospa
               ministrica.</p>
               <p>Pri obnovi cerkvene fasade v župniji Črnomelj je prišlo do odstranitve zgodovinskega
               obeležja, spominske plošče pomnika delovanja verske komisije Slovenskega narodnega
               osvobodilnega sveta - SNOS-a, ki je bila dejavna v tem župnišču leta 1944 in 1945.
               Obnova se ja zaključila sredi leta 2007. Spominska plošča ni bila vrnjena na svoje
               mesto, čeprav ima župnišče od junija 2003 na osnovi razglasitve občinskega sveta
               status kulturnega spomenika lokalnega pomena. Baje je bil ta zgodovinski pomnik ob
               obnavljanju s stavbe celo uničen. Decembra lanskega leta je bilo na župnišče s strani
               novomeške območne enote Zavoda za kulturno dediščino Slovenije poslan dopis s pozivom
               o vrnitvi spominske plošče na prvotno mesto, saj je plošča sestavni del kulturnega
               spomenika lokalnega pomena, z lastnostmi arhitekturnega urbanističnega in
               zgodovinskega spomenika. Namesto povrnitve obeležja je župnišče najelo odvetnika, ki
               je z različnimi navedbami oporekal povrnitev v prvotno stanje. Polemika se je
               odvijala tudi v medijih, od krajevnih medijev prerašča v širši prostor. Občina je
               zadevo predala Inšpektoratu Ministrstva za kulturo, ki naj bi se glede rešitve
               dogovarjal z novomeško škofijo.</p>
               <p>Gospo ministrico Majdo Širca naprošam, da pojasni:</p>
               <p>Ali ima Ministrstvo za kulturo možnost in <q>"ingerenco"</q>, da vpliva na reševanje
               problemov v lokalni skupnosti?</p>
               <p>Kakšne pristojnosti ima inšpektorat Ministrstva za kulturo ob takih in podobnih
               primerih?</p>
               <p>Prosim, da nas seznani tudi s stanjem dogovarjanja z novomeško škofijo.</p>
               <p>Spominska plošča je bila leta 1954 postavljena ob soglasju cerkvenih
               dostojanstvenikov. Ob obeležje na dejavnost medvojne verske komisije se desetletja ni
               nihče obregnil. Zakaj bi bilo to jabolko spora danes? Poslansko vprašanje je zato
               sočasna pobuda imenovanemu črnomaljskemu župniku, da konča nesmiselno polemiko in
               dvigovanje prahu. Če že ne sprejema pozivov novomeškega zavoda za varovanje kulturne
               dediščine, pa naj le upošteva prizadeta čustva še živečih borcev oziroma
               Belokranjcev. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa. Spoštovani poslanec! Pridružujem se vaši pobudi, to se pravi, ne samo
               vprašanju, ki ga naslavljate na Ministrstvo za kulturo, ampak tudi vaši pobudi, da bi
               se pristojni župnik nekako premislil v tem primeru in upošteval navodila Zavoda za
               varstvo kulturne dediščine v Novem mestu. Pristojnosti tudi ministrstvo na nek način
               ima in jih v luči dogovarjanja tudi izvaja v smislu mediacije. Najprej mediacije in
               prigovarjanje, da se vendarle upošteva dejstvo, da v kolikor je, če obnoviva celotno
               zgodbo, in ker je župnišče v Črnomlju razglašeno za lokalni spomenik oziroma spomenik
               lokalnega pomena, potem mora spoštovati tista določila, ki v tej razglasitvi veljajo.
               To pa pomeni, da se ta plošča razume kot integralni del tega spomenika. Zdaj, odkrito
               povedano, ne vem, ali je plošča uničena ali ni. Ampak tudi, če je uničena, če se
               spoštuje dejstvo, da gre za integralni del spomenika, potem jo je treba postaviti
               nazaj, bodisi kot repliko, bodisi kot drugačno obliko znamenja.</p>
               <p>Inšpektorat za kulturo, dediščino in medije je pristojen, da ukrepa. Problem je
               zgolj v temu, da navodilo zavoda za varstvo kulturne dediščine neizrecno določa, ker
               se mu je očitno zdelo samoumevno, ne določa, da je potrebno upoštevati tudi to
               vrnitev, ampak vztraja na tej integralnosti. In v tem smislu na nek način predpisi za
               samoinšpektorat naj ne bi bili kršeni. Kakorkoli že, ne bi želeli, da pride do
               dodatnega ali kakršnegakoli konflikta. Želimo, da se spoštujejo določila spomenika,
               pa saj ni važno ali je lokalnega ali državnega pomena, dejstvo je, da spomenik je
               potrebno varovati integralno, da se po obnovi vrne plošča in da ne preraste ta
               problem v širše dimenzije, ampak da se hiša ohrani taka, kot je bila takrat, ko se je
               ta plošča vzpostavila na njej in v času, ko je bila razglašena za spomenik.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Magajna, prosim.</p>
            </sp>
            <sp who="SDZ5:MagajnaAndrej">

               <speaker>ANDREJ MAGAJNA:</speaker>

               <p>Bi se najprej iskreno zahvalil za potrpežljivost gospe ministrice, ki je toliko časa
               čakala na zadnje vprašanje. Vsekakor mislim, da je bilo potrebno opozoriti na to.
               Navidezno gre za zadeve lokalnega pomena. Teh lokalnih zadev je veliko v Sloveniji in
               menim, da je prav, da se tudi na republiški ravni o tem spregovori in kot vidimo je
               tudi republiški inšpektorat za kulturo pristojen, da v teh primerih ingerenc ukrepa.
               Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Gvido Kres bo postavil poslansko vprašanje ministru za okolje in
               prostor, ter ministru za kmetijstvo, gozdarstvo in prehrano. Zadnji minister je
               upravičeno odsoten, torej samo ministru Erjavcu.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani kolegi in kolegice, spoštovani
               ministri, ministrica!</p>
               <p>Verjetno se še vsi spomnimo lanskoletnih neurij, ki so divjala po naši državi.
               Odkrivalo je strehe, izruvalo drevesa, uničilo številne ceste, pridelke in gozdove.
               Ocena škode na gozdovih in kmetijah je ogromna. Največja škoda je nastala v občini
               Predmeja ter na območju med Kamnikom in Gornjim gradom. Takratna vlada je za odpravo
               posledic neurja namenila občinam iz sredstev proračunske rezerve 7 milijonov 830.000
               evrov. Ministrstvo za kmetijstvo se je odločilo, da bo za poseko poškodovanega drevja
               in popravilo gozdnih cest namenilo 915.000 evrov. Po nam dostopnih podatkih je bilo
               do konca lanskega oktobra saniranih okoli 47% gozdov poškodovanih v julijski in okoli
               15% gozdov poškodovanih v avgustovskih neurjih. Po pogovorih s prizadetimi kmeti, ki
               dojemajo lastništvo gozdov kot njihovo banko, dobivam veliko zaskrbljujočih vprašanj.
               Več rodov je za te gozdove, za to banko odgovorno skrbelo, toda naravna nesreča jim
               je močno oklestila njihovo premoženje in s tem tudi njihovo varnost, možnost in
               stabilnost gospodarjenja na teh posestvih in seveda tudi obstoj kmetij in
               naseljenosti teh območij. Poleg tega sem dobil opozorilo, da se po njihovem sanacija
               gozdov ne izvaja strokovno, primerno rasti in dosedanji praksi gospodarjenja s temi
               gozdovi. Skratka, dvomijo v ta način sanacije, ki se sedaj izvaja. Zanima me,
               spoštovana ministra:</p>
               <p>Koliko sredstev je oziroma bo ta vlada namenila za odpravo posledic lanskoletnih
               neurij?</p>
               <p>Koliko teh sredstev je že bilo izplačanih?</p>
               <p>Na kakšen način potekajo izplačila?</p>
               <p>Kako potekajo sanacije gozdov in kmetijskih površin?</p>
               <p>Ali stanje preverjate oziroma ali k temu delu povabite tudi kmete in povprašate po
               njihovih izkušnjah, dolgoletnih izkušnjah? Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp who="SDZ5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala za vprašanje.</p>
               <p>Moram reči, da bom odgovoril samo na tisti del, ki se nanaša na Ministrstvo za
               okolje, ker za odgovore, za katere so pristojnosti na Ministrstvu za kmetijstvo nimam
               podatkov.</p>
               <p>Glede Ministrstva za okolje naj povem, da smo mi v lanskem letu, še pod prejšnjo
               vlado, v skladu z Zakonom o odpravi posledic naravnih nesreč pripravili program
               odprave posledic neposredne škode, in sicer za vsa našteta neurja, ki so se dogajala
               v lanskem letu, zlasti v mesecu juliju in avgustu. Na podlagi tega programa je
               predviden sanacijski program v vrednosti 42 milijonov evrov. Vlada je lansko leto že
               izplačala, na podlagi tega programa, približno 18 milijonov evrov. Občine so takrat
               dobile, po mojih podatkih, 9,6 milijonov evrov, torej nekaj več kot ste sami navedli.
               Ta program pa seveda zajema obnovo oziroma sanacijo objektov, ki so v javni lasti,
               potem objektov v zasebni lasti, potem obnove posebnih objektov. Tukaj zlasti mislim
               na kulturne spomenike in pa tudi na obnovo uničenih kmetijskih zemljišč. Lahko povem,
               da je ta postavka vredna 5,5, milijonov evrov. Kako se bodo ta sredstva razdelila,
               mislim, da bo bolje povedal minister za kmetijstvo. Kar se tiče ministrstva za
               okolje, mi bomo v tem letu zagotovili 4 milijone evrov za tista področja, za katera
               smo mi pristojni. Tako, da v bistvu od tega programa, ki je težek 42 milijonov evrov,
               bomo v naslednji letih, to se pravi gre za leta 2009, 2010, 2011 zagotovili še 24
               milijonov evrov in v okviru tega tudi za sanacijo teh uničenih kmetijskih površin.
               Bolj konkretno vam na to lahko odgovori minister pristojen za kmetijstvo.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kres, želite še besedo?</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo. Hvala tudi za odgovor, sem zadovoljen. Odgovor gospoda ministra za
               kmetijstvo pa pričakujem na eni izmed naslednjih sej. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Poslanec Samo Bevk bo postavil poslansko vprašanje ministru za zunanje zadeve.
               Prosim.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo gospod podpredsednik. Spoštovani zbor. V stikih s predstavniki
               slovenske narodne skupnosti na avstrijskem Koroškem se je že večkrat pojavilo
               vprašanje notifikacije nasledstva avstrijske državne pogodbe iz leta 1955. Republika
               Slovenija še vedno ni posredovala svojega podpisa Ruski federaciji, ki je depozitar
               te pogodbe. Republika Slovenija se je k zaščiti avtohtonih slovenskih manjšin v
               sosednjih državah zavezala v 5. členu Ustave Republike Slovenije ter v posebni
               resoluciji Državnega zbora, ki je bila sprejeta leta 1996. Notifikacija avstrijske
               državne pogodbe je po mnenju predstavnikov Slovencev na avstrijskem Koroškem
               ključnega pomena za njihovo pravno zaščito, saj Republika Avstrija Sloveniji ne
               priznava pravic nasledstva bivše SFRJ. Zaradi takšne interpretacije je mogoče
               izigravati 7. člen avstrijske državne pogodbe, ki določa pravice slovenske narodne
               skupnosti na avstrijskem Koroškem in Štajerskem in s tem kršiti mednarodne pogodbe in
               konvencije, ki se nanašajo na varstvo manjšin in človekovih pravic.</p>
               <p>Vprašanje glede notifikacije avstrijske državne pogodbe s strani Republike Slovenije
               sem postavil že 21. februarja 2005 takratnemu predsedniku Vlade, gospodu Janezu
               Janši. Žal na nobeno od teh vprašanj doslej nisem dobil zadovoljivega odgovora. V
               času, ko je na nedavnih avstrijskih deželnozborskih volitvah na Koroškem prepričljivo
               zmagalo Zavezništvo za prihodnost Avstrije, je razprava o zaščiti slovenske narodne
               skupnosti, predvsem ko gre za reševanje vprašanja dvojezičnih napisov, za obstoj te
               slovenske manjšine nujna. Upoštevaje povedano in že navedene ustavne in druge zaveze
               Republike Slovenije glede zaščite položaja avtohtonih slovenskih manjšin v sosednjih
               državah bi rad ministra za zunanje zadeve, gospoda Samuela Žbogarja, vprašal:</p>
               <p>Ali imate v načrtu kakšne aktivnosti v zvezi z notificiranjem avstrijske državne
               pogodbe?</p>
               <p>Gospodu ministru se že vnaprej zahvaljujem za njegov odgovor. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister, prosim.</p>
            </sp>
            <sp who="SDZ5:ŽbogarSamuel">

               <speaker>SAMUEL ŽBOGAR:</speaker>

               <p>Hvala lepa, gospod poslanec, za vprašanje.</p>
               <p>Notifikacija avstrijske državne pogodbe iz leta 1955 predstavlja kompleksno
               mednarodnopravno vprašanje, ki ga Slovenija kontinuirano in pozorno spremlja vse od
               nastanka in proučuje z ustrezno politično in strokovno občutljivostjo. Gre za zaprto
               mednarodno pogodbo. K zaprtim mednarodnim pogodbam pa lahko države bodisi pristopijo
               bodisi uveljavljajo nasledstvo le s soglasjem strank te pogodbe.</p>
               <p>Stališče Slovenije je, da je avstrijska državna pogodba veljavna mednarodna pogodba
               ter da se Slovenija, kot ena od enakopravnih držav naslednic Jugoslavije, šteje za
               naslednico avstrijske državne pogodbe po nekdanji SFRJ. Razlogi, zaradi katerih je
               nekdanja SFRJ pristopila k avstrijski državni pogodbi, v pretežnem delu namreč zdaj
               zadevajo prav Republiko Slovenijo. To je skupna državna meja, to je 5. člen, potem
               varstvo slovenske manjšine na Koroškem in Štajerskem, to je 7. člen, in odškodninska
               vprašanja v zvezi z zaplenjenim avstrijskim premoženjem, drugi odstavek 27. člena.
               Omenjeni razlogi obstajajo še danes in opravičujejo, da se Slovenija de facto smatra
               po teh vprašanjih in po naravi stvari za naslednico pravic in dolžnosti bivše SFRJ v
               avstrijski državni pogodbi. Slovenija je edina naslednica SFRJ, ki ima mejo z
               Avstrijo in ima nesporen vitalen interes prevzeti vlogo zaščitnice interesov
               slovenske manjšine v Avstriji po bivši Jugoslaviji, ki je bila članica avstrijske
               državne pogodbe. Zato se tudi Slovenija v odnosu do Republike Avstrije dejansko vede,
               zlasti glede manjšinskega vprašanja, kot de facto naslednica. Slovenija se torej
               smatra za naslednico pogodbe in za državo zaščitnico slovenske manjšine v Avstriji,
               tako tudi nastopa v odnosu do Republike Avstrije. V dialogu z Avstrijo na različnih
               ravneh kontinuirano izražamo jasna pričakovanja in zahteve za izvajanje mednarodno
               pravnih in notranje pravnih obveznosti Avstrije do slovenske manjšine, kot izhajajo
               iz 7. člena pogodbe. Iz tega rednega dialoga je jasno, da v njem Avstrija Slovenijo
               priznava kot sogovornika pri vprašanjih pravic slovenske manjšine, kot izhajajo iz
               avstrijske državne pogodbe.</p>
               <p>Torej, če povzamem, najpomembnejše je, da Avstrija nedvoumno priznava, da je
               avstrijska državna pogodba, in njen 7. člen, nesporna mednarodno pravna obveznost
               Avstrije, ki jo je le-ta dolžna spoštovati ter da je Slovenija legitimna zaščitnica
               slovenske manjšine in njenih pravic.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prehajamo na drugi krog vprašanj poslank in poslancev. Gospod Marjan Bezjak bo
               postavil poslansko vprašanje ministru za promet, ki je danes odsoten.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljena poslanka, poslanci,
               ministrica in ministra! V skladu z 240. členom, 242. členom Poslovnika Državnega
               zbora ministru Patricku Vlačiču zastavljam naslednje vprašanje.</p>
               <p>Spoštovani gospod minister! Ob gradnji avtocest v Sloveniji prihaja do velikih
               poškodb navezovalnih in lokalnih cest, kot so tudi na primer nastale poškodbe
               lokalnih cest priključenih na pomursko avtocesto.</p>
               <p>Zanima me:</p>
               <p>Kdaj je predvidena sanacija teh poškodb oziroma v kolikšnem času bodo te poškodbe
               zaradi izgradnje avtoceste odpravljene?</p>
               <p>Prav tako me zanima:</p>
               <p>Kdaj bo pričetek gradnje priključne ceste v občini Lenart?</p>
               <p>Ob določitvi trase pomurske avtoceste je bilo namreč sprejeto v državnem lokacijskem
               načrtu, da bo ta severna priključna cesta zgrajena istočasno kot pomurska
               avtocesta?</p>
               <p>Prav tako:</p>
               <p>Kdaj bo izvedena menjava oken na objektih v občini Lenart, ki so utrpeli škodo ob
               izgradnji pomurske avtoceste?</p>
               <p>Podpis pogodbe med civilno iniciativo v občini Lenart in Darsom je bil urejen med
               samo gradnjo, ko so se takšne škode dogajale. Tukaj naprošam z dokazili, dopisi in
               slikami, ki so vam bile na resor Ministrstva za promet posredovana, vendar ni
               odgovora.</p>
               <p>Prosim odgovor gospoda ministra.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvale lepa.</p>
               <p>Gospod Iztok Podkrižnik bo ministru za šolstvo in šport zastavil poslansko
               vprašanje.</p>
               <p>Prosim.</p>
            </sp>
            <sp who="SDZ5:PodkrižnikIztok">

               <speaker>IZTOK PODKRIŽNIK:</speaker>

               <p>Hvala, predsedujoči. Spoštovani prisotni.</p>
               <p>Analize in splošni vtis v javnosti kažejo, da imajo slovenski učenci osnovnih in
               dijaki srednjih šol premajhno znanje o svojih državljanskih pravicah in dolžnostih.
               Ravno tako pa je premalo razvita domovinska zavest oziroma patriotizem. O današnjem
               združevanju Evrope v globaliziranem svetu si vseevropske države, od malih do velikih,
               prizadevajo utrditi in razvijati državljansko in domovinsko zavest s poučevanjem in
               vzgojo, obojega v šolah v različnih oblikah, največkrat v obliki samostojnega
               predmeta, enega ali dvoletnega, v srednjih šolah. Poleg tega v mnogih državah
               potekajo že od države spodbujane in financirane akcije o utrjevanju domovinske
               zavesti. Na primer: seminarji, kulturne prireditve, medijske kampanje in podobno.</p>
               <p>Ministra za šolstvo in šport gospoda Lukšiča sprašujem:</p>
               <p>Kako se oblikuje in uresničuje vzgojni načrt osnovne šole?</p>
               <p>Ter:</p>
               <p>Ali se bodo ob tem pripravile kakšne spremembe za dvig domoljubja, nacionalnega
               ponosa in identitete med državljankami in državljani Republike Slovenije skozi
               celoten vzgojno-izobraževalni proces?</p>
               <p>Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp who="SDZ5:LukšičIgor">

               <speaker>DR. IGOR LUKŠIČ:</speaker>

               <p>Predsedujoči, poslanci.</p>
               <p>Hvala za vprašanje.</p>
               <p>Tovrstnega znanja, ki ga naslavlja tu zastavljeno vprašanje, nikoli ni preveč.
               Vprašanje pa je na kakšen način se ga da med učence in državljane učinkovito
               razdeliti. Moje stališče je, da je tu največja vloga politike, političnih strank,
               interesnih organizacij, da odpirajo prostor mladini in s svojim zgledom in načinom,
               kako se gredo politiko, dvigujejo raven politične kulture. Šolski sistem ima tukaj
               pomembno vlogo, vendar ta nikakor ni tako velika, kot se mogoče komu zdi. Vzgojni
               načrt je bil uveden z zakonom lansko leto in predvideva, da osnovne šole do 1. junija
               tega leta, torej 2009, izdelajo vzgojni načrt. Vzgojni načrt sprejme Svet šole na
               predlog ravnatelja. Ministrstvo je že lani jeseni izdalo neko priporočilo, ki se ga
               da prebrati tudi na internetni strani ministrstva, ki naj bi bilo v pomoč
               ravnateljem, svetom in vsem zainteresiranim, da oblikujejo ta vzgojni načrt.
               Ministrstvo je pripravilo preko Zavoda za šolstvo nekaj posvetov, pripravila ga je
               tudi Filozofska fakulteta, društva pedagogov. Obstaja torej neka ustrezna dejavnost,
               tako da bodo šole, sem prepričan, do tega datuma pripravile vzgojni načrt, ki bo v
               skladu z zakonom in v skladu z avtonomijo šol. Ideja vzgojnega načrta je, da se
               upošteva neka situacija v posameznem šolskem okolju, da učitelji, starši in lokalna
               skupnost dejansko opredelijo neke temeljne vzgojne cilje, ki so na nek način
               specifični, na drugi način pa delijo temeljne vrednote, ki so lastne, tako v
               Sloveniji kot Evropi.</p>
               <p>Mislim, da je ta drugi del vprašanja, torej, kako graditi nacionalni ponos, kako
               graditi dobrega državljana, gotovo del tega vzgojnega načrta, ki mora vsebovati tudi
               načine dela z učenci in starši, da tu dejansko damo eno sporočilo, ki bo dvigovalo
               ponos učencev, staršev in učiteljev, ponos na to državo. Tako, da bomo vsi lahko
               rekli, da je domovina tam, kjer je dobro. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Podkrižnik, želite?</p>
            </sp>
            <sp who="SDZ5:PodkrižnikIztok">

               <speaker>IZTOK PODKRIŽNIK:</speaker>

               <p>Vidim, da se minister zavzema za to vprašanje in sledi tem evropskim trendom in se
               mu zahvaljujem za ta odgovor in si želim, da se ta prijem oziroma ta vzgojni načrt
               prime. Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Luka Juri bo postavil poslansko vprašanje Ministru za
               gospodarstvo, ki je sicer odsoten.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Z gospodom ministrom za gospodarstvo sva se o tej temi že pogovarjala in se mu že
               vnaprej zahvaljujem za informacije, ki jih je tudi pred uradnim rokom podal, pa
               vendarle.</p>
               <p>Vprašaje avtorskih pravic in intelektualne lastnine je v Sloveniji še vedno
               nezadovoljivo rešeno, kajti sicer ne bi slišali številnih pobud o tem, da bi se
               ureditev Zakona o avtorskih in sorodnih pravicah rešilo drugače.</p>
               <p>Eno od glavnih vprašanje je vprašanje plačila in stroškov za uporabo intelektualne
               lastnine, točno avtorske pravice in sorodnih. V tem okviru, glede na dejstvo, da
               menim, da je slovenska glasba bistvenega pomena za slovensko kulturno dediščino in da
               je potrebno po eni strani omogočiti uporabnicam in uporabnikom slovenske glasbe
               pregleden in učinkovit način plačevanja in uporaba teh avtorskih pravic, po drugi
               strani pa dostojno plačilo za njihovo delo avtorjem teh skladb, me zanima:</p>
               <p>Koliko je Združenje SAZAS, torej združenje avtoric in avtorjev slovenske glasbe,
               prejelo iz naslova Poročila ob pregledu pravilnosti in skladnosti poslovanja
               združenja SAZAS. Koliko sredstev je prejelo v zadnjih treh letih?</p>
               <p>Glede na to, da ministra tu ni bi prosil za ustni odgovor na naslednji seji. Hvala
               lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marijan Križam bo postavil poslansko ministrici za kulturo.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa. Hvala gospa ministrica, da ste vztrajni. Sem zadnji na vrsti, tako da
               res hvala, da ste prisotni.</p>
               <p>Spoštovana gospa ministrica, pred časom smo bili v Sloveniji priča nenavadnemu
               dogodku, ko je bila iz države odnesena kulturna dobrina. Gre za prvo knjigo
               lutenjskih tamurantob ali tabulatru za lutnjo Giacoma Gorzanisa z originalnim
               naslovom <q>"Il primo libro di napolitane che si cantano et sonano in leuto"</q> iz leta
               1570. Znanstvenoraziskovalni center Slovenske akademije znanosti in umetnosti je
               omenjeno knjigo kupil za glasbeno zgodovino geografskega prostora današnje Republike
               Slovenije, kot izjemno pomemben in zanimiv glasbeni tisk. Avtor Giacomo Gorzanis je
               leta 1561 knjigo posvetil gospodu Janezu Kmislu z gradu Fužine pri Ljubljani. Šlo naj
               bi za enega ključnih glasbenih dokumentov, ki fizično dokazujejo visoko glasbeno
               ozaveščenost med domačim plemstvom v drugi polovici 16. stoletja. Ker gre za rariteto
               te vrste, je bila pridobitev Gorzanisove knjige tabulatur velika obogatitev
               nacionalne kulturne dediščine. Naši strokovnjaki so pri natančnem pregledu vsebine
               ugotovili, da gre za izvod, ki že od leta 1985 velja za izgubljenega in je zabeležen
               v katalogu Univerzitetne knjižnice v Genovi. Na podlagi slik so v Genovi tudi
               potrdili, da gre za njihovo lastnino. Stekel je pravno preiskovalni postopek, ki sta
               ga vodila, pomislite, italijansko ministrstvo za kulturo in preiskovalna policija v
               Genovi. Naši strokovnjaki so knjigo restavrirali in jo obnovljeno vrnili Italijanom
               kar na slovensko-italijanskem mejnem prehodu Fernetiči. Nato so z zanosom pravih
               patriotov sklicali tiskovno konferenco in od tu dalje je zgodba že vsem iz medijev
               znana.</p>
               <p>Glede na to, da ni bila spoštovana recipročnost in Ministrstvo za kulturo o vračilu
               ni bilo obveščeno, vas sprašujem, gospa ministrica:</p>
               <p>Kaj boste storili, da se umetniško delo neprecenljive vrednosti vrne v Slovenijo in
               kakšne ukrepe boste sprejeli zoper storilce tega nemoralnega in kaznivega dejanja?</p>
               <p>In če želite, in to tudi verjetno že sami veste, to je vse, kar je ostalo od te
               umetnine. To je ponatis, ki so ga pripravili in ga tudi na tiskovni konferenci
               razdelili. Nekaj podobnega so nam dali tudi v Italiji, na Monterotondu, kjer imamo
               zdaj originale. Takšne knjige bomo pa doma sami naredili. Toliko za ponazoritev.
               Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Zapleteno, ja. Se pa strinjam, da sva vztrajna, bolj kot kolega Jerovšek, ki je
               izpustil vprašanje, ki ga je najavil. Vztrajni ste tudi v luči predhodnega vprašanja,
               ki ste ga mojemu kolegu, gospodu Žbogarju, postavili v luči prizadevanj Slovenije, da
               pridobi arhivski material, ki je bil odnesen iz Slovenije nazaj v Italijo, tako
               umetniške slike kot arhivi. Ampak vendarle, če postavimo neko analogijo, med
               primerom, ko Italija ne vrača Sloveniji tistega, kar bi morala, v tem primeru pa je,
               zna biti, kdo sklepal, da je Slovenija Italiji vračala nekaj prej, kot je bilo
               potrebno, kar ji ne bi bilo treba. Je pa vseeno treba vzeti nekoliko bolj pod
               drobnogled. Ta primer lutenjskega tabulatorja tega Giacoma Gorzanisa, ki je bil
               najden v Sloveniji in je umanjkal v genovski knjižnici, je bil identificiran kot
               tisti predmet, ki ga je Interpol iskak, ker je bil očitno protipravno odnesen iz
               genovske knjižnice, je toliko neroden, v kolikor postopek vračanja, ki ga je ZRC SAZU
               uprizoril, recimo temu, ni bil povsem korekten. Tukaj se velja strinjati. Delo je
               bilo opravljeno z dobrimi nameni. Slovenija je bila prikazana kot tista, ki spoštuje,
               da morajo protipravno ali katerikoli predmeti, ki so pripadali nekomu in so bili last
               nekoga, da je potrebno tako kulturno dediščino vrniti in situ, da se vrne tja, od
               koder je bila, od kje je bila pač odnesena. Tukaj smo bili dober zgled. Manj dober
               zgled pa smo bili v načinu samega vračanja. Kajti Ministrstvo za kulturo namreč
               ugotavlja, da Znanstveno-raziskovalni center SAZU, Ministrstvo za kulturo in
               Ministrstvo Republike Italije niso spoštovali predpisov, ki urejajo vračanje
               tovrstnih predmetov. Ti predpisi pa nedvoumno govorijo o tem, da je le Ministrstvo za
               kulturo tisto, ki ustvarja in ima koordinacijo in v tej luči ZRC SAZU ni upošteval
               določil zakona in o knjigi ni obvestil Ministrstva za kulturo, kajti mi o tem nismo
               vedeli ničesar. In tudi Ministrstvo za kulturo Republike Italije v tem primeru ni
               spoštovalo direktiv Evropske unije, to je direktive 93/7, kjer je jasno opredeljena
               dolžnost komuniciranja osrednjih koordinacijskih organov držav članic, česar
               Ministrstvo za kulturo Republike Italije v tem primeru ni storilo. Še enkrat
               ponavljam, vera in namen je bil dober. V bistvu je bil tudi končni izplen dober, ker
               je knjiga tam, kjer je nekoč bila. Ni pa bila vrnjena na pravi način in o tem
               Ministrstvo za kulturo ni bilo obveščeno, čeprav se sam Znanstveno-raziskovalni
               center SAZU vendarle sklicuje na neko določilo zakona o vračanju protipravno
               odstranjenih predmetov kulturne dediščine in tudi Zakon o varovanju kulturne
               dediščine, ki govori o tem, da se lahko tudi na način medsebojnega sporazumevanja
               državi dogovorita, na kakšen način bosta to vrnili. In tudi to sta naredili. ZRC si
               je tukaj omislil tudi zelo zelo spoštovanega pravnika s strani spoštovanja avtorskega
               prava, kjer so aranžirali tako, da je šel ta postopek preko carine in tako naprej.
               Ampak ker pa ni šel z vednostjo Ministrstva za kulturo, velja opozoriti, da je bila
               intenca oziroma da je inšpekcijski postopek, ki je bil uveden 6. marca letos povsem
               korekten, to se pravi, postopek, ki ga je sprožil inšpektorat je korekten. Hvala.
           </p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Križman.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa, gospa ministrica. Veseli me vaš odgovor, ker ste odločno in strokovno
               posredovala v tem odgovoru in verjamem, da boste tako tudi na ministrstvu. Temu, kar
               ste pa prej povedali, ne repliciram ali karkoli, ampak vam želim samo pritrditi, da
               je šlo za Kazenski zakonik in njegov 221. člen govori o prikrivanju: <q>"Kdor stvar za
               katero ve, da je bila pridobljena s kaznivim dejanjem"</q> in tako dalje, to ni res, ker
               nihče ne ve, kako je bila ta stvar pridobljena. In na osnovi tega kazenskega zakonika
               so oni resnično uprizorili zgodbo s tem priznanim pravnikom. To je bila edina pravna
               podlaga s katero so to predali Italijanom. Italijani ne bi niti mrtvi take neumnosti
               naredili, da bi mi kaj dobili nazaj, niti mrtvi. Jaz se vam zahvaljujem za ta
               odgovor. Pričakujem, da bodo ljudje, ki delajo na tako visokih javnih zavodih, kot je
               omenjeni inštitut, bili za tovrstne zadeve kaznovani. Kajti, če bi ta knjiga, kot ste
               sami rekli, postala predmet meddržavnega sporazumevanja o recipročnosti in vrnitvi
               tistega, kar imamo mi pri Italijanih, bi tudi vi, po vsej verjetnosti, veliko lažje
               sodelovali na zunanjem ministrstvu z restitucijo.</p>
               <p>Hvala lepa.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Izvolite, gospa ministrica.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Sicer malo komentirava, niti ne odgovarjava. Ampak, vendarle. Vaše nadaljevanje je
               smiselno. Jaz osebno menim, da je bila identifikacija te knjige opravljena strokovno.
               Da je bila prepoznana, kot tista, ki je umanjkala v genovski knjižnici in da tukaj
               nedvoumno ni težav, strokovnih ne. Govorim o drugi težavi, ki govori o postopku in ta
               postopek, po moji presoji oziroma naši presoji, ni bil tak, kot ga zakoni velevajo,
               ne glede na to, da je upošteval neko možnost, ki jo daje zakon in govori o
               sporazumnem vračanju, ampak glejte, mi za vsako sliko, za vsak predmet kulturne
               dediščine, ki odpotuje iz države, pa četudi v države Evropske unije, moramo dobiti
               štempelj in dati svoj podpis. To je. Ampak nekaj drugega je, kar lahko sproži
               razmišljanje pri tem ravnanju, in sicer to, da je nespoštovanje tovrstnih predpisov o
               vračanju predmetov kulturne dediščine, da mogoče kakšna druga država misliti, da prav
               pri nas ne upoštevamo tistih določil direktive, ki govorijo o postopku. Tukaj bi
               lahko naleteli na kakšen očitek, čeprav, kot pravim, sem prepričan, da je bila tista
               knjiga vrnjena na pravo mesto. In hkrati, mislim, če bi bil postopek pravilno
               izpeljan, bi Slovenija lahko rekla: <q>"Glejte, mi to znamo delati."</q> Mi spoštujemo,
               medtem ko pri vseh in tolikoletnih prizadevanjih, ki jih imamo z vračanjem arhiva in
               z vračanjem slik, ki so bile odpeljane iz slovenske Istre v Rim, pa Italija tega ne
               počne. Tudi zdaj, ko te slike imajo zelo dobre pogoje, da se vrnejo v obnovljene
               cerkve, v obnovljene prostore, ko so strokovne analize več kot jasne, skratka,
               mislim, da bo imel kolega Žbogar še veliko dela, da bo tudi z diplomatskimi potmi, te
               so pač edine možne, dosegel, da se bodo te vrnile vsaj v tistem delu. Jaz sem danes
               bila zelo zadovoljna, ko je prejela Steletovo nagrado, najvišje priznanje na področju
               varovanja kulturne dediščine prav gospa Ana Hojer, ki je največ strokovno delala na
               tem vračanju. In po moje mora v to skupino, o kateri je danes minister Žbogar
               govoril, tudi ona vstopiti. Hvala.</p>
            </sp>
            <sp who="SDZ5:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem prekinjam to točko dnevnega reda, ki jo bomo nadaljevali jutri, v
               torek, 31. marca 2009, ko bo Državni zbor v okviru glasovanj odločal o predlaganih
               sklepih.</p>
               <p>Prekinjam 4. sejo Državnega zbora, ki jo bomo nadaljevali jutri ob 9. uri. Lahko noč
               vsem, ki ste vztrajali. <stage type="time">(SEJA JE BILA PREKINJENA 30. MARCA 2009 OB 20.10.)</stage>
               </p>
            </sp>
         </div>
      </body>
   </text>
</TEI>