<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-19-2010-07-13">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|254AC34BFD191CABC125779A00248CCC</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=254AC34BFD191CABC125779A00248CCC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-19-2010-07-13.DZ" n="19">
               <name>Redna</name>
               <date when="2010-07-13"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-19-2010-07-13.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">19. seje</stage>
            <stage type="chairman">Sejo je vodil Miran Potrč, podpredsednik Državnega zbora.</stage>
            <stage type="time">Seja se je začela ob 10. uri.</stage>


            <sp xml:id="SDZ5-Redna-19-2010-07-13.sp1">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi, poslanke in poslanci, gospod predsednik Vlade,
               ministri, gospe in gospodje!</p>
               <p>Začenjam nadaljevanje 19. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanci: Bogdan Barovič, Vili Rezman, dr. Peter Verlič in mag. Branko Grims.</p>
               <p>Vse prisotne lepo pozdravljam!</p>
               <p>Prehajamo na <title xml:id="SDZ5-Redna-19-2010-07-13.title1">24. A TOČKO DNEVNEGA REDA – OBRAVNAVA PREDLOGA SKLEPA O RAZGLASITVI
                  ODLOČITVE, KI JE BILA SPREJETA NA ZAKONODAJNEM REFERENDUMU O ZAKONU O RATIFIKACIJI
                  ARBITRAŽNEGA SPORAZUMA MED VLADO REPUBLIKE SLOVENIJE IN VLADO REPUBLIKE HRVAŠKE,
                  KI JE BIL 6. JUNIJA 2010.</title>
               </p>
               <p>Predlog sklepa je v obravnavo zboru predložil Odbor za zunanjo politiko.</p>
               <p>Za dopolnilno obrazložitev predloga dajem besedo predsednici odbora gospe Janji
               Klasinc. <stage xml:id="SDZ5-Redna-19-2010-07-13.stage4">/ oglašanje v dvorani/</stage> Proceduralno?</p>
               <p>Gospod Tanko, proceduralno.</p>
            </sp>
            <sp xml:id="SDZ5-Redna-19-2010-07-13.sp2">

               <speaker>JOŽE TANKO:</speaker>

               <p>Hvala za besedo, spoštovani predsedujoči!</p>
               <p>Glede na to, da še vedno poteka zasedanje Odbora za promet, predlagam, da najprej
               ugotovimo, ali so sejo prekinili oziroma zaključili, in potem nadaljujemo sejo
               Državnega zbora. Hvala.</p>
            </sp>
            <sp xml:id="SDZ5-Redna-19-2010-07-13.sp3">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Tanko, imate prav. Seje delovnih teles in Državnega zbora istočasno ne smejo
               potekati. Gospod Pavle me obvešča, da je prekinjena seja Odbora za promet, zato
               Državni zbor lahko nadaljuje z delom.</p>
               <p>Besedo dajem Janji Klasinc, predsednici Odbora za zunanjo politiko.</p>
            </sp>
            <sp xml:id="SDZ5-Redna-19-2010-07-13.sp4">

               <speaker>JANJA KLASINC:</speaker>

               <p>Hvala, gospod podpredsednik!Lep pozdrav vsem!</p>
               <p>Odbor za zunanjo politiko je na 45. nujni seji 7. julija letos na podlagi prvega
               odstavka 169. a člena Poslovnika Državnega zbora kot matično delovno telo določil
               besedilo Predloga sklepa o razglasitvi odločitve, ki je bila sprejeta na zakonodajnem
               referendumu o Zakonu o ratifikaciji arbitražnega sporazuma med Vlado Republike
               Slovenije in Vlado Republike Hrvaške, ki je potekal 6. junija 2010.</p>
               <p>Zakon o referendumu in ljudski iniciativi v 53. b členu namreč določa, da Državni
               zbor v 8 dneh po pravnomočnosti poročila Državne volilne komisije razglasi odločitev,
               ki je bila sprejeta na referendumu, in jo objavi v Uradnem listu.</p>
               <p>2. julija 2010 je bilo v Uradnem listu Republike Slovenije objavljeno poročilo
               Državne volilne komisije o izidu glasovanja in o izidu zakonodajnega referenduma o
               Zakonu o ratifikaciji arbitražnega sporazuma med Vlado Republike Slovenije in Vlado
               Republike Hrvaške.</p>
               <p>Vrhovno sodišče Republike Slovenije je 7. julija letos potrdilo, da v zakonitem roku
               zoper omenjeno poročilo ni bila vložena nobena pritožba, zato je poročilo postalo
               pravnomočno. Državni zbor odločitev, ki je bila sprejeta na referendumu, razglasi s
               sklepom, ki ga v skladu s Poslovnikom Državnega zbora pripravi matično delovno telo
               ter ga predlaga Državnemu zboru v sprejetje.</p>
               <p>Glede na navedeno, je odbor pripravil besedilo predloga sklepa o razglasitvi
               odločitve, ki je bila sprejeta na referendumu 6. junija 2010, in predlagal, da se s
               predlogom sklepa razširi dnevni red 19. seje Državnega zbora. Hvala.</p>
            </sp>
            <sp xml:id="SDZ5-Redna-19-2010-07-13.sp5">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za uvodno predstavitev stališča dajem besedo predsedniku Vlade gospodu Borutu
               Pahorju.</p>
            </sp>
            <sp xml:id="SDZ5-Redna-19-2010-07-13.sp6">

               <speaker>BORUT PAHOR:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Preden se bom zelo zgoščeno dotaknil dveh tem, pomen zbiranja dokaznega gradiva v
               nadaljevanju oziroma po začetku arbitražnega postopka in glede drugih priprav na
               začetek tega postopka in zagovor Sloveniji, mi dovolite dve uvodni besedi.</p>
               <p>Najprej še enkrat s tega mesta zahvala suvereno, slovenskemu ljudstvu, ki je dokončno
               po 18-ih letih uspešnih in neuspešnih, na koncu uspešnega poskusa odločilo, da je to
               primeren način za rešitev meje med sosednjima državama in da se s tem odpira novo
               poglavje v odnosih med dvema sosednjima državama, tudi ko gre za vsa ostala
               vprašanja.</p>
               <p>Rad bi vam povedal, da smo v tem času prejeli številne čestitke z vseh koncev sveta.
               Rad bi ob tej priložnosti povedal, da gredo te čestitke zlasti in predvsem našim
               ljudem, tistim, ki so se udeležili referenduma, in seveda zlasti tistim, ki so
               glasovali za. Čestitke gredo njihovemu pogumu in razumu, da so po 18-ih letih zelo
               zakompliciranega vprašanja, ki je postajalo ne samo politično, ampak v enem hipu je
               začelo preraščati v varnostno vprašanje, sprejeli neko rešitev, ki se je izkazala za
               obe strani primerna rešitev. Prav tako je to rešitev, ki brani slovenske nacionalne
               interese. Kako dobro, bo odvisno tudi od nadaljevanja arbitražnega postopka.</p>
               <p>Zato bi se sedaj želel v nadaljevanju posvetiti tema dvema vprašanjema. Za uspeh pred
               arbitražnim sodiščem bo ključno, da priprave, na prime, potekajo na najvišji
               strokovni ravni in da vodenje priprav na zagovor pred arbitražnim sodiščem poteka
               centralizirano. Se pravi, slovenska vlada se pripravlja na zagovor pred arbitražnim
               sodiščem, tako da ima piramido forumov, organov, posvetovalnih teles, zadolženih
               uradnikov in funkcionarjev in da je ta piramida centralizirana.</p>
               <p>Drugič. Za pomemben uspeh bo štelo dejstvo, ali in koliko zmoremo zbrati dokazno
               gradivo, ki je nam v korist. Tukaj bi se rad obrnil, to bom storil tudi na druge
               načine in po drugih poteh, k vsem relevantnim partnerjem, fizičnim in pravnim osebam,
               da na naslov, ki jim bo izrečen, podajo vse tiste materiale, gradiva, dokumente ali
               karkoli drugega bi lahko Sloveniji koristilo v postopku pred arbitražnim sodiščem. Mi
               bomo dali v tem smislu javni poziv in izkoriščam to priložnost, da poslanke in
               poslance prav tako še posebej povabim k sodelovanju.</p>
               <p>Kot rečeno, je začetek priprave na arbitražni postopek povezan z zbiranjem dokaznega
               gradiva, vendar je to samo ena izmed osmih funkcij, ki so centralizirane v okviru
               Vlade pri pripravah na arbitražni postopek.</p>
               <p>Naj povem, da bo na vrhu te piramide poleg mene kot najbolj odgovorne osebe še agent
               oziroma advokat, odvetnik Slovenije, ki bo zastopal Slovenijo pred arbitražnim
               sodiščem. Ne govorim o članu arbitražnega sodišča, o tem se bo Državni zbor še
               posvetoval na predlog predsednika republike, govorim o agentu oziroma o odvetniku. Ne
               bi želel skrivati nečesa, kar je postala javna skrivnost, to bo eden izmed najbolj
               priznanih mednarodnih pravnikov, ki je že dal načelno soglasje, da bo Sloveniji v
               naslednjih letih pomagal pred arbitražnim sodiščem. Njemu bodo potem podrejene vloge
               tako tistih, ki bodo delovali v strateškem svetu – sem bodo povabljene pomembne
               osebnosti slovenskega političnega, družbenega, gospodarskega življenja, da bodo tu
               visoki domači in tuji strokovnjaki mednarodnega prava, ki bodo dajali nasvete, Sem
               bodo povabljeni... <stage xml:id="SDZ5-Redna-19-2010-07-13.stage5">/opozorilni znak za konec/</stage> Bo zmanjkalo časa, še to naj končam.
               Sem bodo povabljeni ljudje, ki bodo tehnično v okviru MZZ pomagali agentu oziroma
               vsem, ki delajo z njim, pri zbiranju in obravnavi ter predložitvi dokaznega
               gradiva.</p>
               <p>Skratka, na koncu, če mi dovolite, spoštovani gospod podpredsednik, bil je čas, ko
               smo imeli različna stališča, ljudje so odločili, sedaj smo pred tem, da delujemo
               skupaj in da se dobro pripravimo na začetek in na arbitražno odločanje. Slovenija ima
               po našem mnenju, kar je že zbranega in kar še zbira, dobro dokazano gradivo, treba ga
               je samo primerno pripraviti in predložiti in lahko računamo na uspešen zaključek
               dela. Hvala.</p>
            </sp>
            <sp xml:id="SDZ5-Redna-19-2010-07-13.sp7">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod predsednik.</p>
               <p>Sledi predstavitev stališča poslanskih skupin. V imenu Poslanske skupine Slovenske
               nacionalne stranke ima besedo gospod Zmago Jelinčič Plemeniti.</p>
            </sp>
            <sp xml:id="SDZ5-Redna-19-2010-07-13.sp8">

               <speaker>ZMAGO JELINČIČ PLEMENITI:</speaker>

               <p>Lep dober dan vsem skupaj!</p>
               <p>Je sicer sončen dan, ni pa lep, kajti razpravljamo o zadevi, pri kateri je Slovenija
               dobila hudo klofuto. Slovenski narod je na začetku razpada, v kar ga je pripeljal
               tudi ta referendum, kjer so se pravzaprav ljudje odločali, sami niso vedeli, o čem, v
               glavnem o tem, ali so za Boruta Pahorja ali so za Janeza Janšo. Tu gre pravzaprav
               čestitati ekipi Boruta Pahorja, da je to zadevo zelo perfidno in pametno zapeljala v
               to politično smer, namesto da bi odločali o domovini. 42,66 % je bila volilna
               udeležba. Od tega je 51,54 % ljudi glasovalo za opcijo vladajoče koalicije, kar
               pomeni, da je samo 21,98 % slovenskih volivcev odločalo o tem, kaj bo z našo
               domovino.</p>
               <p>Pa pojdimo malo na ta tako imenovani arbitražni sporazum, kakor ga slovenska vlada za
               razliko od hrvaške vlade napačno imenuje. Gre za sporazum o arbitraži. Hrvatje točno
               vedo, kaj to pomeni, naši veleumni pravniki, mednarodni pravniki, ki ne sežejo
               hrvaškim mednarodnim pravnikom do kolen, kaj šele kakšnim drugim, pa še zmeraj
               govorijo o arbitražnem sporazumu. Arbitraža je vsiljena odločitev, vendar tega naši
               ne vedo. Pri arbitraži ne govorimo o nikakršnem sporazumu, kajti arbitraža sama
               negira sporazumno določanje in odločanje.</p>
               <p>Tu se potem zapletemo tudi v zanimiv konflikt nepoznavanja angleškega jezika s strani
               naših veleumnih zaposlenih na Ministrstvu za zunanje zadeve in tistih, ki jih
               suportirajo. Govori se o "arbitration agreement", to je sporazum o arbitraži, tako
               kot so pravilno prevedli zadevo Hrvatje. Arbitražni sporazum bi bil lahko "arbitrary
               agreement" ali pa "arbitral agreement". Vendar to je že preveč. Za osnovnošolsko
               angleščino, kot jo govorijo na Ministrstvu za zunanje zadeve in kot jo govorijo naši
               veleumni mednarodni pravniki, je to že bistveno preveč. In s takimi pravniki bomo mi
               sedli za mizo in se pogovarjali z mojstri mednarodnega prava, ki so na Hrvaškem. V
               času nekdanje Jugoslavije je bila poznana tako imenovana, v originalu rečeno, "škola
               hrvatskog državnog prava". Naši pravniki že takrat niso razumeli, kaj to sploh je,
               kajti pri tem pravu gre za pravo držav, ne pa za mednarodno pravo, kjer se kregata
               kmet s Hrvaške in pa kmet iz Slovenije o tem, kdo bo trto obdelal in kdo je ne
               bo.</p>
               <p>Še en primer, kako so umni naši pravniki, je tudi to, kako govorijo o Avstrijski
               državni pogodbi, ko pa vendar ves svet ve, da gre za Državno pogodbo o Avstriji.
               Avstrija ni imela nič pri tej pogodbi, kajti Avstrija se je rodila iz te pogodbe. So
               pa imeli v tej pogodbi slovenski partizani, ki so na osnovi zahteve iz Moskve iz leta
               1943 bili tisti, ki so se edini borili proti nacifašizmu na Avstrijskem. In zaradi
               tega je Avstrija dobila svojo državnost. Ampak naši pravniki seveda še vedno govorijo
               o Avstrijski državni pogodbi, ki posredno implicira na to, da je Avstrija določala v
               pogodbi nekaj. Zato pa ni čudno, da naši ljudje na oni strani nimajo nobenih pravic
               kajti lastni ljudje v Ljubljani jim kratijo te pravice. Lastna pravna tako imenovana
               znanost, kot se radi kitijo s tem nazivom - pravna znanost! To je kvečjemu veda, ne
               pa znanost, znanost je nekaj drugega. Pa navkljub temu, da pravo ni znanost, navkljub
               temu potrebuje dokaze. Ampak teh dokazov naši gospodje ne znajo zbrati, ne znajo
               ovrednotiti in ne znajo predstaviti. Zato se zelo bojim, kaj bo v nadaljnjih zadevah.
               Bojim se, da bomo silno kratko potegnili.</p>
               <p>Ko je premier rekel, da smo dobili čestitke z vsega sveta - seveda, ena balkanska
               godlja je nekako odrinjena na stran. Vedeti je pa treba, da na zahodu, v Evropski
               uniji, nihče ne ve, za kaj sploh gre.</p>
               <p>Lahko povem iz zadnjih izkušenj, teden dni v Parizu in teden dni v Strasbourgu - vsi
               mislijo, da je zdaj s tem rešena meja med Hrvaško in Slovenijo. In to je izjavil tudi
               gospod Fassino, ki je delal poročilo, skupaj sva v tem odboru. In je rekel, "moj
               dobri prijatelj, gospod Paor," ker ne zna reči Pahor, "je rekel, da je ves vesel,
               kako smo uredili mejno vprašanje." In ko sem jaz protestiral in sem rekel, da ne gre
               za nobeno ureditev mejnega vprašanja, ampak da gre v bistvu za nekaj drugega, je
               rekel, "ma, saj ni važno." Seveda, ravno tisti gospod Fassino, ki je dve leti nazaj z
               gospodom Sanaderjem podpisoval tajni sporazum o vrnitvi 472 hiš v Istri Italijanom,
               zato da jih bodo podprli pri tej zadevi v zvezi s Hrvaško, kajti Italijani in Hrvatje
               imajo skupni cilj: treba je uničiti luko Koper, da bosta prosperirali luka Trst in
               luka Reka.</p>
               <p>Seveda gre tu za silno pomoč slovenskih pravnikov, strokovnjakov, ne vem koga še vse.
               Kot smo videli, so se celo neki biologi vpletali v to, kako prav ima slovenska vlada,
               ko je treba poklekniti pred Hrvati, sleči hlače in Evropski skupnosti in ostali
               skupnosti nastaviti spodnjo polovico hrbta.</p>
               <p>Tukaj seveda so bile tudi laži, ki sta jih z velikim veseljem trosila naokoli
               ameriški odpravnik poslov v Ljubljani in pa švedska veleposlanica. Dopuščam možnost,
               da sta bila oba uradnika prenizkega ranga, da bi sploh vedela, za kaj gre. Bolj
               verjetna pa je možnost, da se je zdelo vsem skupaj tako na Švedskem kot v Združenih
               državah nevredno, tako da se jim ni zdelo niti svojih nižjih uradnikov obveščati o
               tem, kaj se dogaja "tam doli", nekje na Balkanu. Potem smo dobili to, kar smo dobili.
               Dobili smo glasovanje o tem, ali ste za Janšo ali ste za Pahorja. Namesto da bi
               vedeli, da odločamo o domovini. Seveda so pri tem bistveno vlogo igrali mediji, kajti
               po statističnem pregledu je bilo približno med 80 in 87 % medijev za rešitev gospoda
               Pahorja, tisto ostalo pa proti. Jaz lahko na svojem primeru povem, kolikokrat je bilo
               moje izvajanje izrezano iz kakšnih intervjujev in podobnega, tudi na televizijah.
               Ampak to pač tako je. Mediji pri nas niso več svobodni in delajo tako, kot zahteva
               vladajoča koalicija. Tega se počasi zaveda tudi Evropska unija, da ne boste mislili,
               da ne. Tisti mehurčasti milni pokrov nad Slovenijo, kjer so se bleščale mavrične
               barve, je že počil in se že vidi, kaj je pod njim.</p>
               <p>Če gremo še naprej, na nepoznavanje mednarodnega, to se pravi meddržavnega prava, se
               kaže že v tem, da tudi gospod premier ne ve, da je pred tistimi memorandumi treba
               določiti predmet spora. Če nimamo določenega predmeta spora, so vsi listki, vsi
               papirčki, ki jih damo v memorandum, brez teže in brez vrednosti. Kajti tisti papirčki
               potem gredo v korist nasprotni strani. Zakaj? Ker mi nismo določili, o čem se sploh
               hočemo pravdati in kje hočemo dokazati svojo pravico. Jasno pa je, da je to težko,
               ker gospoda, veliki pravniki in veliko ministrstvo za zunanje zadeve ne pozna
               zgodovine. Jasno, na Fakulteti za družbene vede se zgodovine niso učili, ni bila
               potrebna. Učili so se skrajšano verzijo tistih Marxovih spisov. Zelo skrajšano
               verzijo. Verjetno celo tisto v obliki stripa. Kajti tudi tistega ne razumejo.
               Zgodovina je jasna in zgodovinska dejstva so jasna. Zato bi moral tudi tukaj gospod
               premier vedeti, ko govori o pokrajinah, je treba govoriti o petih pokrajinah, o
               zgodovinskih pokrajinah, ki so bile nekoč del avstrijskega dela avstro-ogrske
               monarhije in od katerih je vsaka dežela bila kronska dežela, kar pomeni, da je imela
               znotraj avstro-ogrske monarhije status federalne države. Tega se naši gospodje ne
               zavedajo. Seveda ne. Tudi v Kumrovcu jih niso tega naučili. Govorim o Kumrovcu, kajti
               večina naših mladincev je bila takrat na tistih raznih tečajih hitrega šolanja, tudi
               zgodovinskega šolanja. Te dežele so bile tiste, ki so tvorile skupno Jugoslavijo.
               Zavedati se je treba, da Hrvaška ni imela statusa države, ampak je bila zgolj
               integralni del Madžarske znotraj avstro-ogrske monarhije.</p>
               <p>Ko smo šli v skupno državo je celo kralj Aleksander popravljal Hrvate in je rekel:
               "Združili so se v skupno državo slovenske dežele, kraljevina Srbija in kraljevina
               Črna gora." Hrvaška je kot del Madžarske zaradi vojnega plena bila dodana tej državi.
               Zato je tudi logično, da madžarski parlament noče ratificirati meje z današnjo
               Hrvaško. In zato je tudi logično, da novi poslanci tako v Svetu Evrope kot v
               Zahodnoevropski uniji vlagajo amandmaje, po katerih zahtevajo vrnitev v to stanje in
               zahtevajo razveljavitev trianonskega sporazuma. Ne več potihoma, tako kot je bilo
               pred časom, ampak z uradnimi vloženimi pisnimi zahtevami. Logično. In če se že
               Italijani povezujejo s Hrvati, da bi udarili proti Slovencem, zakaj se torej ne bi
               Slovenci povezali z Madžari, pa da imamo vsaj enega zaveznika pri tej zadevi. Ne. Ker
               so naši gospodje na Ministrstvu za zunanje zadeve tako pametni, da nič ne razumejo.
               To je že tisto stanje Petrovega načela, ko greš na vrh na vrh in padeš čez, ampak
               padeš bistveno bolj globoko, kot je bila tvoja štartna pozicija. Na žalost je to tako
               v naši ljubi domovini. Bedaki vodijo vse skupaj, bedaki bodo vodili še naprej in
               bedaki bodo zapeljali vse skupaj v propad. Vse tako kaže. In to je zahtevalo 21,98
               odstotka slovenskih ljudi. Namesto da bi zahtevali odločitev, ki je vsaj
               dvotretjinska, ne, ljudem je vladajoča politika obesila to na hrbet in niti 22 %
               ljudi se je odločilo, kaj bodo naredili. Jaz pričakujem, da bodo Hrvatje sedaj še z
               večjim veseljem tepli Slovence na turističnih popotovanjih po "lepi njihovi". To se
               je dogajalo in to se bo dogajalo. Kaj bo pa naša vlada naredila? Verjetno bo gospod
               Pahor predlagal ali pa bo kakšna stranka teh propulzivnih mladcev iz tistih časov
               predlagala, da naj bi pravzaprav uvedli še drugi uradni jezik v Slovenijo, to je
               hrvaščina. In bodo rekli, da je gospod Pahor v Dubrovniku tako lepo čebljal z gospod
               Kosorjevo v hrvaškem jeziku. Zanimivo pa je, da jaz nisem slišal, da bi Kosorjeva
               tudi eno slovensko besedo spregovorila v Sloveniji. Mislim, da tudi ko se je
               zahvalila našemu premierju za čaj, je to namerno naredila s hrvaškim naglasom pri
               tistem "hvala".</p>
               <p>Žalostno je to, da moramo o teh zadevah razpravljati tukaj. Žalostno je to, da se
               kolegice iz stranke, ki jo drugače izredno cenim, da se tako smejijo pri stvari. Jaz
               bi pričakoval kakšne solze, kajti govorimo o domovini, ki je ne bomo imeli. Ampak
               seveda bratstvo in edinstvo še vedno tli in se pretaka po žilah nekaterih in še vedno
               so pripravljeni pozabiti, da imamo svojo državo. Morda jim je tudi žal, da nimamo več
               skupne države, čeprav moram povedati, da v tistem času je bila skrb za Slovence
               bistveno večja, kot je skrb naše vlade danes za naše Slovence. To je tragično, da je
               treba to reči, ampak to je res. Mislim, da tudi marsikateri veteran, ki je obrnil
               takrat svoje orožje proti okupatorjem, bi ga danes obrnil na drugo stran. Jaz sem že
               takšen. Ne bi več streljal na ono stran, ampak bi najprej domače izdajalce pospravil,
               kajti to je tragično, da lastni ljudje izdajajo našo domovino tako zelo in da jim je
               za lastno domovino tako malo mar. Lahko bi se česa naučili na Hrvaškem. Lahko bi se
               naučili njihovega patriotizma. Mi ga razen izjem nimamo. Samo da bo mir, samo da bo
               lepo, pa samo da ne bo slabše, kot je bilo. To so osnovne fraze, ki jih na žalost
               poslušamo. Bomo uredili, bomo naredili, vse bomo naredili, samo da boste srečni. In
               so srečni v Evropi. Zakaj? Zato, ker jim je vseeno za Slovenijo. 90 % ljudi v Evropi
               ne ve, kje je Slovenija, kaj šele iz kakšnih drugih držav, za njih smo isto kot
               Bantustan. Namesto da bi naša država naredila, da ne bi bili več to, nas utrjuje v
               tej poziciji, kajti s hlapčevanjem se ne pride daleč, z neumnostjo še manj. Kadar je
               pa neumnost povezana s hlapčevanjem, tako kot v primeru naše vladajoče koalicije, nam
               pa na žalost, kot kaže, grozi prepad in propad.</p>
            </sp>
            <sp xml:id="SDZ5-Redna-19-2010-07-13.sp9">

               <speaker>PODPREDSEDNIK MIRAN POTRČ:</speaker>

               <p>Besedo ima v imenu poslanske skupine Liberalne demokracije Slovenije gospod Anton
               Anderlič.</p>
            </sp>
            <sp xml:id="SDZ5-Redna-19-2010-07-13.sp10">

               <speaker>ANTON ANDERLIČ:</speaker>

               <p>Spoštovani!</p>
               <p>Točka dnevnega reda je skopa, formalna in se glasi: predlog sklepa o razglasitvi
               rezultatov referenduma, ki je bil 6. junija. To počnemo danes samo zaradi tega, ker
               je treba zaokrožiti postopek v skladu z Zakonom o referendumu in ljudski iniciativi
               in v skladu s Poslovnikom. Sicer je bila razprava o tem, kako naj bi bilo, kakšen naj
               bi bil sporazum, dolga, polemična, v mnogih deli mogoče pregroba, pa vendarle
               zaključena. In državljani in državljanke so šli na referendum in se odločili tako,
               kot so se odločili. Dejstvo je, da so mnogi menili, da referendum ni bil potreben, da
               bi morala politika vključno z Državnim zborom prevzeti odgovornost in odločiti o
               sporazumu, tako kot sicer delamo o vseh mednarodnih sporazumih, o ratifikacijah
               dogovorov in podobno. Zgodilo se je tako, kot se je.</p>
               <p>Veseli nas, kljub temu da so bile nekatere napovedi o pritožbah in nepriznavanju
               rezultatov, da Vrhovno sodišče ni prejelo niti enega ugovora, niti ene pritožbe, in
               je tudi s tega vidika stvar povsem čista, kakor izhaja tudi iz poročila Republiške
               volilne komisije, kjer so ugotovljeni rezultati. In rezultat je ta, da mora država
               Slovenija skupaj z Republiko Hrvaško pripraviti vse potrebno za to, da bomo
               uresničili tisto, za kar smo se odločili. Nas veseli, da smo izbrali to pot, da smo
               dobili širši konsenz, da kasneje mogoče ne bi bilo očitkov, češ, da je vladajoča
               politika vsilila nek način reševanja mejnega vprašanja z Republiko Hrvaško in da smo
               zato iztržili manj, kot nam pripada, manj, kot si želimo, manj, kot je pošteno, manj,
               kot je za dve sosedi najmanj pravično. Zato je poleg tega, da smo izbrali način,
               torej arbitražno sodišče, kot je to določeno s sporazumom, smo določili tudi jasna
               izhodišča, kaj je tisto, kar se pričakuje oziroma zahteva od arbitražnega sodišča, ko
               gre za vsebino reševanja tega vprašanja. Določili smo, da se mora določili meja na
               kopnem in morju, določili smo, da se mora določiti stik z odprtim morjem, da se mora
               omogočiti način dostopa do odprtega morja, ki ga je Slovenija vedno imela, ga ima in
               ga bo tudi v bodoče po razglasitvi sodbe sodišča.</p>
               <p>Danes ni treba. ni prav, da razpravljamo o tem, kaj vse je treba storiti, kaj bodo
               storili drugi in kaj je tisto, kar še lahko prispevamo kot politiki, kot Državni
               zbor, poslanci v tem procesu. Mi smo svoje do tega dela opravili, vključno z današnjo
               razglasitvijo rezultatov. Sedaj so na vrsti drugi. Pričakujemo, da bomo v relativno
               doglednem času prišli do rezultatov in da bo to vprašanje spravljeno z dnevnega reda
               vsaj na način, ki ga lahko z optimizmom pričakujemo, torej da bodo ta vprašanja, ki
               so bila naložena arbitražnemu tribunalu, rešena v zadovoljstvo tako Slovenije kot
               Hrvaške in mednarodne skupnosti, ki se je v tem primeru zelo angažirala. Sporočila,
               ki so bila pred in po referendumu, so optimistična in vsi gledajo na demokratičen
               civiliziran način reševanja odprtih vprašanj kot pozitivno, kar je tudi priznanje
               slovenski demokraciji, slovenski zrelosti, ko gre za to, da se nekaterih vprašanj
               hrabro loteva in jih tudi na ustrezen način rešuje.</p>
               <p>V Poslanskem klubu Liberalne demokracije bomo predlog sklepa vsekakor podprli, kajti
               druge izbire in druge možnosti tudi ni, saj so rezultati znani in nihče, razen v
               politični retoriki, jim ni nasprotoval ali pa jih zrelativiziral ali zmanjševal
               pomena tega odločanja na referendumu. Podprli bomo predlog sklepa.</p>
            </sp>
            <sp xml:id="SDZ5-Redna-19-2010-07-13.sp11">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavila gospa Janja
               Klasinc.</p>
            </sp>
            <sp xml:id="SDZ5-Redna-19-2010-07-13.sp12">

               <speaker>JANJA KLASINC:</speaker>

               <p>Spoštovani gospod podpredsednik, spoštovana generalna sekretarka Vlade, spoštovana
               državnega sekretarka na Ministrstvu za zunanje zadeve, spoštovani kolegice in
               kolegi!</p>
               <p>Ta točka dnevnega reda, s katero razglašamo odločitev večine slovenskih državljank in
               državljanov, ki so se udeležili zakonodajnega referenduma o ratifikaciji Zakona o
               arbitražnem sporazumu med Slovenijo in sosednjo Hrvaško, lahko zgleda bolj kot
               formalnost. S tem namreč samo uradno zaključujemo prvo fazo urejanja mejnih vprašanj
               z Republiko Hrvaško, ki sta jo premierja Pahor in Kosorjeva začela lani na
               Trakoščanih in ki je rezultirala najprej s podpisom arbitražnega sporazuma obeh
               predsednikov vlad v Stockholmu novembra lani, potem pa še z ratifikacijo tega
               sporazuma v parlamentih obeh držav. Slovenija je svojo podporo temu sporazumu dodatno
               potrdila še na referendumu in njegov pozitivni izid dobiva epilog z današnjo
               razglasitvijo v Državnem zboru.</p>
               <p>Je pa današnja formalna obravnava tega akta razglasitve tudi priložnost za kratko
               oceno pomena, ki ga sprejetje Zakona o arbitražnem sporazumu prinaša za obe državi.
               Bili bi slepi, če ne bi opazili, kako so se odnosi med našo in sosednjo državo
               razbremenili napetosti in sovražnih tonov z obeh strani meje, ki so veli skoraj dve
               desetletji. Danes prevladuje duh mirnega dogovarjanja o reševanju preteklih nerešenih
               vprašanj in pa razmišljanja o skupnih projektih v prihodnosti. O tem denimo priča
               umik tistih slovenskih pridržkov k hrvaškim pogajalskim izhodiščem, ki smo jih imeli
               samo zaradi nerešene meddržavne meje, in konec koncev tudi zadnje konstruktivno
               srečanje obeh predsednikov vlad na hrvaškem vrhu v Dubrovniku ter njun dogovor o
               nadaljevanju pogovorov v Bohinju. To ne pomeni, da so problemi izginili, nikakor. Še
               vedno jih imamo kar zajeten kup. To tudi ne pomeni, da venomer soglašamo s hrvaško
               stranjo. Pomeni pa, da se dokončno pogovarjamo tako, kot se morajo pogovarjati
               sosedi, tako kot se pogovarja in dogovarja ves civiliziran svet. Zato je Slovenija
               močno pridobila na ugledu v mednarodni skupnosti in pokazala zgled drugim državam na
               zahodnem Balkanu, kako se lahko po mirni poti rešujejo še tako težka in še tako
               sporna vprašanja.</p>
               <p>V prihodnjih letih lahko pričakujemo, da se bodo s podobnimi mejnimi vprašanji in
               spori ukvarjale tudi druge države, ki so nastale po razpadu nekdanje Jugoslavije na
               zahodnem Balkanu. Prav njim bi lahko model arbitražnega sodišča bil dober zgled za
               mirno reševanje sporov na pregretem Balkanu.</p>
               <p>Slovenske volivke in volivci so se vsega naštetega tudi zavedali. Po tistem, ko je
               Ustavno sodišče ugotovilo, da sporazum ni v nasprotju z ustavo, po naši potrditvi
               arbitražnega sporazuma na seji Državnega zbora 19. aprila letos, so se za sporazum na
               referendumu odločili tudi ljudje. Državna volilna komisija je ugotovila, da je večina
               volivcev, ki so na referendumu veljavno glasovali, glasovala za uveljavitev Zakona o
               ratifikaciji arbitražnega sporazuma med Vlado Republike Slovenije in Vlado Republike
               Hrvaške. Ker referendum predstavlja enega izmed temeljev neposredne demokracije in je
               izraz volje ljudstva, ga moramo nedvomno spoštovati.</p>
               <p>Iz vseh navedenih razlogov bo Poslanska skupina Socialnih demokratov podprla
               predlagani sklep o razglasitvi odločitve, ki je bila sprejeta že 6. junija letos.
               Hvala.</p>
            </sp>
            <sp xml:id="SDZ5-Redna-19-2010-07-13.sp13">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Jožef
               Jerovšek.</p>
            </sp>
            <sp xml:id="SDZ5-Redna-19-2010-07-13.sp14">

               <speaker>JOŽEF JEROVŠEK:</speaker>

               <p>Hvala lepa, gospod predsedujoči. Spoštovane kolegice in kolegi, predstavniki
               Vlade!</p>
               <p>Danes Državni zbor razglaša, da so se volivci na zakonodajnem referendumu z minimalno
               večino, 51,54 % proti 48,46 %, odločili za uveljavitev Zakona o ratifikaciji
               arbitražnega sporazuma med Vlado Republike Slovenije in Vlado Republike Hrvaške, ki
               ga je Državni zbor sprejel 19. aprila 2010. Razglašamo rezultat referenduma, ki je
               usodno razdelil Slovenijo pri zadevi, ki bo dolgoročno odločala o usodi Slovenije, o
               odločitvi, ki bi jo morala vladajoča politika pripraviti tako, da bi združevala in ne
               delila, saj bodo na podlagi odločitve arbitražnega sodišča po mnenju Ustavnega
               sodišča nastopile posledice, ki bodo v nasprotju z ustavo. Arbitražno sodišče bo
               namreč določilo potek meje med Republiko Slovenijo in Republiko Hrvaško na kopnem in
               morju in tako imenovani stik Slovenije z odprtim morjem, ki ne bo določen po načelu
               pravičnosti. Odločilo bo o stiku z angleškim pojmom "junction", katerega razlaga in
               pomen tudi danes deli strokovno in politično javnost. Ozemlje Slovenije je bilo
               določeno s Temeljno ustavno listino, kot to ugotavlja Ustavno sodišče v razsodbi o
               ustavnosti arbitražnega sporazuma. Arbitražni sporazum predvideva prvenstveno uporabo
               mednarodnega prava pri določitvi meje na morju, kar bo pomenilo sredinsko črto.
               Določba o določitvi stika Slovenije z odprtim morjem pa bo prinesla malenkostno
               korekcijo in določitev variante služnostne poti. Tega se je Ustavno sodišče zavedalo,
               zato predvideva, da bo odločitev arbitražnega sodišča v nasprotju s Temeljno ustavno
               listino in bo zato potrebna sprememba slovenske ustave.</p>
               <p>Slovensko ozemlje bo torej amputirano. Verjetno se bodo bistveno poslabšale možnosti
               Slovenije do izkoriščanja statusa pomorske države, prav tako pa se bodo zmanjšale
               konkurenčne sposobnosti Luke Koper v odnosu do dveh sosednjih konkurenčnih luk, Reke
               in Trsta. Ta interes sosednjih držav bo pomembno vplival na pritiske na arbitražne
               sodnike. Temu tveganju bi se bilo moč izogniti, vendar pa je slovenska vlada v
               odločilnih trenutkih podlegla nekaterim pritiskom in po drugi strani zaupala
               nestvarnim obljubam. Spomniti se moramo, da sta bila pred arbitražnim sporazumov na
               mizi dva predloga rešitev, Rehn 1 in Rehn 2. Ker je bil Rehn 1 slab za Slovenijo, je
               takratna vlada s pripombami dosegla, da je prišel na mizo predlog Rehn 2, ki ga je
               Hrvaška arogantno zavrnila in prekinila trostranska pogajanja med Slovenijo, Evropsko
               unijo in Hrvaško. Sledila je blokada odpiranja pogajalskih poglavij, ker je Hrvaška
               predložila dokumentacijo, ki je prejudicirala potek meje na morju. Zahteva po umiku
               prejudicev je bila sicer upravičena, vendar pa bi jo bilo treba izposlovati brez
               popolne blokade, ki je v mednarodni skupnosti slabo odmevala. Zaradi izredno slabe
               finančne situacije in reševanja te krize v državi in pritiska dela mednarodne
               javnosti, ki je podpirala hrvaške zahteve, se je Pahorjeva vlada brez posveta z
               opozicijo in dovolj tehtnega razmisleka odločila, da pristane na arbitražo. Po tej
               odločitvi je hrvaška stran dosegla enostransko izboljšavo osnutka arbitražnega
               sporazuma, saj je prišlo do spremembe časovne dimenzije, tako da se bo delo
               arbitražnega sodišča začelo po podpisu pogodbe o pristopu Hrvaške k Evropski uniji.
               To je celo bistveno slabše od določil v predlogu Rehn 2, ki je predvideval odločitev
               o meji pred vstopom Hrvaške v Evropsko unijo, kar bi bil realni pritisk na Hrvaško.
               Prav tako arbitražni sporazum ne vsebuje pogoja določitve meje po načelu pravičnosti
               ex aequo et bono, kar daje arbitražnemu sodišču diskrecijsko pravico, da določi mejo,
               ki ne bo vsebovala teritorialnega stika slovenskih ozemeljskih voda z mednarodnimi
               vodami. Upanje, da bo Slovenija uresničila vitalni nacionalni interes po
               teritorialnem stiku z mednarodnimi vodami, je na trhlih nogah, saj je Hrvaška že v
               tednu po referendumu začela kazati svoj pravi obraz v zvezi s položajem varčevalcev
               zagrebške podružnice Ljubljanske banke oziroma z uresničevanjem sukcesijskega
               sporazuma.</p>
               <p>Ker se je Slovenija v 9. členu Arbitražnega sporazuma zavezala, da ne bo storila
               nobenih korakov, ki bi ovirali hrvaška pogajanja in približevanja Evropski uniji, je
               to takoj izkoristil guverner narodne banke Hrvaške, gospod Rohatinski, in arogantno
               zavrnil možnost vstopa slovenskih bank na hrvaški trg pred povračilom dolga, ki ga
               sukcesijski sporazum, ki ga je Hrvaška ratificirala, uvršča v sukcesijo. Čeprav vlada
               velika simpatija med predsednikom slovenske vlade in hrvaške vlade, gospodom Pahorjem
               in gospo Kosorjevo, pa izgleda, da hrvaški snubci ne pripravljajo dote za svojo
               predsednico, bolj izgleda, da predsednik Pahor snubi slovensko doto in družinsko
               srebrnino. Čeprav je vprašanje teh varčevalcev rešeno s sukcesijo, ki jo je hrvaška
               ratificirala 2004. leta, se predsednika vlad še vedno pogajata in gospa Kosorjeva tu
               ni več kooperativna. Tudi SOPS Hrvaška izvaja samo v delu, ki ji ustreza. Torej nam
               je lahko jasno, na kakšen način bo Hrvaška obkoljevala arbitražne sodnike in njihov
               suport. Jadranja, počitnice na otokih in še kaj bo usodno vplivalo na vitalne
               interese Slovenije, predsednik Vlade pa kljub temu danes prostodušno govori o
               čestitkah, ki jih prejema, ker se zaveda, da bo takrat, ko bo prišel račun za usodno
               naivnost, glava bolela druge, predvsem pa zavedne Slovence.</p>
               <p>Danes razglašamo sporazum o arbitraži, ki je bil, žal, ratificiran z navadno večino,
               čeprav bo po črki sporazuma določeno o spremembi teritorija slovenske države.</p>
               <p>V Slovenski demokratski stranki se zavedamo usodnosti tega koraka in se tudi
               sprašujemo, kakšna bo usoda te države ob takšnih lahkomiselnih pristajanjih na
               izsiljevanja drugih sosedov in kaj to pomeni za slovensko bodočnost. Predlogu sklepa
               se sicer ne moremo izogniti, v poslanski skupini ga bomo pač vzeli na znanje.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-13.sp15">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp xml:id="SDZ5-Redna-19-2010-07-13.sp16">

               <speaker>FRANCO JURI:</speaker>

               <p>Hvala, spoštovani predsedujoči. Spoštovana državna sekretarka, kolegi in
               kolegice!</p>
               <p>Teden dni nazaj sem bil skupaj z nekaterimi drugimi poslanci v Buzetu na srečanju med
               dvema predsednikoma, med gospodom Türkom in gospodom Josipovićem. Dvorana v Buzetu je
               bila polna, polna ljudi, polna gospodarstvenikov z obeh strani meje. Vzdušje je bilo
               seveda prijetno. Večina tamkajšnjih ljudi, ne samo v Buzetu ampak tudi na naši strani
               meje, se je po tem referendumu oddahnila. Oddahnilo se je tudi obmejno gospodarstvo.
               V Buzetu je bilo videti skupaj direktorje malih, srednjih, velikih podjetij,
               predstavnike gospodarskih zbornic, veliko obmejnih županov, seveda tistega župana, ki
               je zadnji trenutek skočil na nasprotnikov vlak, tistega ni bilo, ampak nihče ga ni
               pogrešal. Ampak dejstvo je, da je vzdušje bilo pozitivno in brez takega izida
               referenduma, bi bilo danes bistveno drugače. Izid naknadnega zakonodajnega
               referenduma 6. junija je bil dejansko razmeroma tesen, a vendar hkrati nedvoumen in
               zelo jasen. Večina državljank in državljanov Slovenije, ki se je referenduma
               udeležila, se je suvereno in demokratično odločila podpreti med vladama podpisan in v
               Državnem zboru ratificiran sporazum o arbitraži med Slovenijo in Hrvaško. Večina
               naših državljank in državljanov meni, da je predvidena arbitraža prava pot za rešitev
               19 let trajajočega mejnega spora in je zato zavrgla kot neutemeljene vse skrbi in
               katastrofistične napovedi nasprotnikov sporazuma.</p>
               <p>Prav tako je večina državljank in državljanov rekla "ne" nestrpnim pozivom in
               poskusom napenjanja odnosov s sosednjo državo, ki so šli tako daleč, da so nekateri
               govorili o vojnih razmerah, o okupacijah, o kapitulacijah, o amputacijah ozemlja in
               tako dalje.</p>
               <p>V Poslanski skupini Zares smo vselej odločno podpirali dobre sosedske odnose, strpen
               dialog, pogajanja, iskanje vzajemno koristnih rešitev in v danih okoliščinah tudi
               arbitraže. Menimo, da pri rezultatih referenduma ni pomembna le večinska podpora
               volivcev. Pravo oziroma najbolj zgovorno sporočilo tega referenduma oziroma njegovega
               izida izhaja iz geografske razporeditve glasov. Najvišja podpora sporazumu je bila
               prav ob meji, še posebej v tisti obmejni regiji, ki predstavlja srž samega spora.
               Podpora je bila izrazita na Primorskem, v Ljubljani, v Mariboru, pa tudi v nekaterih
               drugih delih, ki mejijo s Hrvaško. V slovenski Istri pa je bila podpora sporazumu
               tako rekoč plebiscitarna, 70 %. Še najbolj na sami istrski meji in celo med tistimi
               volivci, ki so se referenduma udeležili iz zaselkov na levem bregu Dragonje. Od
               petindvajsetih udeleženih krajanov iz tistih zaselkov jih je samo 8 glasovalo proti.
               In si lahko predstavljate, kdo je glasoval proti: ena družina in nekaj njihovih
               prijateljev.</p>
               <p>Sporočilo je pomembno in ga mora politika dobro razumeti. Če ga ne bo razumela, ne
               razume Slovenije in ne razume potrebe po normalnih odnosih s sosednjimi državami.
               Ljudje si želijo rešitev mejnega spora in verjamejo, da je potrjeni sporazum tudi
               pravičen. Poslanska skupina Zares nima nobenega dvoma. Izid referenduma pozdravlja in
               pozdravlja vse nadaljnje pobude za izboljšanje razmer in odnosov s sosedi. Seveda
               pozdravljamo in podpiramo tudi ugotovitveni sklep. Hvala.</p>
            </sp>
            <sp xml:id="SDZ5-Redna-19-2010-07-13.sp17">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Jakob
               Presečnik.</p>
            </sp>
            <sp xml:id="SDZ5-Redna-19-2010-07-13.sp18">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovana gospa državna sekretarka, kolegice in
               kolegi!</p>
               <p>Danes je točka predlog sklepa o razglasitvi odločitve, ki je bila sprejeta na
               zakonodajnem referendumu o zakonu o ratifikaciji arbitražnega sporazuma med Slovenijo
               in Hrvaško, 6. junija, torej pred dobrim mesecem. To je sicer po naši oceni nek
               formalni sklep, ki ga mora Državni zbor sprejeti, glede na izide referenduma. Pri tem
               je pa zanimivo to, da imamo na razpolago praktično ogromno časa za to razpravo, pa ne
               vemo točno, zakaj. Mislim, da bi lahko dali celo 30 minut konkretno za našo poslansko
               skupino. Ko pa smo pred časom razpravljali o predlogu zakona o ratifikaciji
               arbitražnega sporazuma, to je bilo 19. aprila, pa smo imeli na razpolago pet minut po
               poslanski skupini in pa minuto za poslanca. Tega jaz ne razumem in torej ni nobene
               logične razlage za tak način dela Državnega zbora.</p>
               <p>Kot rečeno, gre za formalni sklep, formalno odločitev, formalno ugotovitev,
               referendum je sicer povedal svoje in pri tem vsaj kakšnih uradnih informacij, da bi
               bilo karkoli narobe pri štetju glasov ali karkoli drugega, nimamo. In zaradi tega
               tudi ni dvoma. Kot vedno rečemo, referendum je, odločajo volivke in volivci, pa
               čeprav z enim glasom več "za" ali, obratno, "proti". Zakaj je bil takšen rezultat, je
               več razlag, vsaka stran ima svojo razlago. Jaz ne želim danes iti v vsebino, ampak
               ena od razlag je tudi ta, da so imeli volivke in volivci očitno že vsega dovolj,
               vsega tega 18-letnega brezplodnega pogajanja oziroma nepogajanja in so se odločili,
               kot so se odločili.</p>
               <p>Kaj sedaj? Najpomembneje je sedaj pripraviti prave verodostojne in trdne dokaze
               oziroma dokumente, ki bodo ob sposobnih zastopnikih morebiti popravili nekaj tistega,
               kar smo z ratifikacijo sporazuma, potrjenega na referendumu, že tako ali tako
               izgubili. Ob tem se mi pa po današnji predstavitvi kaže sorazmerno velika praznina.
               Če danes, dober mesece po referendumu, predsednik Vlade nakazuje, da bo objavil javni
               poziv za zbiranje gradiva oziroma zgodovinskih dejstev, tako sem ga pač razumel,
               potem kaj prida dokumentacije po naši oceni očitno ni na razpolago. Pa tudi ne vem,
               ali je že ugotovljeno, ali ste že razčistili, kdo bo imenoval člana arbitražnega
               sodišča. Vlada ali predsednik države?</p>
               <p>V Poslanski skupini Slovenske ljudske stranke sicer nimamo razloga, da bi sklepu, ki
               je rezultat štetja, nasprotovali. Hvala lepa.</p>
            </sp>
            <sp xml:id="SDZ5-Redna-19-2010-07-13.sp19">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-19-2010-07-13.sp20">

               <speaker>ANTON URH:</speaker>

               <p>Hvala za besedo. Spoštovani gospod podpredsednik, spoštovana gospa državna
               sekretarka!</p>
               <p>Pri tem sklepu gre zgolj za formalno potrditev tistega, kar je bilo izraženo z
               večinsko voljo na referendumu o arbitražnem sporazumu in kar je v skladu z Zakonom o
               referendumu in ljudski iniciativi v svojem poročilu ugotovila in potrdila tudi
               Državna volilna komisija, Vrhovno sodišče pa je to poročilo tudi pravnomočno
               potrdilo. Poslanci s sklepom samo še potrdimo te ugotovitve. Razglasi se
               referendumska volja in objavi v Uradnem listu. Ko bodo vse te formalnosti opravljene,
               pa bodo stekle vse nadaljnje procedure, ki so potrebne, da bo arbitražni sporazum
               dobil epilog pred tribunalom.</p>
               <p>S tem pa bo naše zelo težko in dolgotrajno delo, ki smo ga opravili v prizadevanju
               pri urejanju naših meja, zaključeno. Menim, da je bilo opravljeno dovolj kvalitetno
               in bo dobra popotnica tribunalu za sprejetje za nas ugodne in pravične rešitve. Vesel
               sem tudi, da smo v Poslanski skupini DeSUS in stranki DeSUS, lahko rečem, odločilno
               pripomogli k pozitivni odločitvi o referendumu. Hvala.</p>
            </sp>
            <sp xml:id="SDZ5-Redna-19-2010-07-13.sp21">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. V okviru najavljenega časa je
               možna še razprava prijavljenih poslank in poslancev. Sprašujem, ali želi besedo
               gospod Franco Juri? <stage xml:id="SDZ5-Redna-19-2010-07-13.stage6">(Ne.)</stage> Gospod Zmago Jelinčič Plemeniti? <stage xml:id="SDZ5-Redna-19-2010-07-13.stage7">(Ne.)</stage> Gospod Miran
               Györek?<stage xml:id="SDZ5-Redna-19-2010-07-13.stage8">(Ne.)</stage> Gospod Silven Majhenič?</p>
               <p>Izvolite, gospod Majhenič, imate besedo.</p>
            </sp>
            <sp xml:id="SDZ5-Redna-19-2010-07-13.sp22">

               <speaker>SILVEN MAJHENIČ:</speaker>

               <p>Hvala za besedo.</p>
               <p>Ostala mi je samo minutka, pa bi povedal tisto bistveno. Prav bi bilo, da bi zmagala
               Slovenija, in ni prav, da se je pripeljalo do tega, da so ljudje odločali med
               Pahorjem in Janšo. Nepošteno je bilo, da se je odločitev prenesla na državljane, jih
               razdelila in sprla. Lahko bi politika to zadevo uredila v Državnem zboru z
               dvotretjinsko večino.</p>
               <p>Mislim, da referendum ni bil ravno najbolj korekten. Tisti, ki imajo premoženje na
               Hrvaškem, so pozivali, da se glasuje "za". Tudi borci NOB so prirejali piknike in
               pozivali ljudi, da glasujejo "za". Mislim, da je bilo to nekorektno. Seveda so se vsi
               bali za svoje premoženje na Hrvaškem, ne glede na to, kaj se bo zgodilo s Slovenijo
               na arbitraži, izgubila bo sigurno nekaj ozemlja. V končni fazi se bo odločalo o
               slovenski zemlji in morju. Odločalo se bo o našem ozemlju, našem morju, kajti Hrvatje
               v tem sporu, kot govorimo, nimajo kaj izgubiti. Naša vlada je pokleknila v celoti pod
               pritiski tujcev in s tem oškodovala Slovenijo za del ozemlja in morja. Čutilo bo to
               tudi gospodarstvo, kar se bo sigurno pokazalo v letih, ki so pred nami. Spremenil se
               bo tudi zemljevid. Zgodilo se je tisto, za kar se je zahvalil gospod Pahor ljudem, ki
               so šli na referendum, da so s svojim glasom "za" prevzeli dokončno odgovornost za
               ureditev meje. Hvala.</p>
            </sp>
            <sp xml:id="SDZ5-Redna-19-2010-07-13.sp23">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi besedo mag. Borut Sajovic?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-13.sp24">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo.</p>
               <p>Moram reči, da je prav, da smo zgodbo zapeljali in jo nadaljujemo tako, kot je treba.
               Referendum je pokazal svoje. Kaj so mislili ljudje in kaj so izbirali takrat, ko so
               se odločali, ve vsak od nas sam, ko je bil v skrinjici. Vesel sem sporočila Slovenk
               in Slovencev, da želimo zadeve s sosedi reševati, da se želimo sporazumevati, ne pa
               se v nedogled prepirati in pa zadeve vleči. Vesel sem,da so se odločili tako, kot so
               se, pozitivno, kar se tiče sporazuma, tisti ob meji, tisti, ki probleme doživljajo,
               čutijo vsak dan sproti. In če kdo, potem ti zagotovo vedo, kaj je v njihovo dobro.
               Vesel sem, da tudi v slovenskem parlamentu to odločitev spoštujemo in da se zadeva
               odvija naprej tako, kot je treba, v dobro medsebojnega gospodarskega sodelovanja, ki
               mora s tem doživeti nov zagon in nov zamah. In to je to, zaradi česar zadevo
               podpiram. Hvala lepa.</p>
            </sp>
            <sp xml:id="SDZ5-Redna-19-2010-07-13.sp25">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Janja Klasinc.</p>
            </sp>
            <sp xml:id="SDZ5-Redna-19-2010-07-13.sp26">

               <speaker>JANJA KLASINC:</speaker>

               <p>Spoštovane kolegice in kolegi!</p>
               <p>Reagirala bi samo na nekaj današnjih razprav. Mislim,da je današnji dan, tako kot je
               rekel kolega Jelinčič, sončen, in za razliko od njega mislim, da je lep. On misli, da
               ni lep. Mislim, da je lepo, da bomo končno potrdili ta arbitražni sporazum tudi
               uradno, da se bo s tem nehala 18 let stara zgodovina sporov s sosednjo državo.</p>
               <p>Bi pa rada povedala, da ni res, da so se ljudje odločali med vlado Boruta Pahorja in
               opozicijo, na čelu z Janezom Janšo. Ljudje so dobro vedeli, o čem se odločajo. To je
               velika poenostavitev teh odločitev, ki so potekale skoraj eno leto v naši državi. Eno
               leto smo se pogovarjali. Nekaj drugega je, opoziciji gre priznanje, da so uspeli pred
               referendumom en del slovenskega prebivalstva zmesti. Zmesti v tem, da ljudje niso več
               vedeli, ali je res tisto, kar govorijo strokovnjaki, skoraj vsi, 99 % mednarodnih
               pravnikov, ali je res tisto, kar politizirajo politikantski strokovnjaki, v
               narekovajih, in pa seveda tudi mi poslanci in drugi politiki. Zmedli so jih tako, da
               je z več kot 65 % podpore na začetku letošnjega leta padla ta podpora na procent, ki
               smo ga potem doživeli na samem referendumu. Ampak mislim, da to ni pomembno. Pomembno
               je nekaj, pomembno je, da je bila večina "za". In ta "za" je odprl vrata v novo
               obdobje. In to ne samo v obdobje, kot sem povedala že prej v uvodu in predstavitvi
               mnenja Poslanske skupine Socialnih demokratov, ne samo za odnose med obema državama,
               predvsem mislim, da bi se moralo začeti na tem področju novo obdobje pri nas v
               Sloveniji. Mi smo zdaj v fazi, kot je že povedal predsednik Vlade, priprave
               memoranduma. To je zdaj najpomembnejša faza, ki čaka to državo. In upam, da se vsi
               zavedamo v tej državi, da moramo strniti moči, pripraviti najboljše možne argumente,
               ki bodo podprli naš prav, ki ga imamo v tem dolgoletnem mejnem sporu, in samo naše
               sodelovanje in samo naše tvorne razprave in pomoč eden drugemu lahko pripeljejo do
               dobrega rezultata tudi potem pri razglasitvi sodbe arbitražnega sodišča. Hvala.</p>
            </sp>
            <sp xml:id="SDZ5-Redna-19-2010-07-13.sp27">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi besedo gospa Državna sekretarka? <stage xml:id="SDZ5-Redna-19-2010-07-13.stage9">(Ne.)</stage> Zaključujem razpravo o tej točki dnevnega
               reda. Ugotavljam, da k predlogu sklepa niso bili vloženi amandmaji, zato bo zbor o
               predlogu sklepa v skladu s časovnim potekom seje zbora odločal danes zvečer,
               predvidoma ob 23.20, po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Zdaj bi morala biti na vrsti točka dnevnega reda Predlog zakona o spremembah in
               dopolnitvah Zakona o letalstvu, predsednik odbora me je obvestil, da točka še ni
               pripravljena. Zaradi tega te točke ne moremo obravnavati. Odbor za promet bo
               nadaljeval z obravnavo zakona in če bo obravnava na matičnem delovnem telesu
               zaključena in bo pripravljeno poročilo, bo zbor to točko obravnaval eventualno v
               četrtek, če pa ne bo pripravljena, jo bo preložil.</p>
               <p>Prekinjam zdaj obravnavo točke dnevnega reda o zakonu o letalstvu.</p>
               <p>Prehajamo na <title xml:id="SDZ5-Redna-19-2010-07-13.title2">5. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH
                  ZAKONA O SKLADU KMETIJSKIH ZEMLJIŠČ IN GOZDOV REPUBLIKE SLOVENIJE.</title>
               </p>
               <p>Predlog zakona je v obravnavo zboru predložil Državni svet. V zvezi s tem predlogom
               zakona je Odbor za kmetijstvo, gozdarstvo in prehrano predlagal Državnemu zboru
               sprejetje sklepa, da predlog zakona ni primeren za nadaljnjo obravnavo.</p>
               <p>Za dopolnilno obrazložitev predloga sklepa dajem besedo predsedniku odbora gospodu
               Francu Bogoviču.</p>
               <p>Izvolite, gospod Bogovič.</p>
            </sp>
            <sp xml:id="SDZ5-Redna-19-2010-07-13.sp28">

               <speaker>FRANC BOGOVIČ:</speaker>

               <p>Lepo pozdravljeni spoštovane kolegice in kolegi, spoštovani podpredsednik,spoštovana
               državna sekretarka!</p>
               <p>Odbor za kmetijstvo, gozdarstvo in prehrano je na svoji 21. seji 23. 6. 2010 kot
               matično delovno telo obravnaval Predlog zakona o spremembah in dopolnitvah Zakona o
               Skladu kmetijskih zemljišč in gozdov Republike Slovenije, ki ga je Državnemu zboru v
               obravnavo in sprejetje po skrajšanem postopku predložil Državni svet Republike
               Slovenije.</p>
               <p>Kolegij predsednika Državnega zbora je na svoji 59. seji 16. 4. sklenil, da se
               predlog zakona obravnava po skrajšanem postopku. Na odboru so sodelovali predstavniki
               predlagatelja zakona, Ministrstva za kmetijstvo, gozdarstvo in prehrano,
               Zakonodajno-pravne službe, Sklada kmetijskih zemljišč in gozdov Republike Slovenije
               in Kmetijsko-gozdarske zbornice Slovenije.</p>
               <p>Odbor se je seznanil z mnenjem Zakonodajno-pravne službe, ki je predlog zakona
               preučila z vidika njegove skladnosti z ustavo in pravnim sistemom ter z
               zakonodajno-tehničnega vidika. Zakonodajno-pravna služba je podala konkretne pripombe
               k 1., 2., 4. in 5. členu zakona.</p>
               <p>Odboru je bilo posredovano mnenje Vlade z dne 27. 5. 2010, v katerem pojasnjuje
               razloge, zaradi katerih nasprotuje predlaganim rešitvam. Glede predlaganega prenosa
               nalog, ki so bile na podlagi 12. člena Zakona o Skladu že prenesene z Zavoda za
               gozdove na Sklad, in drugih nalog ponovno na Zavod za gozdove Slovenije z namenom
               učinkovitejšega gospodarjenja z državnimi gozdovi, je Vlada pojasnila, da je rešitev,
               ki je v tej noveli zakona, racionalna posledica doslej neučinkovite prakse na tem
               področju, zato bi vrnitev na stanje pred uveljavitvijo Zakona o skladu kmetijskih
               zemljišč in gozdov pomenila korak nazaj.</p>
               <p>Poudarjeno je bilo, da pri tem ne gre za nikakršen prenos javnih nalog, ki jih po
               zakonu upravlja Zavod za gozdove, temveč izključno za naloge, ki jih je ta doslej
               pogodbeno proti plačilu izvajal za sklad. Vlada meni, da je upravljanje teh nalog, ki
               so izvorna pristojnost sklada, učinkovitejše, če jih sklad izvaja sam, za kar je bil
               doslej kadrovsko prešibak, da pa se posledično izvede prenos delavcev z Zavoda za
               gozdove na sklad je z organizacijskega, ekonomskega vidika racionalnejša rešitev
               predvsem zato, ker sklad ne more zaposlovati novih ljudi.</p>
               <p>Glede predloga za spremembo oziroma uvedbo nadzornega odbora, ki ga imenuje Državni
               zbor in s tem v povezavi ukinitev poročanja Vlade enkrat letno Državnemu zboru o
               delovanju sklada, Vlada pojasnjuje, da veljavni zakon nadzora Državnega zbora nad
               skladom ni spremenil, okrepila se je le vloga izvršilne veje oblasti, prav Vlada
               lahko namreč z izvedbenimi ukrepi najbolj pripomore k izvajanju aktivne zemljiške
               politike.</p>
               <p>Glede predlaganega 4. člena, ki ukinja ureditev, na podlagi katere mora sklad
               prenesti 7 % deleža koncesijske dajatve občinam, v kateri ležijo državni gozdovi, s
               katerimi gospodari sklad, tako da koncesijske dajatve od državnih gozdov v celoti
               pripadajo skladu, Vlada pojasnjuje, da je veljavni zakon opredelil osnove za
               določitev koncesijske dajatve iz naslova koncesij za izkoriščanje gozdov v lasti
               države, kar pa se podrobneje opredeli v koncesijskem aktu ter določi odstotek
               sredstev iz tega naslova ,ki pripada občinam.</p>
               <p>To vprašanje je bilo vse do uveljavitve zakona o skladu odprto, saj zakon o varstvu
               okolja, na katerega se glede na podeljevanje koncesij sklicuje tudi do uveljavitve
               zakona o skladu kmetijskih zemljišč veljavni zakon o skladu. Ta zakon v 164. členu
               določa, da če koncesijo naravnih dobrin podeli država, pripada del sredstev iz
               koncesije tudi občini. Sredstva, ki se namenijo občinam iz tega naslova, so namenska,
               višina dajatve pa je primerljiva z izračuni dela koncesij, ki pripadajo občinam na
               naravnih dobrinah, kot so voda in rudarske pravice. Na ta zakon so v skladu s
               poslovnikom bile pozvane do svojega mnenja tudi občine, 9 občin se je odzvalo, ena je
               zakon podprla, 8 občin pa je nasprotovalo predvsem temu določilu 4. člena.</p>
               <p>Po dodatnih pojasnitvah, ki jih je dal tako predlagatelj zakona, potem tudi minister
               za kmetijstvo mag. Dejan Židan, predstavniki Zakonodajno-pravne službe, predstavniki
               Kmetijsko-gozdarske zbornice, pa tudi poslanci, smo se člani odbora vključili v
               razpravo. Odbor je nato glasoval o sklepu, ki je bil predlagan.</p>
               <p>Ta sklep se glasi: Predlog zakona o spremembah in dopolnitvah Zakona o Skladu
               kmetijskih zemljišč in gozdov Republike Slovenije ni primeren za nadaljnjo obravnavo.
               To je bil predlog, ki ga je podal koalicijski poslanec, in tudi na glasovanju je ta
               predlog sklepa dobil podporo štirih članov odbora, dva pa sta glasovala proti.</p>
            </sp>
            <sp xml:id="SDZ5-Redna-19-2010-07-13.sp29">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Državnega sveta do predloga sklepa bo predstavil državni svetnik Cvetko
               Zupančič.</p>
            </sp>
            <sp xml:id="SDZ5-Redna-19-2010-07-13.sp30">

               <speaker>CVETKO ZUPANČIČ:</speaker>

               <p>Hvala za besedo, podpredsednik. Pozdravljeni, poslanke in poslanci, predstavniki
               Vlade in vsi prisotni!</p>
               <p>Državni svet je, kot je znano, dal veto na zakon, ki je bil sprejet 18. decembra
               2009, glede na to, da ta sprememba Zakona o Skladu kmetijskih zemljišč in gozdov ni
               prinašala kakšne kvalitete, niti ne v samem delovanju sklada niti glede izboljšanja v
               odnosu na ostale v tem segmentu, ki so bili vključeni v te spremembe zakona.</p>
               <p>Naše mnenje je bilo, da ta sprememba zakona prinaša slabitev Sklada kmetijskih
               zemljišč in gozdov predvsem finančno. Tudi v obrazložitvi je bilo navedeno, da po
               letu 2012 sklad postane proračunski uporabnik, glede na to, da se mu odvzame kar
               nekaj sredstev, ki so zdaj dotekala kot prihodek sklada, od sprejetja tega zakona
               naprej pa tega ni več. Potem je v nekih čudnih okoliščinah bil s 46 glasovi ta zakon
               izglasovan in je stopil v veljavo, tako da se določbe novega zakona izvajajo. Vidimo
               pa, da vse te več ali manj poglavitne spremembe, ki so bile vnesene, dejansko
               prinašajo težave. Tako mislim, da se v vseh teh poglavjih odpirajo nova vprašanja,
               neznanke in težave pri izvajanju.</p>
               <p>Ključne spremembe, ki jih je k temu zakonu vložil Državni svet, glede na vse, kar sem
               že navedel, so v naslednjem. Eno je koncesnina občinam, kjer Državni svet meni, da je
               zadeva sporna zaradi tega, ker prinaša ključni prihodek le nekaj občinam, vsem
               ostalim občinam pa to dejansko pomeni celo breme, glede na to, da je ta dohodek
               minimalen, ker pač nimajo državnih skladovih gozdov. Za sam sklad pa to pomeni kar
               velik izpad dohodka. Potem prenos delavcev z Zavoda za gozdove na Sklad kmetijskih
               zemljišč, kjer je zadeva podobna. Ravno zdaj se to izvaja, spreminjajo se kadrovski
               načrti, spreminjajo se finančni načrti in veliko je problemov na zavodu. Zavod se bo
               celo leto ukvarjal s tem prenosom, dejansko pa svoje prave funkcije ne bo mogel
               opravljati. In pa seveda nadzor, ki je bil, ne bom rekel transparenten, ampak
               pregleden, da skoraj bolj pregleden ne bi mogel biti, saj je bil v pristojnosti
               Državnega zbora, zdaj pa prehaja v pristojnost Vlade, ki pa je ravno tako politično
               sestavljena, vendar je bistveno manj pregledna za javnost. In naše mnenje je bilo, da
               bi bilo ta nadzor smiselno vrniti v prejšnje stanje.</p>
               <p>Vse navedene spremembe vračajo zadeve v stanje, ki je bilo pred 18.12. 2009. Naše
               mnenje je, da mora ta država ubrati neko politiko, sprejeti strategijo kmetijstva za
               prihodnje obdobje. Najprej sprejeti zakon o kmetijskih zemljiščih, imeti neko
               politiko, kako bo ravnala z zemljišči v prihodnje, in potem šele sprejeti tak zakon o
               Skladu kmetijskih zemljišč, ki bi bil dejansko celovit in bi potem tudi videli, kam
               gredo smernice.</p>
               <p>Še enkrat moram reči, da je smiselno, da se ta zakon sprejme, da se stanje vrne nazaj
               in se potem kot skupna politika pelje tudi politika Sklada kmetijskih zemljišč in
               gozdov. Hvala lepa.</p>
            </sp>
            <sp xml:id="SDZ5-Redna-19-2010-07-13.sp31">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Vlade do predloga sklepa bo predstavila gospa mag. Tanja Strniša, državna
               sekretarka v Ministrstvu za kmetijstvo, gozdarstvo in prehrano.</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-13.sp32">

               <speaker>MAG. TANJA STRNIŠA:</speaker>

               <p>Spoštovani podpredsednik, spoštovane poslanke in poslanci!</p>
               <p>Vlada Republike Slovenije je proučila Predlog zakona o spremembah in dopolnitvah
               Zakona o Skladu kmetijskih zemljišč in gozdov Republike Slovenije, v nadaljevanju
               predlog zakona o varianti C, ter ugotovila, da predlaganega zakona ne more
               podpreti.</p>
               <p>Vlada se s predlogom ne strinja, ker predlagane spremembe niso v skladu z načelom
               delitve oblasti na zakonodajno, izvršilno in sodno, niti njegove rešitve oziroma
               predlogi, ki jih podajajo, v ničemer ne pripomorejo k učinkovitejšemu in bolj
               ekonomičnemu poslovanju Sklada in udejanjanju ciljev in načel, ki naj bi jim sledil
               ta zakon.</p>
               <p>Celotna vsebina predloga zakona onemogoča uresničevanje poglavitnega cilja Sklada,
               aktivno in učinkovito izvajanje kmetijsko-gozdarske zemljiške politike ter vrača
               poslovanje Sklada nazaj na stanje pred uveljavitvijo novele zakona o Skladu z dne 20.
               februarja 2010, katere cilj je bil med drugim tudi povečati vpliv Vlade na poslovanje
               Sklada, in s tem posledično z izvedbenimi ukrepi omogočiti gospodarno učinkovitejše
               in bolj ekonomično upravljanje in razpolaganje s kmetijskimi zemljišči in gozdovi v
               lasti države. Dejstvo je namreč, da lahko prav Vlada z izvedbeni ukrepi najbolj
               pripomore k izvajanju aktivne zemljiške politike. Sklad gospodari s skoraj 16 % vseh
               zemljišč v lasti države, od tega kar z 10 % vseh zemljišč v upravljanju, zato je
               njegova dejavna vloga na tem področju zelo pomembna, toda mogoča le, tako da lahko
               Vlada na izvedbeni ravni usmerja njegove dejavnosti. Novela zakona o Skladu je s
               spremembo sestave sveta Sklada odpravila konflikt interesov med zasebnimi interesi
               članov sveta, ki so predstavniki zakupnikov oziroma koncesionarjev, in javnim
               interesom, ki ga zasleduje Sklad. Predlog zakona v varianti C pa omenjeni konflikt
               interesov ponovno vzpostavlja.</p>
               <p>Predlagatelj v obrazložitvi med drugim pravi, navajam, "da bi ureditev vrnili v
               prejšnje stanje, ki je pri gospodarjenju z državnimi gozdovi izvzemalo možnost
               manipulacije in enostranskih odločitev aktualne oblasti, saj je bilo upravljanje
               Sklada podrejeno odločitvi Državnega zbora, prav tako pa je bil določen nadzor Sklada
               s strani Državnega zbora preko nadzornega odbora." Vendar prav te navedbe glede
               možnosti manipulacije in enostranskih odločitev aktualne oblasti izpadejo pravzaprav
               kot politična manipulacija z dejstvi, Državni zbor je namreč politično telo, katerega
               razmere moči odraža voljo ljudstva, in prav ta Državni zbor je z večino glasov podal
               mandat aktualni vladi in ji s tem zaupal izvajanje politike njenih nalog. Logična in
               nesporna posledica torej je, da je Vladi kot organu izvršilne oblasti zaupano
               izvajanje ustanoviteljskih pravic tudi pri tem javnem zavodu, kot je praksa
               drugje.</p>
               <p>Dejstvo je, da Državnemu zboru Republike Slovenije 39. člen Poslovnika nalaga nadzor
               nad izvajanjem finančnih načrtov in pravilnosti finančnih izkazov javnih skladov,
               javnih podjetij in zavodov, katerih ustanovitelj je Republika Slovenija. Vendar v
               letošnjem letu sprejeta novela zakona te vrste nadzora nad Skladom ni spremenila,
               okrepila se je le vloga izvršilne veja oblasti, ki je odgovorna za izvajanje
               politike.</p>
               <p>Vloga Državnega zbora pri nadzoru je namreč tudi z novelo zakona ostala, saj mu mora
               Vlada najmanj enkrat letno poročati o dejavnostih Sklada in ukrepih, tako kot je to
               do zdaj počel nadzorni odbor Sklada.</p>
               <p>Predlog zakona v varianti C v prehodni in končni določbi določa, da prenehajo veljati
               določbe o prenosu delavcev, sredstev, arhiva in nalog. Pri tem je treba poudariti, da
               ne gre za nikakršen prenos javnih nalog, ki jih po zakonu opravlja Zavod za gozdove
               Slovenije, temveč izključno za naloge, ki jih je do zdaj Zavod pogodbeno, proti
               plačilu, izvajal za Sklad. Vlada nemreč meni, da je opravljanje teh nalog, ki so
               izvorna pristojnost Sklada, učinkovitejše, če jih Sklad izvaja sam, za kar je bil do
               zdaj kadrovsko prešibak. Vsebinsko gledano je ta rešitev povsem smiselna, saj
               razmejuje pristojnosti glede izvajanja javnih nalog, ki jih ima Zavod, ter
               upravljanja z lastnino, v tem primeru gre za Sklad.</p>
               <p>Zato menimo, da je prenehanje veljavnosti teh določb z vidika države v nobenem
               pogledu ni smiselno. Ta rešitev, ki jo je uveljavila novela zakona, je namreč
               racionalna posledica doslej neučinkovite prakse na tem področju, zato bi bila vrnitev
               v prejšnje stanje korak nazaj.</p>
               <p>Glede na navedeno, Vlada ne podpira predloga zakona v varianti C in meni, da ni
               primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-19-2010-07-13.sp33">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanke skupine Socialnih
               demokratov bo predstavil gospod Janko Veber.</p>
            </sp>
            <sp xml:id="SDZ5-Redna-19-2010-07-13.sp34">

               <speaker>JANKO VEBER:</speaker>

               <p>Hvala za besedo in lep pozdrav v imenu Poslanske skupine Socialnih demokratov!</p>
               <p>V poslanski skupini ugotavljamo, da želi Državni svet s spremembo in dopolnitvijo
               zakona o Skladu kmetijskih zemljišč in gozdov Republike Slovenije ohraniti stanje,
               kot je bilo pred uveljavljeno novelo zakona. Nas pa takšen odnos do sklada preseneča,
               ker se s tem nadaljuje politika Državnega sveta, ki se očitno podreja v največji meri
               prav interesu kapitala. Namreč pred tem je Državni svet že dal veto tako na zakon o
               udeležbi delavcev pri dobičku in tudi na zakon o upravljanju kapitalskih naložb v
               Republiki Sloveniji. Torej Državni svet si nekako prizadeva za ohranjanje
               netransparentnosti poslovanja pri kapitalskih naložbah. Če pogledamo, kako je bil
               sklad organiziran pred spremembo zakona, ugotovimo, da je bil organiziran kot
               paradržavni sklad, katerega pravzaprav Vlada ni uspela nadzorovati, ampak je bil ta
               nadzor dodeljen v največji meri prav interesnim skupinam, ki so jih sestavljali
               bodisi zakupniki kmetijskih zemljišč, koncesionarji v državnih gozdovih in
               denacionalizacijski upravičenci. Kje je torej pri Državnem svetu interes države
               oziroma javni interes in kje je ne nazadnje tudi delitev oblasti med Vlado in
               Državnim zborom? Sprejeti zakon je zelo jasno razdelil vlogo Vlade, ki ima bistveno
               večji vpliv nad delovanjem sklada in s tem tudi bistveno večjo možnost izvajanja
               kmetijske zemljiške politike, kot je bilo to mogoče pred uveljavitvijo zakona. Ravno
               tako Državni zbor ohranja svojo pristojnost nadzora nad delovanjem sklada, in to je
               tista naloga, ki jo tudi po veljavni zakonodaji Državni zbor ima, da nadzira Vlado,
               ki mu mora poročati o delovanju sklada.</p>
               <p>Poleg tega odnosa, ki se nanaša prav na interes kapitala, ugotavljamo, da Državni
               svet s to novelo zakona oziroma spremembo in dopolnitvijo zakona želi onemogočiti
               delitev koncesij iz državnih gozdov med občine in državo. Torej želijo ohranjati
               nespoštovanje izvajanja zakona o varstvu okolja, ki nalaga delitev koncesij na
               naravnih dobrinah med občino in državo. Tudi tukaj se odpira vprašanje, zakaj bi
               Državni svet kot državna inštitucija imel interes, da se ne spoštuje zakon o varstvu
               okolja in zakaj je večji interes, da se ta sredstva potem znotraj sklada, kjer so do
               sedaj tudi ostajala, delijo na netransparenten način, na katerega pravzaprav Vlada in
               Državni zbor nima dovolj velikega vpliva.</p>
               <p>Tudi prenos delavcev z Zavoda za gozdove na sklad je posledica tega, ker smo bili
               opozorjeni, da je premajhen nadzor pri delovanju koncesionarjev v državnih gozdovih
               in zato je bilo uzakonjeno, da se del zaposlenih z Zavoda za gozdove prezaposli v
               Sklad kmetijskih zemljišč in gozdov Republike Slovenije, in to predvsem v tistem
               delu, za katere je Sklad kmetijskih zemljišč in gozdov že do sedaj plačeval storitve
               Zavodu za gozdove. Če bi tudi pri tem prenosu nalog naleteli na težave ali da ne bi
               bilo mogoče izvajati dovolj uspešnega nadzora, ima po veljavnem zakonu Ministrstvo za
               kmetijstvo, gozdarstvo in prehrano možnost, da določi, na kakšen način se bo ta
               nadzor s strani zavoda izvajal. Torej je tudi tukaj možnost vplivanja oziroma
               odločitve Ministrstva za kmetijstvo, da tudi ta del nadzora postane čim bolj
               učinkovit in uspešen.</p>
               <p>S spremembami in dopolnitvami zakona, ki jih predlaga Državni svet, se dejansko
               vrnemo v stanje, ki je bilo netransparentno in neučinkovito, zato bomo v Poslanski
               skupini Socialnih demokratov podprli sklep matičnega delovnega telesa, da zakon ni
               primeren za nadaljnjo obravnavo.</p>
            </sp>
            <sp xml:id="SDZ5-Redna-19-2010-07-13.sp35">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Robert
               Hrovat.</p>
            </sp>
            <sp xml:id="SDZ5-Redna-19-2010-07-13.sp36">

               <speaker>ROBERT HROVAT:</speaker>

               <p>Hvala lepa za besedo, gospod podpredsednik. Spoštovana državna sekretarka, državni
               svetnik, poslanke in poslanci!</p>
               <p>Predstavnik predlagatelja spremembe zakona je v uvodu poudaril, da je predlog
               pripravljen z namenom vzpostaviti stanje pred zadnjo spremembo zakona januarja letos,
               na katerega je bilo že ob sprejemanju veliko pripomb. Zadnje spremembe zakona o
               Skladu kmetijskih zemljišč so namreč okrnile funkcijo sklada in oslabile nadzor nad
               delovanjem. Odpravil se je nadzorni odbor sklada in poročanje o njegovem delu
               neposredno Državnemu zboru, kar je vsekakor sporno. Delovanje sklada, ki mu je
               naloženo opravljanje kmetijskih zemljišč in gozdov, ne more in ne sme biti le stvar
               Vlade, ampak celotne družbe. Predlagatelj želi s spremembo doseči, da se nadzor nad
               skladom ohrani. Tudi v Slovenski demokratski stranki smo prepričani, da je bila
               prejšnja ureditev boljša, saj je zagovarjala boljše razmere za normalno delo in
               predvsem potreben javni nadzor nad skladom. Že pri prvi obravnavi ob sprejemanju tega
               zakona smo v Slovenski demokratski stranki opozarjali, da bi bilo prav, da Državni
               zbor ohrani vlogo imenovalca organov sklada in da ostane v funkciji nadzornika. Tukaj
               ne gre za vpliv ali nevpliv politike, gre za transparentnost pred javnostjo, gre za
               razpravo o predlaganih kadrih v Državnem zboru.</p>
               <p>Predlagatelj oporeka tudi rešitvam veljavnega zakona v zvezi s koncesninami in
               prenosu delavcev z Zavoda za gozdove na Sklad kmetijskih zemljišč. V Poslanski
               skupini Slovenske demokratske stranke smo mnenja, da bodo te veljavne rešitve na
               dolgi rok kljub vsemu prinesle nekatere pozitivne učinke. Škoda, ker je koalicija s
               sklepom, da zakon ni primeren za nadaljnjo obravnavo, preprečila možnost
               amandmajskega popravila predloga zakona, zato bomo v Slovenske demokratski stranki
               glasovali proti sklepu, da zakon ni primeren za nadaljnjo obravnavo.</p>
            </sp>
            <sp xml:id="SDZ5-Redna-19-2010-07-13.sp37">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franci Kek.</p>
            </sp>
            <sp xml:id="SDZ5-Redna-19-2010-07-13.sp38">

               <speaker>FRANCI KEK:</speaker>

               <p>Hvala za besedo. Spoštovani!</p>
               <p>Državni svet je v Državni zbor vložil zakon, ki je danes pred nami in katerega cilj
               je okrepiti sodelovanje Sklada z Zavodom za gozdove, kadrovska sestava navedenih
               organov pa se vrača v prejšnjo stanje. Nadalje, ponovno se vzpostavlja nadzor
               Državnega zbora nad delom sklada, koncesijske dajatve od državnih gozdov pa v celoti
               pripadajo skladu.</p>
               <p>Vlada je podala negativno mnenje na predlagani zakon ,in sicer gre pri prenosu nalog,
               delavcev, sredstvev in arhiva z Zavoda na gozdove na sklad po njenem mnenju za korak
               nazaj. Pri tem ne gre za nikakršen prenos javnih nalog, ki jih po zakonu opravlja
               Zavod za gozdove Slovenije, temveč izključno za naloge, ki jih je Zavod za gozdove
               Slovenije doslej pogodbeno proti plačilu izvajal za sklad. Opravljanje teh nalog, ki
               so izvorna pristojnost sklada, je učinkovitejše, če jih opravlja sklad sam. Prav tako
               predlog zakona ukinja ureditev, na podlagi katere mora sklad prenesti 7 % delež
               koncesijskih dajatev občinam, v katerih ležijo državni gozdovi, s katerimi gospodari
               sklad, tako da koncesijske dajatve od državnih gozdov v celoti pripadajo skladu.</p>
               <p>V Poslanski skupini Zares smo že od začetka obravnave predloga zakona opozarjali, da
               so spremembe zakona o kmetijskih zemljiščih nujne, vendar ne v smislu vračanja v
               preteklost, saj novela, ki je pred nami, stanje zgolj vrača v preteklost in ponovno
               uvaja stari sistem, ki se je že izkazal za neprimernega in neučinkovitega. Absolutno
               se zavzemamo za neko boljšo inovativno rešitev, kjer bi imela končno več besede
               stroka in ne politične stranke.</p>
               <p>S predlaganimi spremembami zakona o skladu kmetijskih zemljišč so v Poslanski skupini
               zares ne moremo strinjati, zato zakona ne bomo podprli. Hvala. 
            </p>
            </sp>
            <sp xml:id="SDZ5-Redna-19-2010-07-13.sp39">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Franc
               Bogovič.</p>
            </sp>
            <sp xml:id="SDZ5-Redna-19-2010-07-13.sp40">

               <speaker>FRANC BOGOVIČ:</speaker>

               <p>Lep pozdrav še enkrat!</p>
               <p>Predlog zakona o spremembah in dopolnitvah Zakona o skladu kmetijskih zemljišč in
               gozdov Republike Slovenije, ki ga je vložil v Državni svet v obravnavo Državnemu
               zboru, je prišel v istem obdobju, kot smo tudi v Slovenski ljudski stranki predlagali
               novelo, ki je bila tukaj v Državnem zboru že zavrnjena. Tudi ob pogledu na ta zakon,
               si nismo delali nobenih utvar, da bo koalicija sedaj katero od teh določil teh
               sprememb tudi potrdila. Vsi še vemo, da je tudi na sprejetje prvotnega zakona,
               osnovnega, padla senca dvoma,sporen je predvsem tisti 46. glas, ki je, kakor smo
               videli na koncu, tudi odnesel prejšnjega ministra, ki je ta zakon tudi
               zagovarjal.</p>
               <p>Spremembe, ki so predlagane v tem zakonu, so predvsem tri. Ena je vezana na
               koncesijske dajatve občinam, naslednja je vezana na organe sklada, predvsem nadzorni
               odbor, in tretja na prenos zaposlenih z Zavoda za gozdove na Sklad kmetijskih
               zemljišč in gozdov. Kar se tiče prve finančne posledice, se pravi, da ne bi bile
               občine upravičene do koncesijskih dajatev, s tem se v Slovenski ljudski stranki ne
               strinjamo, glede na to, da se je v prvotnem zakonu od tistih 45 % koncesijske dajatve
               na koncu uvedla ta sprememba, da je sedaj koncesijska dajatev 7 % cene lesa.
               Ocenjujemo, da je to primernejše in da morajo vsi, ki so odgovorni za koncesijsko
               dajatev, narediti čim več, da bo ta razlika med ceno lesa in pa stroški čim večja, se
               pravi, da se bo koncesijska dajatev povečevala. Prav pa je, da tudi občine, kjer ti
               gozdovi ležijo, dobijo ta delež. Zato smo tudi v Poslanski skupini Slovenske ljudske
               stranke ta člen zakona amandmirali in predlagali, da bi ne bil sprejet.</p>
               <p>Z ostalima dvema spremembama, ki jih ta novela prinaša, se v Slovenski ljudski
               stranki strinjamo. Gre za organe sklada, ponovna uvedba nadzornega odbora. Prepričani
               smo, da je ta odločitev, za katero nekateri pravijo, da ni politična, ker jo pač
               predlaga Vlada – ne vem, če je to bolje in če tisto, kar predlaga koalicija, ki
               pooseblja Vlado, ni politično – pač ne razumem tega termina, kaj je politično
               predlaganje, mislim pa, da bi bilo prav, da bi bilo nad premoženjem, ki ga
               predstavlja 200 tisoč hektarjev gozdov, 50 tisoč hektarjev najboljših kmetijskih
               zemljišč, da bi bil nadzorni odbor nad tem, ki bi ga imenoval Državni zbor, kateremu
               je tudi po stari ureditvi bil ta organ tudi dolžan letno podajati poročilo in kot smo
               v zadnjih letih tudi to poročilo obravnavali tukaj v Državnem zboru. Tisti, ki trdijo
               in nasprotujejo temu, da bi bil v tem nadzornem odboru tudi kdo, ki upravlja oziroma
               obdeluje kmetijska zemljišča, dovolite da s tega mesta sporočim, da za nas niso
               toliko sporna kmetijska zemljišča, kolikor so sporni gozdovi. Takšna ureditev, ki je
               sedaj v tem zakonu, bo po stališču Slovenske ljudske stranke privedla predvsem do
               tega, da bodo sedanji koncesijski upravičenci imeli te koncesije tudi v prihodnosti
               in tukaj mislimo, da bi se v Sloveniji moralo nekaj spremeniti. Zato mislimo, da bi
               tudi ta organ lahko v nadaljevanju kaj k temu pripomogel, kot je že v preteklih letih
               s samim zviševanjem koncesijskih dajatev. In običajno vlade dajejo poročila tudi v
               neki sfrizirani obliki, če smem ta izraz uporabiti, Državnemu zboru v pregled in pa
               tudi v obravnavo.</p>
               <p>Kar se tiče prenosa zaposlenih z Zavoda za gozdove na Sklad kmetijskih zemljišč in
               gozdov v Slovenski ljudski stranki podpiramo to rešitev, ki jo ta novela zakona
               predlaga. Se pravi, strinjamo se, da bi bila takšna ureditev, da zaposleni na Zavodu
               za gozdove, kjer je stroka zbrana, še naprej opravljajo to dejavnost za sklad, da bi
               lahko tudi s pogodbo, kjer bi lahko v enem trenutku bistveno več ljudi sodelovalo na
               terenu, ker ti ljudje poznajo ta teren, se tudi ta nadzor temeljito krepil in se
               bojimo, da bo ta ureditev, ki je tu predvidena, slabša.</p>
               <p>Iz teh razlogov bomo v Slovenski ljudski stranki glasovali proti sklepu, ki je
               predlagan, se pravi sklepu, da ta zakon ni primeren za nadaljnjo obravnavo. Se pravi,
               v enem delu ta zakon podprimo in bi ga z amandmaji z veseljem popravili, če bi to
               koalicija dopustila.</p>
            </sp>
            <sp xml:id="SDZ5-Redna-19-2010-07-13.sp41">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-19-2010-07-13.sp42">

               <speaker>ANTON URH:</speaker>

               <p>Hvala, spoštovani podpredsednik. Spoštovane kolegice in kolegi!</p>
               <p>Predlog zakona, ki je pred nami, v 1. členu določa prenos nalog, ki so bile na
               podlagi določb 12. člena Zakona o spremembah in dopolnitvah Zakona o Skladu
               kmetijskih zemljišč in gozdov Republike Slovenije že prenesene z Zavoda za gozdove
               Slovenije na sklad, in drugih nalog ponovno na zavod z namenom učinkovitejšega
               gospodarjenja z državnimi gozdovi. V povezavi s tem se vsi začeti postopki prenosa
               delavcev, sredstev, arhiva in nalog na podlagi 12. člena novele ustavijo. Morebitni
               že izpeljani postopki prenosa pa se vrnejo nazaj v stanje pred uveljavitvijo
               le-teh.</p>
               <p>Dejstvo je, da smo z zadnjo novelo tega zakona prenesli naloge, delavce, sredstva in
               arhiv z zavoda na sklad zaradi racionalizacije in neučinkovite prakse na tem
               področju. Zato bi po naši oceni vrnitev na stanje pred uveljavitvijo zadnje novele
               tega zakona pomenilo korak nazaj. Tudi vsebinsko gledano je po naši oceni ta
               razrešitev povsem smiselna, saj razmejuje pristojnosti glede izvajanja javnih nalog
               in upravljanja z lastnino. Z vidika učinkovitega gospodarjenja z gozdovi je to
               popolnoma logična rešitev. Zavodu za gozdove se z zadnjo novelo zakona ni zmanjšala
               pomembnost pri vlogi, ki jo ima na strokovnem področju. Dobro sodelovanje med obema
               institucijama je po naši oceni ključnega pomena za učinkovito gospodarjenje z
               državnimi gozdovi tudi v prihodnje. V obeh primerih gre namreč za državni
               instituciji, ki si morate prizadevati za iste cilje pri gospodarjenju z državnim
               premoženjem. Da pa je sodelovanje res korektno, potrjuje tudi pripravljenost obeh
               partnerjev ter do sedaj že izvedene številne aktivnosti glede prenosa delavcev,
               sredstev, arhiva in nalog v skladu z določbami 12. člena tega zakona.</p>
               <p>Predlog, ki je pred nami, vsebuje tudi določbo, ki uvaja nadzorni odbor, ki ga
               imenuje Državni zbor, in s tem v povezavi ukinja poročanje Vlade enkrat letno na
               Državnem zboru o delovanju sklada. Tudi na tej točki v Poslanski skupini DeSUS ne
               moremo podpreti predlagatelja, kajti po naši oceni je poročanje Vlade Državnemu zboru
               poleg drugih prednosti tudi v skladu z načelom delitve oblasti na zakonodajno,
               izvršilno in sodno. V skladu z zakonom o Vladi Republike Slovenije je namreč Vlada
               odgovorna Državnemu zboru tudi za izvajanje zakonov in drugih predpisov, ki jih
               sprejme Državni zbor, ter za celotno delovanje državne uprave. Predlog zakona, ki ga
               je predložil Državni svet, pa v 4. členu ukinja ureditev, na podlagi katere mora
               sklad prenesti 7 % delež koncesijskih dajatev občinam, v katerih ležijo državni
               gozdovi, s katerimi gospodari sklad, tako da koncesijske dajatve od državnih gozdov v
               celoti pripadajo skladu.</p>
               <p>Zadnja novela zakona je namreč opredelila osnovo za določitev koncesijske dajatve iz
               naslova koncesij za izkoriščanje gozdov v lasti Republike Slovenije, ki pa se
               podrobneje opredeljuje v koncesijskem aktu ter določi odstotek sredstev, ki iz tega
               naslova pripada občinam. To vprašanje je bilo namreč vse do tedaj odprto, saj Zakon o
               varstvu okolja v 164. členu določa, če koncesijo na ravni dobrin podeli država,
               pripada del sredstev iz koncesije tudi občini. Sredstva, ki se namenjajo občinam iz
               tega naslova, so namenska. Višina dajatve glede na razmerje država–občina, pa je
               primerljiva z izračuni dela koncesije, ki pripadajo občinam, naravnih dobrin, na
               primer raba vode za proizvodnjo električne energije, rudarske pravice in tako dalje.
               Zato Vlada tudi tega predloga spremembe ne podpira in tudi na tej točki se v
               poslanski skupini DeSUS strinjamo z Vlado.</p>
               <p>Kot je bilo že moč razbrati iz navedenega, v poslanski skupini DeSUS tega predloga
               zakona ne podpiramo. Zato bomo podprli sklep matičnega delovnega telesa, da predlog
               zakona ni primeren za nadaljnjo obravnavo. Hvala.</p>
            </sp>
            <sp xml:id="SDZ5-Redna-19-2010-07-13.sp43">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Miran
               Györek.</p>
            </sp>
            <sp xml:id="SDZ5-Redna-19-2010-07-13.sp44">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani vsi prisotni!</p>
               <p>V Slovenski nacionalni stranki nismo bili prav zelo presenečeni, ko smo dobili v roke
               besedilo Predloga zakona o spremembah in dopolnitvah Zakona o skladu kmetijskih
               zemljišč ih gozdov Republike Slovenije, ki ga je Državnemu zboru poslal v obravnavo
               Državni svet. V preteklosti smo bili namreč priča kar nekaj zapletom in zelo
               različnim interpretacijam vsebine nekaterih členov zakona kot tudi samih ciljev,
               načel in poglavitnih rešitev zakona, ki so bile izpostavljene med obravnavami na
               sejah matičnega delovnega telesa in Državnega zbora v stališčih zainteresirane
               javnosti in lokalnih skupnosti, da o zapletih pri glasovanju in različnih in
               nemalokrat nesmiselnih interpretacijah le-teh sploh ne govorim.</p>
               <p>Popolnoma razumemo kritični pogled Državnega sveta na nekatere rešitve zakona in
               utemeljitve določenih predlaganih sprememb nekaterih členov. Žal pa moramo istočasno
               tudi ugotoviti, da je iluzorno pričakovati popolnoma poenoten pogled na določene
               zakonske rešitve. V mislih imamo predvsem predlagane spremembe 7. člena in 10. člena
               glede pristojnosti Državnega zbora Republike Slovenije za imenovanje članov
               nadzornega sveta sklada oziroma dolžnosti poročanja o delovanju sklada in pa tudi
               obrazložitve in utemeljitve predlagane vsebine člena, ki govori o koncesijskih
               dajatvah in posledično o iztržku sredstev ter o deležu prihodkov občin, v katerih se
               nahajajo državni gozdovi. Vsekakor pa je lahko zelo diskutabilna trditev
               predlagatelja, ko govori o negospodarnosti in neracionalnosti obstoječih rešitev in
               rušenju temeljnega postulata gozdarstva, to je solidarnosti. Popolnoma se pa
               strinjamo s temeljnimi načeli, ki jih mora zagotoviti Zakon o skladu kmetijskih
               zemljišč in gozdov Republike Slovenije bodisi v takšni ali drugačni obliki, da bo
               zagotovljeno celovito gospodarjenje s kmetijskimi zemljišči in gozdovi, učinkovito in
               ekonomično gospodarjenje in da bo zagotovljena ustrezna skrb za trajnostno
               gospodarjenje s kmetijskimi zemljišči, kmetijami in gozdovi in da se bo sledilo
               ciljem prilagajanja podnebnim, ekološkimi spremembam, ohranjanja narave in dobrega
               stanja voda. To so vsekakor univerzalna načela, ki imajo v Državnem zboru in tudi
               širše nesporni konsenz in poenotenost nas vseh. Vsekakor pa obstajajo različni
               pogledi glede uresničevanja in poti do realizacije navedenih načel oziroma ciljev
               predmetnega zakona. Poslanci imamo o tem različna mnenja in poglede. Dejansko ni
               poenotenega stališča tudi pri vseh poslancih in poslankah znotraj koalicije, kar samo
               po sebi ni nujno slabo. Do končne odločitve pa mora priti z usklajevanjem stališč in
               interesov ter z odločanjem, z glasovanjem na koncu, pa četudi s samo enim glasom več
               "za" ali "proti". Takšno je osnovno pravilo naše parlamentarne demokracije, pa četudi
               ni idealna, če samo spomnim na znameniti rek Winstona Churchilla: "Takšna
               parlamentarna demokracija je slaba, ampak žal ni boljše".</p>
               <p>Glede na že uvodoma predstavljene zapletein da bi se izognili kakršnimkoli
               nesmiselnim interpretacijam glasovanja, smo se v Slovenski nacionalni stranki
               odločili, da bomo glasovali poslanci naše poslanske skupine vsak po svoji vesti in
               dobri veri, da bo naš glas prispeval k uresničitvi prej omenjenih glavnih načel
               zakona o Skladu kmetijskih zemljišč in gozdov Republike Slovenije. Hvala.</p>
            </sp>
            <sp xml:id="SDZ5-Redna-19-2010-07-13.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-19-2010-07-13.sp46">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj prijazen pozdrav, pozdrav gospe sekretarki in pa sodelavki in
               pa predstavniku Državnega sveta!</p>
               <p>S tega mesta in v tej dvorani smo o Skladu kmetijskih zemljišč in gozdov že precej
               govorili, veliko tudi na odborih in smo v preteklosti ugotovili, da gre za državne
               gozdove, ne za zasebne, da morajo omogočiti številne javne, socialne funkcije, da
               morajo biti dostopni vsem. In to je tisto sporočilo, ki ga želimo v Poslanski skupini
               LDS zagovarjati tudi naprej. Predlagatelj Državni svet ob spremembi tega zakona očita
               marsikaj. Jaz pa moram reči, da je zakon dobil solidno večino. Podprlo ga je na koncu
               46 poslank in poslancev. V tej državi imamo številne zakone, ki veljajo, služijo v
               praksi in so dobili v tej dvorani bistveno manjšo podporo. Je pa zanimiv razmislek, s
               katerim se pa ne strinjamo, da Državni svet želi vrniti stanje nekam nazaj, nekam v
               prejšnje stanje. Kolesa zgodovine in razvoja se nazaj ne vrtijo, vrtijo se pa naprej
               in tukaj moramo iskati boljše, bolj konstruktivne rešitve.</p>
               <p>Prvi osnovni razmislek, zakaj smo sploh prišli do spremembe tega zakona, je bilo
               preprosto spoznanje, da državni zakoni omogočajo nekaterim bogatenje, da iz državnih
               gozdov dobivamo vsi skupaj premalo. In če nekdo hoče vrniti stanje v tiste čase,
               potem mislim, da ni na pravi poti in podpore Poslanskega kluba Liberalne demokracije
               Slovenije ne bo dobil.</p>
               <p>Odkar so se v mandatu v letih 2006–2007 začele te razprave, najprej na Odboru za
               kmetijstvo, potem pa tudi v Državnem zboru, iz državnih gozdov izkupiček povečujemo.
               To je dobro. Zdaj so se vneli prepiri, kako in na kakšen način bomo ta sredstva
               delili, ali je prava odločitev, da vsem, ne nekaterim, vsem slovenskim občinam, ki
               imajo na svojem ozemlju državne gozdove, iz te koncesnine dajemo nekaj za vzdrževanje
               cest: gozdnih, občinskih in ostalih. Seveda je prav, vsakdo, kdor prihaja s podeželja
               in ve, v kakšnem stanju so te ceste, se bo najbrž strinjal z nami, da je čas za
               razmislek. Številne od gozdnih cest je treba zapreti z zapornicami in jih odpreti
               samo takrat, kadar je v njih gospodarsko izkoriščanje. Ostale, ki pa služijo tudi
               širšemu interesu, športu, rekreaciji, nabiranju kondicij, planinarjenju in še čemu,
               je pa treba vzpostaviti v boljše stanje. Večina od njih bi si že zdavnaj zaslužila
               boljša popravila, boljše vzdrževanje namesto neskončno dragih makadamskih popravil,
               tudi s sodobno trdo asfaltno prevleko in še kaj. V praksi je večina od teh cest, o
               katerih govorimo, v makadamski izvedbi. In najdražja cesta na svetu je makadamska
               cesta. Tisto, kar smo nek trenutek že popravili, bo v naslednjih urah hudega vremena
               vse skupaj voda odnesla. Tudi taki nesmisli, kot se dogajajo, da za vzdrževanje teh
               cest vozimo pesek z enega konca Slovenije dobesedno na drugega, kajti vse matične
               občine nimajo peskokopov, pri tem pa trošimo na litre in litre dragega goriva, je
               seveda nesmiselno.</p>
               <p>Naslednji nesmisel je, kdo bi pri nadzoru sklada moral sodelovati. Pomembno je, da je
               prej in po novi zakonodaji sodeloval Državni zbor v taki ali drugačni obliki, s
               spremembo zakona pa prevzema odločilno vlogo tudi ministrstvo, z ministrom na čelu.
               In takrat, kadar je pri poslovanju sklada kaj narobe, imamo s prstom pokazati nekoga,
               ki je za neustrezno stanje kriv, ne pa tako, kot je bilo zdaj leta in leta, ko je
               bila zakonodaja in pa upravljanje tega področja fevd ene ali več političnih strank v
               Sloveniji. Tudi o tem je tekla beseda in je zdaj predlog, kdo je pravi nadzornik. Jaz
               ne vidim nobene potrebe, da bi slovenske gozdove, njihovo gospodarjenje morala še
               posebej nadzirati Zadružna zveza Slovenije. Zakaj le ? Saj imamo tam predstavnike
               Kmetijsko- gozdarske zbornice, ki svoje delo vestno in pošteno opravljajo.</p>
            </sp>
            <sp xml:id="SDZ5-Redna-19-2010-07-13.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. O predlogu sklepa bomo v
               skladu s časovnim potekom seje zbora odločali danes v okviru glasovanj,to je pol ure
               po prekinjeni 16. točki dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-19-2010-07-13.title3">26. TOČKO DNEVNEGA REDA – OBRAVNAVA PREDLOGA ZA SPREJEM AVTENTIČNE
                  RAZLAGE PRVEGA ODSTAVKA 16.A ČLENA ZAKONA O SKLADU KMETIJSKIH ZEMLJIŠČ IN GOZDOV
                  REPUBLIKE SLOVENIJE, URADNI LIST ŠT. 19/10, URADNO PREČIŠČENO BESEDILO UPB2</title>
               </p>
               <p>Predlog za sprejem avtentične razlage je v obravnavo zboru predložila skupina petih
               poslancev, s prvopodpisanim Milanom Gumzarjem.</p>
               <p>Za dopolnilno obrazložitev predloga dajem besedo predstavniku predlagateljev gospodu
               Milanu Gumzarju.</p>
            </sp>
            <sp xml:id="SDZ5-Redna-19-2010-07-13.sp48">

               <speaker>MILAN GUMZAR:</speaker>

               <p>Hvala za besedo. Lepo pozdravljeni predstavnici Vlade, predsedujoči, predstavnik
               Državnega sveta!</p>
               <p>Predlagatelji želimo z avtentično razlago prvega odstavka 16.a člena Zakona o Skladu
               kmetijskih zemljišč in gozdov Republike Slovenije jasno zapisati, kaj pomeni beseda
               "namenila" in kaj datum 20. 7. 2004. V postopku izvajanja določil prvega odstavka 16.
               člena tega zakona o neodplačnem prenosu zemljišč v last občin v praksi prihaja do
               problema zaradi nedorečenosti termina "namenila" in različnega tolmačenja le-tega s
               strani upravičencev na eni strani in Sklada kmetijskih zemljišč in gozdov Republike
               Slovenije na drugi strani.</p>
               <p>Problem je širše narave, saj predstavlja oviro za vrnitev zemljišč vsaj 15 slovenskim
               občinam, ki so spremembe in dopolnitve prostorskih sestavin planskih aktov sprejele
               pravočasno, vendar so bili objavljeni v uradnih glasilih, tako da je vakacijski rok
               zapadel po presečnem datumu iz prvega odstavka 16. a člena tega zakona, to je seveda
               datum 20. 4. tega leta.</p>
               <p>Nezazidana stavba zemljišča, ki so bila s prostorskimi sestavinami občinskega
               družbenega plana za obdobje od leta 1986 do leta 1990 in s prostorskimi sestavinami
               občinskega dolgoročnega družbenega plana za obdobje od leta 1986 do leta 2000
               namenjena za graditev objektov in so bila do 10. marca 1993. leta družbena lastnina,
               so po tem datumu pravzaprav brezplačno prišla tudi v last Sklada kmetijskih zemljišč
               in gozdov Republike Slovenije iz naslova občin. Seveda je bil datum 20. 6. 2000
               namenjen za graditev objektov.</p>
               <p>Iz zgoraj navedenega izhaja, da je zakonodajalec pri ureditvi zakona Sklada
               kmetijskih zemljišč in gozdov že v samem 16. a členu zavestno in nedvoumno uredil dve
               različni situaciji, in sicer je zakonodajalec v prvem odstavku uporabil dikcijo, da
               je do 20. julija 2004 namenila za graditev objektov, v drugem odstavku pa dikcijo, ki
               so bila na dan 20. 7. 2004 opredeljena kot nezazidana stavbna zemljišča. Že iz
               gramatikalne razlage nedvomno izhaja, da je zakonodajalec v prvem primeru predvidel
               sprejetje akta, v drugem primeru pa njegovo uveljavitev.</p>
               <p>Iz vsega navedenega torej izhaja, da je za izpolnjevanje pogojev za prenos
               nepremičnin po drugem odstavku 16. člena zakona o Skladu kmetijskih zemljišč in
               gozdov treba uveljaviti akt, za prvi odstavek predmetnega člena pa sprejetje. V
               nasprotnem primeru bi zakonodajalec namreč tudi v prvem odstavku uporabil enako
               razlago kot v drugem, pri čemer pa seveda ni tako. Zato predlagatelji predlagamo, da
               Državni zbor zaradi nejasnosti sprejme predlagano razlago.</p>
            </sp>
            <sp xml:id="SDZ5-Redna-19-2010-07-13.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog za sprejem avtentične razlage je obravnaval Odbor za kmetijstvo, gozdarstvo
               in prehrano kot matično delovno telo. Za predstavitev poročila odbora dajem besedo
               predsedniku gospodu Francu Bogoviču.</p>
            </sp>
            <sp xml:id="SDZ5-Redna-19-2010-07-13.sp50">

               <speaker>FRANC BOGOVIČ:</speaker>

               <p>Lep dober dan, spoštovani podpredsednik, spoštovana državna sekretarka, kolegice in
               kolegi!</p>
               <p>Odbor za kmetijstvo, gozdarstvo in prehrano je na 12. nujni seji 1. 7. 2010 kot
               matično delovno telo obravnaval Predlog za sprejem avtentične razlage prvega odstavka
               16. a člena Zakona o Skladu kmetijskih zemljišč in gozdov Republike Slovenije, ki ga
               je Državnemu zboru predlagala skupina poslancev s prvopodpisanim gospodom Milanom
               Gumzarjem.</p>
               <p>Na seji so sodelovali predstavniki predlagatelja, Ministrstva za kmetijstvo,
               gozdarstvo in prehrano, Zakonodajno-pravne službe, Sklada kmetijskih zemljišč in
               gozdov Republike Slovenije, Kmetijsko-gozdarske zbornice, povabljen je bil pa tudi
               župan občine Lenart.</p>
               <p>Predlagatelj je podrobno <stage xml:id="SDZ5-Redna-19-2010-07-13.stage10">(kot predhodnik)</stage> razložil razloge za sprejetje te avtentične
               razlage, zato tega v tem delu ne bi ponavljal.</p>
               <p>Lahko povem, da je Zakonodajno-pravna služba podala svoje mnenje 30. 6. 2010. V tem
               podrobnem pisnem mnenju Zakonodajno-pravna služba ocenjuje, da je predlagana
               avtentična razlaga v neskladju s 154. in 155. členom Ustave, saj bi lahko na njeni
               podlagi pravne posledice prostorskega akta občine nastale pred njegovo uveljavitvijo.
               Predlagana avtentična razlaga tudi ni mogoča in ni potrebna, kot so dejali v
               Zakonodajno-pravni službi, saj je določbo prvega odstavka 16. a člena mogoče skladno
               z ustavo razumeti le tako, da mora prostorski akt, ki določa namembnost, biti
               uveljavljen do 20. 7. 2004.</p>
               <p>V nadaljevanju je svoje mnenje predstavila tudi Vlada, ki meni, da avtentična razlaga
               ni potrebna, da je zakon dovolj jasen in da zakon sam po sebi govori enako kot
               predlagatelji avtentične razlage, se pravi, da je 16. a člen zapisan tako, da se
               vzpostavi ponovno kriterij 57. člena prvotnega zakona o javnih skladih, ki je bil
               spremenjen julija 2008 in je prekinil določbo, da se zemljišča, ki so bila prvotno
               zazidljiva, vrnejo občinam po pravilu ex lege, se pravi, občini, v kateri se nahaja.
               Tako je bilo stališče Vlade v tem delu, kot vidimo, drugačno, kot je bilo stališče
               Zakonodajno-pravne službe.</p>
               <p>Odbor se je seznanil tudi z mnenjem Komisije Državnega sveta za kmetijstvo,
               gozdarstvo in prehrano, ki podpira predlog te avtentične razlage.</p>
               <p>V nadaljevanju so bila dana pojasnila s strani predlagateljev, ki so utemeljevali,
               kot je navedeno v obrazložitvi, da je ta avtentična razlaga potrebna, kajti v praksi
               prihaja do problema, da so na Skladu kmetijskih zemljišč stališča, da se teh zemljišč
               ne vrača in da je prav, da se Državni zbor do tega opredeli in to zadevo razčisti,
               kajti po 20. 7. 2004 je bilo praktično že nezakonito, da bi se te spremembe planskih
               dokumentov ponovno uveljavljale. Res pa je, da nekatere občine takrat še niso imele v
               uradnih glasilih objavljenih teh dokumentov. To je pojasnila tudi predstavnica Vlade,
               ki je izjavila, da bo sklad dobil tudi navodilo, kar se tiče izvajanja tega zakona. V
               nadaljevanju so predstavniki Kmetijsko-gozdarske zbornice podali stališče, da je
               razlaga nujna, da ne bi prihajalo do različnih tolmačenj omenjenega 16. a člena tega
               zakona. Tudi s strani Komisije Državnega sveta za kmetijstvo, gozdarstvo in prehrano
               je bilo izraženo prepričanje, da veljavni zakon ne sme biti diskriminatoren pri
               vračanju stavbnih zemljišč občinam, kar bi zagotovo bil, če manjše število, se pravi,
               15 občin ne bi moglo slediti osnovnim intencam tega zakona, se pravi, da bi se ta
               zemljišča vračala. V nadaljevanju seje odbora je svoja stališča pojasnil tudi župan
               občine Lenart.</p>
               <p>Svoja stališča so v razpravi podali tudi poslanke in poslanci,ki so se z veliko
               večino strinjali, da bi se ta namen, ki je bil v zakonu predlagan, moral tudi
               izpeljati. Večina poslancev je bila na koncu tudi pri glasovanju na odboru o dveh
               sklepih takega mnenja. Tako je odbor glasoval o dveh sklepih. Prvi sklep je bil, da
               Odbor za kmetijstvo, gozdarstvo in prehrano meni, da je avtentično razlago prvega
               odstavka 16. a člena Zakona v skladu kmetijskih zemljišč in gozdov Republike
               Slovenije treba sprejeti. Takšen sklep je bil s šestimi glasovi potrjen. V
               nadaljevanju pa je potem tudi odbor glasoval o sklepu, da Odbor za kmetijstvo,
               gozdarstvo in prehrano predlaga Državnemu zboru, da predlog za sprejem avtentične
               razlage prvega odstavka 16. a člen Zakona o skladu kmetijskih zemljišč in gozdov
               Republike Slovenije sprejme v besedilu, kot ga je predložila skupina poslancev s
               prvopodpisanim Milanom Gumzarjem. S sedmimi glasovi "za" in nobenim "proti" je bil ta
               sklep tudi sprejet.</p>
            </sp>
            <sp xml:id="SDZ5-Redna-19-2010-07-13.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Za uvodno obrazložitev mnenja dajem besedo predstavniku Vlade. Besedo ima državna
               sekretarka gospa mag. Tanja Strniša.</p>
            </sp>
            <sp xml:id="SDZ5-Redna-19-2010-07-13.sp52">

               <speaker>MAG. TANJA STRNIŠA:</speaker>

               <p>Spoštovani, podpredsednik, spoštovane poslanke in poslanci!</p>
               <p>Dovolite mi, da vam predstavim še mnenje Vlade o predlogu skupine poslancev s
               prvopodpisanim Milanom Gumzarjem za sprejem avtentične razlage prvega odstavka 16. a
               člena Zakona o skladu kmetijskih zemljišč in gozdov Republike Slovenije.</p>
               <p>Predlagatelji navajajo, da prihaja do spornega tolmačenja dela besedila prvega
               odstavka 16. a člena omenjenega zakona, ki določa presečni datum in predstavlja pogoj
               za prenos zemljišč z države na občine. Predlagatelji izpostavljajo presečni datum v
               prvem in drugem odstavku 16. a člena zakona. Menijo, da je za izpolnjevanje pogoja za
               prenos nepremičnin po drugem odstavku 16. a člena potrebna uveljavitev akta, za prvi
               odstavek 16. a člena pa sprejetje akta. V praksi prihaja do problema zaradi
               nedorečenosti termina "nameniti" in različnega tolmačenja tega termina s strani
               upravičenih občin na eni strani in Sklada kmetijskih zemljišč na drugi strani.</p>
               <p>Vlada meni, da je avtentična razlaga instrument, ki omogoča zakonodajalcu, da pravno
               doreče vsebino zakonske določbe, kot jo je že sprejel, in to v okviru njenega
               prvotnega pomena, tako da je za izvajanje v praksi nesporno jasno, kaj ta zahteva,
               nikakor pa avtentična razlaga ne sme pomeniti spreminjanja zakona. Taka razlaga
               zakona ima praviloma pravne učinke za nazaj, torej od uveljavitve zakona dalje.</p>
               <p>Po mnenju Vlade izhaja iz gramatikalne razlage določbe 16. a člena zakona popolnoma
               nedvoumno, da je zakonodajalec po prvem odstavku 16. a. člena zakona zahteval sprejem
               planskih aktov in ne njegove uveljavitve v presečnem datumu. V drugem odstavku 16. a
               člena omenjenega zakona pa zahteva, da so zemljišča na dan 20. julija 2004
               opredeljena kot nezazidana stavbna zemljišča. Zakon torej po prvem odstavku 16. a
               člena določa kot pogoj za prenos zemljišč z države na občino sprejem občinskih planov
               po pristojnih organih občine, v drugem odstavku 16. a člena pa določa kot pogoj za
               prenos zemljišč z države na občino, da so bila zemljišča s planskimi akti občine do
               20. julija 2004 opredeljena kot nezazidana stavbna zemljišča, kar pomeni, da so ti
               planski akti morali začeti veljati 20. julija 2004. Zakon je torej v tem delu dovolj
               jasen, zato avtentična razlaga po mnenju Vlade ni potrebna, še več, s pravnega vidika
               bi bila celo neustrezna.</p>
               <p>Dovolite mi, da povzamem. Vlada je proučila predlog za sprejem avtentične razlage
               prvega odstavka 16. a člena Zakona o skladu kmetijskih zemljišč in gozdov, ki ga je
               Državnemu zboru predložila skupina poslancev s prvopodpisanim Milanom Gumzarjem, ter
               sprejela mnenje, da avtentična razlaga ni potrebna, ker je zakon dovolj jasen.</p>
            </sp>
            <sp xml:id="SDZ5-Redna-19-2010-07-13.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Robert Hrovat v imenu
               Poslanske skupine SDS.</p>
            </sp>
            <sp xml:id="SDZ5-Redna-19-2010-07-13.sp54">

               <speaker>ROBERT HROVAT:</speaker>

               <p>Hvala za besedo, gospod podpredsednik. Spoštovani!</p>
               <p>Z uveljavitvijo zakona o Skladu kmetijskih zemljišč s februarjem letošnjega leta smo
               zaradi nedodelanih določil predlagatelja prišli v situacijo, ko je treba določen člen
               razlagati prek obvezne avtentične razlage v Državnem zboru. V praksi prihaja do
               različnih tolmačenj prvega odstavka 16. člena. In glede na to, da sta mnenji Vlade
               Republike Slovenije in Zakonodajno-pravne službe Državnega zbora različni, smo v
               Slovenski demokratski stranki prepričani, da je avtentična razlaga prvega odstavka
               16. člena Zakona o Skladu kmetijskih zemljišč in gozdov Republike Slovenije nujna in
               upravičena.</p>
               <p>Kako določiti nesporni datum, ki bi bila tista točka, na podlagi katere bi se
               sklepale pogodbe med skladom in občinami o tem, da se lahko nezazidana stavbna
               zemljišča prenesejo na občine? Kdaj občina nameni zemljišče za gradnjo? Nameni ga
               takrat, ko je prostorski akt sprejet na občinskem svetu. In to je odločitev
               občinskega sveta. In pred tem potekajo tako ali tako vsa usklajevanja s posameznimi
               nosilci urejanja prostora, med katere spada tudi Ministrstvo za kmetijstvo,
               gozdarstvo in prehrano, ki dejansko mora soglašati s tem, ali se neko zemljišče lahko
               nameni za gradnjo, ki je bilo prej kmetijsko. Gre torej za odnos med državo in
               občino. In presečni datum mora biti datum, ko je bil sprejet prostorski akt na
               občinskem svetu. Je pa zanimivo, da Zakonodajno-pravna služba Državnega zbora trdi,
               da avtentična razlaga ni mogoča in da ni potrebna. Vlada pa meni, da razlaga ni
               potrebna, ker je zakon dovolj jasen. Praksa in izvajanje zakona pa kaže popolnoma
               drugačno sliko. Gre za eno veliko zmedo, kar je odraz, tako menimo v Slovenski
               demokratski stranki, slabo pripravljenega zakona.</p>
               <p>V Slovenski demokratski stranki bomo podprli sklep o sprejetju avtentične razlaga
               prvega odstavka 16. a člena Zakona o skladu kmetijskih zemljišč in gozdov Republike
               Slovenije.</p>
            </sp>
            <sp xml:id="SDZ5-Redna-19-2010-07-13.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Na vrsti je gospod Vili Trofenik v imenu Poslanske skupine Zares. <stage xml:id="SDZ5-Redna-19-2010-07-13.stage11">(Ga ni.)</stage> Besedo ima
               gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Redna-19-2010-07-13.sp56">

               <speaker>FRANC BOGOVIČ:</speaker>

               <p>Predlog za sprejem avtentične razlage prvega odstavka 16. a člena je posledica tega,
               da iz besedila predloga za sprejem avtentične razlage izhaja, da v postopku izvajanja
               določil prvega odstavka 16.a člena zakona o skladu o neodplačnem prenosu zemljišč v
               last občin v praksi prihaja do problema zaradi nedorečenosti termina "nameniti" in
               različnega tolmačenje le-tega s strani upravičencev na eni strani in sklada na drugi
               strani. Problem je po našem mnenju širše narave, saj predstavlja oviro za vrnitev
               zemljišč vsaj 15 slovenskim občinam, ki so spremembe in dopolnitve prostorskih
               sestavin planskih aktov sprejele pravočasno,vendar so bili objavljeni v uradnih
               glasilih tako, da je vakacijski rok zapadel po presečnem datumu iz prvega odstavka
               16. a člena zakona o skladu.</p>
               <p>Po mnenju predlagateljev avtentične razlage je zakonodajalec v 16. a členu zakona o
               skladu zavestno in nedvoumno uredil dve različni situaciji. Tako je v prvem odstavku
               in v drugem odstavku uporabil različno dikcijo. Že iz gramatikalne razlage nedvoumno
               izhaja, da je zakonodajalec v prvem primeru predvidel sprejem akta, v drugem pa
               njegovo uveljavitev. Strinjamo se z mnenjem, da beseda "namenila" pomeni, da so vsi
               akti, ki so bili v občinah sprejeti do 20. 7. 2004, tudi pravno veljavni, ne glede na
               to, ali so bili ti akti objavljeni v uradnih listih ali pa v posameznih uradnih
               glasilih ali medobčinskih glasilih. Menimo, da je za to, da so nekatere občine imele
               težave, da bi sprejele te akte do 20. 7., možnih več razlogov. Eden izmed njih je, da
               nekatere občine tudi niso prejele pravočasno sklepa Vlade, s katerim bi lahko vse
               zakonodajne postopke končale pravočasno in objavile tudi v uradnih listih oziroma
               glasilih.</p>
               <p>Kot smo sopredlagatelji v sami razlagi napisali, je želja za avtentično razlago
               pravzaprav dodatno okrepiti podatek, da so vsi prostorski akti, ki so bili sprejeti
               na mestnih oziroma občinskih svetih do 20. 7. 2004, veljavni in da za vsa tista
               zemljišča, ki so bila namenjena do 20. 7. 2004 kot stavbna zemljišča, obstaja tudi
               možnost vrnitve občinam v njihovo razpolaganje.</p>
               <p>V Poslanski skupini Slovenske ljudske stranke menimo, da stvar ni tako preprosta že
               zaradi tega, ker si jo očitno tudi pravniki različno tolmačijo, zato je naloga
               zakonodajalca, da pove, kaj je mislil s tem, ko je sprejel takšno dikcijo zakona.
               Prepričani smo, da so tudi poslanci, ki so sprejemali ta zakon, z nekim namenom
               napisali in uporabili to dikcijo "nameniti" za graditev, sicer bi zapisali tako, kot
               je v drugih dveh odstavkih. Prepričani smo, da je treba tolmačiti ta prvi odstavek
               16. člena tako, da tiste občine, ki so do 20. 7. 2004 uredile vse, da tiste občine
               potem lahko ta zemljišča dobijo nazaj oziroma da se prenesejo nazaj v last tem
               občinam. Zato bomo podprli sprejem avtentične razlage prvega odstavka 16. a člena
               Zakona o Skladu kmetijskih zemljišč in gozdov in se na takšen način tudi izognili
               diskriminatornemu odnosu do nekaterih slovenskih občin.</p>
            </sp>
            <sp xml:id="SDZ5-Redna-19-2010-07-13.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-19-2010-07-13.sp58">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Kolegice in kolegi!</p>
               <p>V Poslanski skupini DeSUS bomo podprli sklep matičnega delovnega telesa, s katerim
               Odbor za kmetijstvo, gozdarstvo in prehrano predlaga Državnemu zboru, da predlog za
               sprejem avtentične razlage prvega odstavka 16. a člena Zakona o Skladu kmetijskih
               zemljišč in gozdov Republike Slovenije sprejme v besedilu, kot ga je predložila
               skupina poslancev. Naj povem, da smo poslanci DeSUS-a sopodpisniki tega predloga.
               Predlagatelji smo predlagali avtentično razlago zato, ker v postopku izvajanja
               določil prvega odstavka 16. a člena tega zakona o neodplačnem prenosu zemljišč v last
               občin v praksi prihaja do problema zaradi nedorečenosti termina "nameniti" in
               različnega tolmačenja le-tega s strani upravičencev na eni strani in Sklada
               kmetijskih zemljišč in gozdov Republike Slovenije na drugi strani.</p>
               <p>Problem je širše narave, saj predstavlja oviro za vrnitev zemljišč vsaj 15 slovenskim
               občinam, ki so spremembe in dopolnitve prostorskih sestavin planskih aktov sprejele
               pravočasno, vendar so bili objavljeni v uradnih glasilih tako, da je vakacijski rok
               zapadel po presečnem datumu iz prvega odstavka 16. a člena zakona. Zato smo skupini
               poslancev predlagali avtentično razlago določbe prvega odstavka 16. a člena Zakona o
               Skladu kmetijskih zemljišč in gozdov Republike Slovenije, s katero bi jasno določili,
               da je treba določbo prvega odstavka 16. a člena zakona o Skladu kmetijskih zemljišč
               in gozdov Republike Slovenije razumeti tako, da se na neodplačni način prenesejo v
               last občine tista zemljišča, za katere je občina do 20. julija 2004 na občinskem
               svetu sprejela ustrezne spremembe in dopolnitve prostorskih sestavin občinskih
               planov, s katerimi je ta zemljišča namenila za graditev objektov.</p>
               <p>V Poslanski skupini DeSUS se torej ne moremo strinjati z mnenjem Vlade, da avtentična
               razlaga ni potrebna. Zato bomo, kot že rečeno, podprli predlog matičnega delovnega
               telesa in predlagano razlago. Hvala lepa.</p>
            </sp>
            <sp xml:id="SDZ5-Redna-19-2010-07-13.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Miran Györek v imenu Poslanske skupine Slovenske nacionalne
               stranke.</p>
            </sp>
            <sp xml:id="SDZ5-Redna-19-2010-07-13.sp60">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani prisotni!</p>
               <p>Pričujoči problem oziroma vprašanje sprejema ali nesprejema avtentične razlage prvega
               odstavka 16. a člena Zakona o Skladu kmetijskih zemljišč in gozdov Republike
               Slovenije, ki govori o neodplačnem prenosu zemljišč v last občin, predstavlja tipičen
               primer stare prakse naših nekdanjih zakonodajalcev, takšnih ali drugačnih, ko so se
               zavestno sprejemali in uzakonjali zakoni oziroma posamezne določbe z namerno tako
               zastavljeno dikcijo, da je bilo možno vsebino interpretirati na različne načine, po
               domače rečeno. Marsikateri zakon je bil kot švicarski sir, prestreljen s toliko
               luknjami, da je bil lahko kar za univerzalno uporabo. In tako sedaj dejansko
               razpravljamo o podobni zadevi, torej o nedorečenosti termina "nameniti" znotraj
               konteksta tega člena. Gre za vprašanje različnega tolmačenja spornega pojma, kot ga
               razumejo upravičenci na eni strani in Sklad kmetijskih zemljišč na drugi strani.</p>
               <p>Izvirni greh je dejansko zakonodajalčeva zavesta in namerna dikcija 16.a člena zakona
               o skladu, kjer se v tem členu urejata dve različni situaciji, tako da v enem odstavku
               navaja, citiram, "do 20. julija 2004 namenila za graditev objektov", v drugem
               odstavku pa, "ki so bila na dan 20. julija 2004 opredeljena kot nezazidana stavbna
               zemljišča". To dejansko pomeni v prvem primeru sprejem akta, v drugem pa njegovo
               uveljavitev. To istočasno pomeni, da je za izpolnjevanje pogojev za prenos
               nepremičnin po drugem odstavku 16. a člena predmetnega zakona potrebna uveljavitev
               akta, za prvi odstavek tega člena pa sprejem akta. Seveda takšno stanje ni normalno,
               kajti posledično predstavlja oviro za vrnitev zemljišč vsaj petnajstim slovenskim
               občinam, ki so spremembe in dopolnitve prostorskih sestavin planskih aktov sprejele
               pravočasno, vendar pa objavile v uradnih glasilih z vakacijskim rokom po presečnem
               datumu iz prvega odstavka tega člena. Takšno nevzdržno stanje oziroma krivično
               situacijo za prizadete občine je vsekakor potrebno odpraviti bodisi z ustreznim
               sprejetjem predlagane avtentične razlage, če pa to pravno ne bi bilo vzdržno, pa z
               noveliranjem ustrezne določbe zakona po hitrem postopku. Zanimiva so različna
               gledanja in razumevanja nastalega stanja in načina odprave takšne anomalije.</p>
               <p>Zakonodajno-pravna služba Državnega zbora meni, da je predlagana avtentična razlaga
               celo v neskladju s slovensko ustavo in kot takšna ni mogoča ter da obvezna razlaga ni
               potrebna. Enakega mnenja je tudi Vlada Republike Slovenije, ki trdi, da razlaga ni
               potrebna, ker je zakon dovolj jasen. Na drugi strani pa imamo diametralno nasprotno
               mnenje oziroma sklepe Odbora Državnega zbora za kmetijstvo, gozdarstvo in prehrano
               ter Komisije Državnega sveta za kmetijstvo, gozdarstvo in prehrano. No in zdaj smo
               tam, kjer ni muh. Na eni strani diskriminatorna situacija, kar ni vzdržno, na drugi
               strani pa mnenje pravnikov, torej pristojne stroke, ki ne vidi problema in jim je
               prav vse kristalno jasno.</p>
               <p>Kot nepravnik in poslanec vsekakor zastopam stališče prvih in predlagatelja, saj je
               treba takšno stanje ustrezno odpraviti, pa če tudi z noveliranjem zakona.</p>
               <p>Da zaključim. V Poslanski skupini Slovenske nacionalne stranke se bomo odločali po
               lastni vesti, predvsem pa tako, da se bo odpravila krivična situacija. Hvala.</p>
            </sp>
            <sp xml:id="SDZ5-Redna-19-2010-07-13.sp61">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-19-2010-07-13.sp62">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Še enkrat vsem skupaj prijazen
               pozdrav!</p>
               <p>Če bi bile zadeve pregledne, jasne in pa enostavne, potem na današnjem mestu o tem,
               kar v praksi povzroča dileme in težave, ne bi govorili. Zato v Poslanskem klubu
               Liberalne demokracije Slovenije podpiramo prizadevanja našega poslanskega kolega
               gospoda Gumzarja, da se sprejme obvezna razlaga in se situacija, ki je nejasna,
               dokončno uredi.</p>
               <p>Zagotovo je v življenju in pa v praksi bistveno, kdaj je bila neka odločitev, nek
               prostorski akt sprejet na občinskem svetu, ne pa, kdaj je bil potem seveda
               administrativno objavljen v uradnem listu. Vsi, ki se s tem ukvarjamo v praksi, vemo,
               da marsikdaj zaradi omejenega prostora, zaradi zamude s predčasno najavo ali pa
               zaradi še kakšnega drugega razloga, to formalno zadevo urediti tisti trenutek, ko bi
               si to želela občinska uprava, ni mogoče. Vsebinsko je obrazložitev tudi smiselna,
               kajti če kdo, potem morajo občine imeti možnost razpolaganja in pa upravljanja s
               prostorom, z zemljišči sklada in pa države na svojem teritoriju. Zato se nam zdi v
               tem trenutku in na tem mestu odločitev, da sprejmemo avtentično razlago zakona, prava
               in pa primerna, da zadeve, ki povzročajo v praksi nejasnosti in težave, v dobro nas
               vseh, predvsem pa v dobro tudi lokalnih skupnosti, ki se jih to tiče, dokončano
               uredimo.</p>
               <p>Zato bomo v Poslanskem klubu Liberalne demokracije Slovenije predlog za avtentično
               razlago zakona podprli. Hvala lepa.</p>
            </sp>
            <sp xml:id="SDZ5-Redna-19-2010-07-13.sp63">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima še gospod Janko Veber v imenu Poslanske skupine Socialnih demokratov.</p>
            </sp>
            <sp xml:id="SDZ5-Redna-19-2010-07-13.sp64">

               <speaker>JANKO VEBER:</speaker>

               <p>Lep pozdrav še enkrat v imenu Poslanske skupine Socialnih demokratov!</p>
               <p>Avtentična razlaga 16. a člena Zakona o Skladu kmetijskih zemljišč in gozdov
               Republike Slovenije je potrebna zaradi tega, ker Sklad kmetijskih zemljišč in gozdov
               Republike Slovenije ne želi podpisovati pogodb o prenosu nezazidanih stavbnih
               zemljišč na občine, če so sprejele prostorske akte do 20. julija 2004, pač pa meni,
               da so pripravljeni podpisovati pogodbe, če je bil prostorski akt objavljen do tega
               datuma v Uradnem listu. Čeprav je bil rok 20. julij 2004 uzakonjen na predlog Vlade,
               torej na predlog predlagatelja, nas takšno stališče Sklada kmetijskih zemljišč in
               gozdov Republike Slovenije preseneča. Objava prostorskega akta je v vsakem primeru,
               če je bil ta rok določen tudi s strani Vlade, da je treba do 20. julija spremeniti
               prostorske akte, je objava vedno potem vsaj 15 dni ali v nekem podobnem roku
               kasnejša. Zato menimo, da je ta datum v zakonu jasen in da je nedvoumno jasno, kdaj
               se je tudi občina odločila, kdaj je namenila neko zemljišče pozidavi. Ta datum je
               sprejetje tega prostorskega akta na seji občinskega sveta. Menimo, da je to še
               posebej pomembno zaradi tega, ker ne gre za odnos do tretjega v prometu z zemljišči,
               ampak gre za odnos med državo in občino. Zelo jasno je, da občina nameni ta zemljišča
               sprejetju svojega akta na seji občinskega sveta. Če pa bi šlo za prodajo takšnega
               zemljišča na trgu, torej nekomu tretjemu, pa je v vsakem primeru res nujno potrebna
               objava v Uradnem listu.</p>
               <p>Menimo, da je avtentična razlaga predvsem zaradi tega, ker rešuje odnos med državo in
               občino, možna, vendar pa je, glede na to, da je Zakonodajno-pravna služba podala
               mnenje, iz katerega izhaja, da gre tudi za morebitno neskladnost avtentične razlage z
               zakonodajo, treba v nadaljevanju spremeniti tudi Zakon o Skladu kmetijskih zemljišč
               in gozdov v tistem delu, ki se nanaša na datum uveljavitve spremembe prostorskega
               akta.</p>
               <p>Zato v Poslanski skupini Socialnih demokratov ne bomo nasprotovali sprejetju
               avtentične razlage. Hvala.</p>
            </sp>
            <sp xml:id="SDZ5-Redna-19-2010-07-13.sp65">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Sledi razprava poslank in
               poslancev o predlogu za sprejem avtentične razlage. Besedo ima gospod Silven
               Majhenič. <stage xml:id="SDZ5-Redna-19-2010-07-13.stage12">(Ga ni.)</stage> Gospod Zmago Jelinčič Plemeniti. <stage xml:id="SDZ5-Redna-19-2010-07-13.stage13">(Ga tudi ni.)</stage> Gospod Bogdan
               Barovič. <stage xml:id="SDZ5-Redna-19-2010-07-13.stage14">(Ga ni.)</stage></p>
               <p>Gospod Milan Gumzar, prosim.</p>
            </sp>
            <sp xml:id="SDZ5-Redna-19-2010-07-13.sp66">

               <speaker>MILAN GUMZAR:</speaker>

               <p>Hvala za besedo.</p>
               <p>Pravzaprav tako, kot smo v Poslanskem klubu LDS povedali ob predstavitvi stališč, da
               bomo to avtentično razlago podprli, jo bom tudi osebno in kot predlagatelj podprl
               predvsem iz naslednjega razloga.</p>
               <p>Res je, da je datum 20. 7. 2004, ko je bilo treba sprejeti in tudi objaviti v Uradnem
               listu, vendar je bilo kar nekaj občin v Sloveniji takšnih, ki so sicer uspele do
               20.7.2004 sprejeti svoje dolgoročne plane, niso pa jih mogle objaviti oziroma niso
               jih uspele objaviti, glede na to, da sklepa niso dobili ali pa je prišel prepozno s
               strani Vlade. Sicer imam pred sabo sklep Vlade, s katerim je 13. 7. eni izmed občin
               izdala sklep, da je njihov akt usklajen z vsemi predpisi v državi. Zdaj sprašujem, če
               je bil 13. 7. izdan sklep, kako lahko do 20.7. sprejmeš in še objaviš v Uradnem
               listu. Tako da je ta avtentična razlaga nujno potrebna.</p>
               <p>Po drugi strani pa je treba tudi povedati, da gre za zemljišča, ki so imela leta 1993
               status družbene lastnine, in so bila vsa ta zemljišča takrat v lasti občin. In prav
               ta zemljišča so lokalne skupnosti oziroma občine brezplačno prenesle nazaj na Sklad
               kmetijskih zemljišč Republike Slovenije, tako kot je tudi po sedanjem zakonu o
               kmetijskih zemljiščih treba vsa zemljišča, ki izgubijo status stavbnega zemljišča,
               brezplačno prenesti nazaj na Sklad kmetijskih zemljišč.</p>
               <p>Da je pa s prenosi zemljišč ali pa s tem zakonom nekaj narobe, je treba tudi
               povedati, da te dni po pooblastilu pravobranilca, ki ga je najel Sklad kmetijskih
               zemljišč in gozdov Republike Slovenije, nekatere lovske družine po Sloveniji
               prejemajo sodbo v imenu ljudstva in se jim odvzemajo tudi tista zemljišča, ki so jih
               leta 1985 in pozneje od fizičnih oseb odkupili in seveda niso mogli 1985. leta
               vpisati kot lastninsko pravico, ampak so vpisali kot družbeno lastnino, ker so ta
               društva oziroma lovske družine bile družbena last.</p>
               <p>Da bi občinam omogočili, da čim prej pridejo do teh stavbnih zemljišč in da s tem na
               nek način tudi spodbudimo prodajo teh zemljišč ali zagotovimo ta zemljišča za nove
               industrijske obrate in še za kaj drugega, bi bilo treba to identično razlago danes
               sprejeti. Sicer se pa kot predlagatelj na nek način niti ne bojim, da tega ne bi
               sprejeli in se tudi zahvaljujem vsem poslanskim skupinam za razumevanje. Hvala.</p>
            </sp>
            <sp xml:id="SDZ5-Redna-19-2010-07-13.sp67">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic. <stage xml:id="SDZ5-Redna-19-2010-07-13.stage15">(Se odpoveduje.)</stage> Želi predstavnica Vlade
               besedo? <stage xml:id="SDZ5-Redna-19-2010-07-13.stage16">(Ne.)</stage> Želite še besedo kot predlagatelj, gospod Gumzar? <stage xml:id="SDZ5-Redna-19-2010-07-13.stage17">(Ne.)</stage> Vsi prijavljeni
               razpravljavci, ki ste to želeli, ste dobili besedo.</p>
               <p>Ker čas, določen za razpravo, še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Ugotavljam, da ne.
               Zaključujem. Zbor bo o Predlogu za sprejem avtentične razlage ter o besedilu
               avtentične razlage v skladu s časovnim potekom seje zbora odločal danes v okviru
               glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-19-2010-07-13.title4">4. TOČKO DNEVNEGA REDA – NA OBRAVNAVO PREDLOGA ZAKONA O POROŠTVIH
                  REPUBLIKE SLOVENIJE ZA ZAGOTAVLJANJE FINANČNE STABILNOSTI V EVROOBMOČJU – NUJNI
                  POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade.</p>
               <p>Besedo ima gospa Mateja Vraničar, državna sekretarka.</p>
            </sp>
            <sp xml:id="SDZ5-Redna-19-2010-07-13.sp68">

               <speaker>MATEJA VRANIČAR:</speaker>

               <p>Spoštovani gospod predsedujoči, spoštovani poslanci, poslanke!</p>
               <p>Pred vami je predlog zakona, ki bo omogočil slovensko udeležbo v posebnem mehanizmu
               finančne pomoči znotraj območja evra. Predlog zakona naslavlja dvoje vprašanj,
               slovensko udeležbo v posebni finančni družbi, ki jo ustanovijo vse države članice
               območja evra, hkrati pa omogoča dajanje poroštva za sukcesivne obveznosti omenjene
               družbe, če in ko bi do njih prišlo. Verjamem, da so nam ekonomski razlogi za
               vzpostavitev mehanizma vsem dobro znani. Ko je v začetku letošnjega leta zašla v
               finančne težave ena izmed držav članic območja evra, so finančni trgi nemudoma začeli
               iskati naslednjo žrtev. In Evropa se je bila primorana soočiti z dejstvom, da žal
               nima na razpolago učinkovitega mehanizma za morebitno pomoč državam območja evra.
               Vemo, da je na razpolago svojevrsten mehanizem za plačilno bilančno pomoč državam, ki
               še niso prevzele evra. Dejansko so tovrstne pomoči trenutno deležne Madžarska,
               Latvija in Romunija. Ne obstaja pa institucionalna rešitev za pomoč državam, članicam
               območja evra, kar pomeni, da je bilo treba institucionalno rešitev šele
               zagotoviti.</p>
               <p>Pri tem smo soočeni z več dilemami. Lahko bi skušali pomoč zagotoviti na enak način
               kot v primeru Grčije. To bi pomenilo takojšnjo in neposredno obveznost nacionalnih
               proračunov na postavki odobrenih posojil. Lahko bi ustanovili novo družbo z razmeroma
               visokim kapitalom, kar bi zagotavljalo prvovrstno boniteto, vendar bi to terjalo
               takojšnja izplačila iz nacionalnih proračunov v obliki kapitalskih vložkov. Tretja
               opcija, lahko bi izbrali tretjo obliko, in ta je pred vami, to je posebna družba z
               razmeroma nizkim kapitalom in z jamstvom držav članic območja evra za njene
               potencialne obveznosti. V danih okoliščinah smo države članice območja evra soglasno
               potrdile tovrstni pristop in v skladu z Zakonom o sodelovanju Državnega zbora in
               Vlade v evropskih zadevah je bil s predlogom seznanjen tudi Državni zbor in izbrani
               poti ni nasprotoval.</p>
               <p>Z namenom udejanjiti sprejeto odločitev v praksi je danes pred vami predlog zakona.
               Ta ureja kapitalski delež Slovenije v družbi, ki znaša 0.47 %, kolikor znaša delež
               Slovenije v kapitalu Evropske centralne banke. Družba bo zaradi zagotavljanja
               finančne stabilnosti v evroobmočju najemala kredite, izdajala dolžniške vrednostne
               papirje in sklepala druge posle s poroštvom držav članic evroobmočja v skupni višini
               do največ 440 milijard evrov. Vsaka država članica evroobmočja bo izdala poroštvo za
               navedene instrumente financiranja v skupnem obsegu do svojega deleža, izračunanega
               skladno z deležem v kapitalu Evropske centralne banke, kar v primeru Slovenije pomeni
               poroštvo v obsegu 2 milijardi in 73 milijonov evrov.</p>
               <p>Naj v zaključku omenim nekatere pomisleke iz razprave na Odboru za finance, predvsem
               kar zadeva morebitno ustavno spornost predloga zakona. Želela bi ponovno opozoriti na
               dejstvo, da je predlagano poroštvo po mnenju predlagatelja povsem skladno z zahtevami
               149. člena Ustave. Namen poroštva je jasen, jasno je določen upravičenec, rok, do
               katerega se poroštvo lahko nameni, in nameni, za katere se lahko uporabi. Predvsem pa
               je eksplicitna zabeležena višina danega poroštva. Pri tem ne gre zanemariti dejstva,
               da je zakon v marsičem analogen protikriznim ukrepom v obliki poroštev, kot jih
               predvideva veljavni 86. a člen Zakona o javnih financah.</p>
               <p>Če so bili tisto ukrepi za zagotovitev stabilnosti našega bančnega sistema, so sedaj
               pred nami ukrepi za zagotovitev stabilnosti območja evra. Če ne želimo vnašati dvoma
               o privrženosti Slovenije skupni politiki območja evra, predlagam, da Državni zbor
               omenjeni zakon podpre. Hvala lepa.</p>
            </sp>
            <sp xml:id="SDZ5-Redna-19-2010-07-13.sp69">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo.</p>
               <p>Za predstavitev poročila odbora dajem besedo članici, gospe Renati Brunskole.</p>
            </sp>
            <sp xml:id="SDZ5-Redna-19-2010-07-13.sp70">

               <speaker>RENATA BRUNSKOLE:</speaker>

               <p>Hvala lepa. Spoštovani predsedujoči, gospa državna sekretarka, kolegice in
               kolegi!</p>
               <p>Odbor za finance in monetarno politiko je na 25. nujni seji dne 8. julija 2010 kot
               matično delovno telo obravnaval Predlog zakona o poroštvih Republike Slovenije za
               zagotavljanje finančne stabilnosti v evroobmočju. Odbor je bil seznanjen z mnenjem
               Zakonodajno-pravne službe Državnega zbora, ki je predlog proučila z vidika njegove
               skladnosti z ustavo, pravnim sistemom ter v zakonodajnotehničnem pogledu in posreduje
               pripombe o potrebni presoji skladnosti besedila z ustavo.</p>
               <p>Ob tem Zakonodajno-pravna služba med drugim ugotavlja, da je v predmetni zadevi
               bistvenega pomena njen 149. člen, po katerem so tako krediti v breme države kot
               poroštva zanje dovoljeni izključno na podlagi zakona. Poleg navedenega služba
               izpostavlja, da naj bi se poroštvo dalo za vsakokratni program financiranja, za
               posamezne instrumente financiranja izven programa financiranja ter za finančne posle,
               medtem ko gre v predlogu za nespecificirano obveznost, za katero bo poroštvo izdajala
               Vlada, ki bo o tem zgolj četrtletno obveščala Državni zbor, čeprav bi ta moral
               sprejeti zakon o poroštvu.</p>
               <p>Ob upoštevanju opozoril Zakonodajno-pravne službe so koalicijske poslanske skupine 8.
               julija 2010 vložile amandmaje k 3., 4., in 8. členu in k naslovu zakonskega predloga.
               V začeti obravnavi so bila glede zakonskega besedila predstavljena različna stališča
               in mnenja in izraženi določeni pomisleki, vendar odbor predlaganega sklepa o
               preložitvi obravnave predmetnega zakona ni sprejel. Po besedah predstavnice Vlade
               zakonsko besedilo predstavlja varnostno mrežo članic,ki bi potrebovale pomoč oziroma
               finančne vire za normalno delovanje, zato naj se potrebni pravni postopki čim prej
               zaključijo, saj bi bila Slovenija ob izraženi nepodpori med članicami evroobmočja
               izključena iz možnosti prejemanja predvidene pomoči.</p>
               <p>Po izraženem mnenju zakon ni v nasprotju z ustavo, niti z drugimi predpisi, pač pa je
               enakovreden ostalim tovrstnim sprejetim rešitvam. Predloženi amandmaji koalicijskih
               skupin, ki jih predlagateljica podpira, skozi zakonsko besedilo določajo poroštvo v
               edninski obliki. S tem se poroštvo namenja družbi, katere delničarke so države
               članice evroobmočja za posamezno obveznost in jo bo družba izvajala z namenom
               financiranja države članice navedenega območja, ki bi zašla v težave.</p>
               <p>Hkrati na opisani način besedilo vsebuje vse bistvene elemente konkretne poroštvene
               obveznosti. Ob obravnavi posameznih členov je odbor sprejel še amandmaje k 4. členu
               zakonskega predloga, sprejel je amandmaje koalicijskih skupin k 3., 4., 8. in k
               naslovu zakonskega predloga. Amandmaja Poslanske skupine SDS k 4. členu odbor ni
               sprejel.</p>
               <p>V zaključku je odbor na podlagi 128. člena Poslovnika glasoval o vseh členih
               zakonskega predloga in jih je sprejel. Glede na sprejete amandmaje, je na podlagi
               prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so vključeni vsi sprejeti amandmaji.
               Dopolnjeni predlog zakona pa je tudi sestavni del tega poročila.</p>
            </sp>
            <sp xml:id="SDZ5-Redna-19-2010-07-13.sp71">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Vili Trofenik v imenu
               Poslanske skupine Zares.</p>
            </sp>
            <sp xml:id="SDZ5-Redna-19-2010-07-13.sp72">

               <speaker>VILI TROFENIK:</speaker>

               <p>Lep pozdrav vsem prisotnim! Hvala za besedo.</p>
               <p>Predloženi zakon o poroštvu Republike Slovenije za zagotavljanje finančne stabilnosti
               v evroobmočju predstavlja odzivno nevarnost, da katera od članic evroobmočja ne bi
               zmogla na trgu pridobiti zadosti finančnih sredstev. V ta namen članice evroobmočja
               ustanavljajo posebno družbo z ustanovitvenimi deleži, sorazmernimi z deleži kapitala
               v Evropski banki. Na tak način bo zagotovljenih 440 milijard evrov za jamstva za
               najemanje kreditov in izdajanje dolžniških vrednostnih papirjev. Z omenjenim
               inštrumentom želijo članice evroobmočja preprečiti negativni verižni učinek, ki bi
               lahko prizadel tudi Slovenijo. S tega vidika omenjeni zakon ni sporen, saj bi
               negativni verižni učinki močno prizadeli Slovenijo, saj je območje evra ključno za
               slovenski izvoz. Poleg tega pa omenjeni mehanizem Sloveniji tudi omogoča dostop na
               finančne trge pod ugodnimi pogoji.</p>
               <p>Nedvomno je bil vstop Slovenije v evroobmočje koristen, zato si Slovenija kljub
               številnim pomislekom ne more privoščiti, da ne bi vstopila v omenjeni mehanizem.
               Kljub temu pa seveda to ne upravičuje sprejetja z ustavnega vidika potencialno
               spornega zakona. Obravnavani zakon namreč, poenostavljeno povedano, prenaša na Vlado
               Republike Slovenije pristojnost Državnega zbora, da z zakonom odloča v skladu s 149.
               členom Ustave o poroštvih Republike Slovenije.</p>
               <p>Ker tudi po sprejetih amandmajih na Odboru za finance ostaja ta temeljna dilema o
               skladnosti predlaganega zakona z ustavo, se bomo poslanci Poslanske skupine Zares
               odločali o podpori oziroma nepodpori zakonu po lastni presoji. Hvala lepa.</p>
            </sp>
            <sp xml:id="SDZ5-Redna-19-2010-07-13.sp73">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Radovan Žerjav v imenu Poslanske skupine SLS.</p>
            </sp>
            <sp xml:id="SDZ5-Redna-19-2010-07-13.sp74">

               <speaker>MAG. RADOVAN ŽERJAV:</speaker>

               <p>Hvala za besedo gospod podpredsednik. Kolegice in kolegi!</p>
               <p>Maja 2010 so se predsedniki držav oziroma vlad na zasedanju držav članic evroobmočja
               zavezali, da bodo ustanovili poseben mehanizem za zagotavljanje finančne pomoči
               državam članicam evroobmočja, če katera izmed njih ne bi mogla pridobiti zadostnih
               finančnih sredstev na trgu. Med drugim je bilo dogovorjeno, da bodo države članice
               območja evro ustanovile posebno družbo, ki bo lahko najemala kredite oziroma izdajala
               dolžniške vrednostne papirje z namenom zagotavljanja finančne pomoči v obliki posojil
               državi članici evroobmočja s poroštvom drugih držav članic območja evra v skupni
               višini do 440 milijard evrov. Za najemanje kreditov in izdajanje dolžniških
               vrednostnih papirjev družbe pa bodo države članice evroobmočja izdajale poroštva do
               svojega deleža, izračunanega skladno z deležem v ustanovnem kapitalu Evropske
               centralne banke. Delež Republike Slovenije v tem mehanizmu poroštev je 0,4711 %, kar
               pomeni poroštvo v obsegu do dveh milijard evrov, kar je po naši oceni bistveno
               previsoko breme za Republiko Slovenija.</p>
               <p>Naj primeroma navedem nekaj primerov. Dve milijardi evrov je 15 % obstoječega javnega
               dolga. Dve milijardi evrov je 5 % BDP, dve milijardi evrov je 20 % porabe proračuna
               za leto 2010. Žal ne vemo, kako se bodo v prihodnje odvijale zadeve glede držav
               članic evropske monetarne unije. Ne vemo, kaj se bo dogajalo v Španiji, kaj se bo
               dogajalo na Portugalskem in tako naprej, torej v državah, ki se velikokrat omenjajo
               kot rizične in kot problematične na področju javnih financ. Evropska unija je za
               preprečevanje takšnih situacij zapisala jasna pravila, ki se jih mora posamezna
               država držati, in pogoje, ki jih mora zadovoljevati. Ta pravila najbrž niso bila
               napisana kar tako, in prav bi bilo, da se upoštevajo in da vsaka država članica teži,
               da te pogoje in pravila dosledno upošteva in zagotavlja.</p>
               <p>Slovenija se ves čas te krize bori ravno za to, da bi upoštevali vsa ta pravila in
               zagotavljali te pogoje. Največ bomo po naši oceni naredili za to našo skupno denarno
               valuto ravno takrat, če bomo sami doma fiskalno uredili zadeve tako, da bodo
               zagotavljale stabilnost skupne evropske valute, ne pa, da bomo morebiti zato, da bomo
               pomagali drugim, sami sebe spravili v položaj, ko sami ne bomo imeli izhoda. Tega se
               v Poslanski skupini Slovenske ljudske stranke bojimo, še posebej glede na dano
               fiskalno situacijo, ko sami ne vemo, kakšna prihodnost nas čaka. Pred časom smo z
               lahkoto potrdili poroštvo v višini 400 milijonov evrov za Grčijo, ki se je znašla v
               hudi finančni krizi zaradi svojih lastnih neumnosti in predvsem zaradi neodgovornosti
               do skupnega evroobmočja. Po drugi strani pa naših, torej slovenskih, neumnosti nismo
               pripravljeno pokrivati. V primeru NLB smo celo zaradi neumnosti, ki so se v banki
               dogajale, za kazen, ne vem sicer komu, pripravljeni to najpomembnejšo banko
               prepustiti tujcem.</p>
               <p>V Poslanski skupini Slovenske ljudske stranke bomo zato predlogu zakona nasprotovali,
               ker menimo,da je breme dveh milijard potencialnih obveznosti za Republiko Slovenijo
               preprosto previsoko. Hvala lepa.</p>
            </sp>
            <sp xml:id="SDZ5-Redna-19-2010-07-13.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-19-2010-07-13.sp76">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Lep pozdrav velja tudi kolegicam in
               kolegom!</p>
               <p>Tako poslanci DeSUS-a kot verjetno vsi ostali bi zagotovo raje videli, da zakonov s
               takšno vsebino ne bi imeli pred seboj. Prav tako se gotovo strinjate z menoj,da bi še
               raje videli, da sploh ne bi prišlo do takšne situacije, ki je povod za tovrstno
               reagiranje držav članic Evropske unije. Vendar stanje, kakršno je, in posledica je
               naša dolžnost, glede na obveznosti, ki jih imamo do Evropske unije, ki smo jih ob
               vstopu prevzeli. Torej je naša dolžnost, da tudi Republika Slovenija prispeva svoj
               delež za zagotovitev finančne stabilnosti območja, v katerega smo vstopili. V dobrem
               in zlem, torej kot zakonska zveza, ki temelji na svobodni odločitvi, svobodno smo se
               odločili za članstvo v Evropski uniji na obojestranski čustveni navezanosti.
               Verjamete, da smo čustveno navezani, ko gre za dajanje poroštev v tako astronomski
               višini, seveda ob poznavanju našega javnofinančnega stanja, ki temelji na vzajemnem
               spoštovanju. Vprašanje, kdo koga spoštuje oziroma nespoštuje, je tukaj na mestu,
               predvsem ob dejstvu pokrivanja realnega stanja tistega, ki se naj mu pomaga.</p>
               <p>Tu mislim konkretno na, lepo rečeno, Helensko republiko, da ne govorimo o spoštovanju
               zavez, ki jih je vsaka članica EU ob vstopu sprejela, med katerimi so tudi
               spoštovanje smernic, direktiv EU, maastrichtskih kriterijev, skrb za stabilno
               gospodarstvo, za vzdrževanje makroekonomskega ravnotežja, za uravnoteženo fiskalno
               politiko in sposobnosti odziva, ki temelji na razumevanju, zaupanju in medsebojni
               pomoči, Ali je gotovo, da gre za medsebojno ali za enkratno pomoč. Skratka zaveza,
               naj kar preberem člen, ki to ureja z zakonsko zvezo, ki temelji na "svobodni
               odločitvi skleniti zakonsko zvezo na obojestranski čustveni navezanosti, vzajemnem
               spoštovanju, razumevanju, zaupanju in medsebojni pomoči v dobrem in slabem".
               Poudariti moram, da nas posledice sicer ne zavezujejo podati soglasje k temu predlogu
               koalicijska pogodba, ki smo jo podpisali, prav tako temu v prid ne govorijo dejstva,
               ki jih vsi naši državljani čutijo na svojih plečih, saj se v izogib še hujšim
               posledicam finančne krize močno zateguje pas. S proračunom klestimo javno uporabo,
               trošarine zvišujemo in jih nalagamo na pleča ljudem in gospodarstvu. Kaže se tudi
               intenca po zniževanju pravic na področju zdravstva. Zakon o krčenju delavskih pravic
               je že vložen v zakonodajno proceduro. Na področju sociale in varstva starejših se ne
               premikajo zadeve. Povečuje se stanarina. Skoraj nimamo več srednjega sloja
               prebivalcev, saj so le-ti skokovito zdrsnili v nižji sloj, da ne govorim o socialni
               varnosti ne samo starejših, temveč tudi delavcev, o stopnji brezposelnosti in še bi
               lahko našteval. Skoraj prepričan sem, da ga ni junaka, ki bi ostal malodušen ob vsem
               tem. Obstaja pa še eno golo dejstvo. Kot članica držav evroobmočja je tudi Republika
               Slovenija zavezana aktivno vstopiti k procesu zagotavljanja finančne stabilnosti in
               na žalost moramo imeti pred očmi zgolj to golo dejstvo, ko se odločamo o podpori temu
               zakonu.</p>
               <p>Kaj bo, če, Bog pomagaj, po prleško, pride do unovčenja tega poroštva ali pa
               poroštva, ki smo ga dali Grčijo. Odgovora na to vprašanje poslanci DeSUS-a nimamo,
               saj si niti ne predstavljamo, kaj bi se zgodilo, če bi se to zgodilo. Hvala lepa.
            </p>
            </sp>
            <sp xml:id="SDZ5-Redna-19-2010-07-13.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zmago Jelinčič Plemeniti v imenu Poslanske skupine SNS.</p>
            </sp>
            <sp xml:id="SDZ5-Redna-19-2010-07-13.sp78">

               <speaker>ZMAGO JELINČIČ PLEMENITI:</speaker>

               <p>Dober dan.</p>
               <p>Kar na smeh mi gre, ko poslušam jokanje koalicijskih poslancev, ki bodo na koncu z
               veseljem potrdili in soglasno potrdili ta zakon, ki je hudičevo slab za
               Slovenijo.</p>
               <p>Zakon je v neskladju z ustavo, je v neskladju z zakonom o javnih financah, je v
               neskladju z obligacijskim zakonom, da ne bi povedal, da je tudi v neskladju z zakonom
               o izvrševanju proračuna. Skratka, igramo se z denarjem Slovencev, igramo se z usodo
               slovenskega naroda in s tem dokazujemo, da na našem finančnem ministrstvu sploh ne
               razumejo, za kaj gre. Ne razumejo termina poroštvo. Poroštvo je najbolj zoprn termin
               v vsem obligacijskem in lastninskem pravu, kajti porok je tisti, ki plačuje grehe
               tistega, ki ne more vrniti posojila. Samo osel lahko podpiše tako bianko pogodbo, da
               bo nekomu, ki je od leta 1982, kot je Grčija, ali od leta 1986 kot Španija in
               Portugalska ali še kasneje Italija in še kakšna druga država goljufal Evropsko unijo,
               kradel iz njenega proračuna, da bo pa sedaj čez noč postal pošten samo zato, ker je
               Slovenija podpisala poroštvo. Bedarija popolna! Podpisali smo že kredit za Grčijo v
               višini 400 milijonov evrov, sedaj bomo podpisali, jaz sem prepričan, da bo to
               sprejeto in da bo koalicija z veseljem, čeprav cvili in joka, to potrdila, bomo
               podpisali poroštvo za 2 milijardi 73 milijonov evrov.</p>
               <p>Grčija tistih 400 milijonov evrov pač ne bo mogla vrniti, ker še nikoli ni ničesar
               vrnila. In ker je Slovenija porok za Grčijo, bodo Sloveniji vzeli 400 milijonov evrov
               iz tega poroštvenega sklada in dali nazaj 400 milijonov evrov. Ampak teh 400
               milijonov evrov, ki jih bodo vrnili, ne bodo vrnili Sloveniji, ampak bodo vrnili
               Evropi. Evropa bo pa razmišljala, ali bo Sloveniji vrnila vseh 400 milijonov evrov
               ali bo razparcelirala in vrnila Sloveniji, ne vem, 10 % od te vsote. In tako se bo
               Slovenija pod nosom obrisala za 400 milijonov, Grčija pa bo odplačala dolg brez
               ficka, brez enega stotina lastnega vložka. Krasno, krasno! Ali ne bi bilo mogoče
               bolje, če bi ta denar raje namenili upokojencem, ki so jim gospodje iz koalicijskih
               vrst obljubljali po 1000 evrov penzije in danes ne morejo preživeti z 200 ali 300
               evri penzije? Ne, mi se moramo pokazati, kako smo dobri do vseh Ciganov, do vseh
               mogočih deviantnih držav v Evropi, ki so kradle desetletja in desetletja, in zdaj jih
               bomo mi nagradili. Seveda, Slovenčki, bedaki, bomo plačevali v te sklade in metali
               denar skozi okno, kot da ga imamo ne vem koliko. Seveda, nekateri gospodje iz
               koalicijskih strank ga imajo ne vem koliko in ga bodo imeli še več, kajti nihče jim
               ne stopi na prste. In dovoljujejo se jim vse svinjarije, vse lopovščine. In jaz
               sodim, da tukaj gre pa za eno lopovščino na nivoju države. Kdo si drzne našim
               državljanom ukrasti dve milijardi evrov in še nekaj več? Koalicija. In čisto vseeno
               ji je. Žal pa slovenski davkoplačevalci in državljani ne razumejo, da jih gospodje
               vlečejo za nos kot ene prašiče. Grozljivo.</p>
               <p>Mislim, da je to nedopustno in pri nas tega ne bomo podprli. Zagotovo bodo pa to
               podprli vsi tisti jokavci, ki sicer hlipajo nad težavami, ampak dajmo jim vseeno,
               mogoče nam bodo pa kaj nazaj dali, mogoče bo kdo dobil kakšno steklenico uza, da bo
               potem malo lažje prebolel to izgubo. Hvala.</p>
            </sp>
            <sp xml:id="SDZ5-Redna-19-2010-07-13.sp79">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-19-2010-07-13.sp80">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj še enkrat prijazen pozdrav! Hvala lepa za besedo. Pozdrav
               državni sekretarki in sodelavcu!</p>
               <p>Jaz moram reči, da smo slišali v teh stališčih veliko zanimivega, pa bi človek rekel,
               pa saj ni res, ko to vse skupaj posluša. Jaz sem prepričan, da bi bili danes vsi
               veliko bolj zadovoljni in veseli, če nam v Državnem zboru o tem poroštvu ne bi bilo
               treba govoriti, če v svetu ne bi bilo problemov, če ne bi bilo recesije. Ker pa
               problemi so, jih je treba reševati. In ta predlog zakona je eno od orodij, s katerimi
               težave v svetu, v Evropi in pa tudi pri nas in tudi nas, sebe, rešujemo.</p>
               <p>V poslanskem klubu Liberalne demokracije Slovenije bomo podprli Predlog zakona o
               poroštvih za zagotavljanje finančne stabilnosti v evroobmočju, kajti po našem mnenju
               gre pri tem zakonu za strateško vprašanje Slovenije kot članice Evropske unije in
               evrskega območja.</p>
               <p>V Poslanskem klubu Liberalne demokracije Slovenije bi želeli opozoriti, da pri tem
               zakonu ne gre samo za vprašanje Slovenije, čeprav nam mora biti to in nam je v
               ospredju, temveč za stabilnost celotnega evrskega območja, ki s temi poroštvi skupaj
               z drugimi članicami vzpostavlja mehanizem izhoda v sili. Kot je bilo na svetu evrske
               unije 10. maja 2010 dogovorjeno, bodo države članice območja evra ustanovile posebno
               družbo, ki bo lahko najemala kredite oziroma izdajala dolžniške vrednostne papirje z
               namenom zagotavljanja finančne pomoči v obliki posojil državi članici.</p>
               <p>V evrski zakonodaji ni pravne podlage, zato moramo države članice vzpostaviti
               notranje pravne pogoje, kar bomo storili s sprejetjem omenjenega predlaganega zakona.
               Ta med drugim novoustanovljeni družbi, ki bo plasirala posojila, določa kapitalsko
               udeležbo Republike Slovenije. V družbi ima vsaka država članica kapitalski delež, kar
               za Slovenijo pomeni 0,47 %, torej enak delež, kot ga imamo v Evropski centralni
               banki. Ta novoustanovljena družba European Financial Stability Facility bo za namene
               zagotavljanja finančne stabilnosti sklepala posle s poroštvom držav članic
               evroobmočja v skupni višini 440 milijard evrov. Za Slovenijo to pomeni maksimalno
               vsoto 2 milijardi evrov.</p>
               <p>Po pogajanjih z Evropsko komisijo in sodelovanju z Evropsko banko za razvoj bo ta
               firma sklenila posojilno pogodbo z državo, ki bo za posojilo zaprosila.</p>
               <p>V Poslanskem klubu Liberalne demokracije menimo, da so za nas pri tovrstnem mehanizmu
               najbolj pomembna varovala, in sicer, kot je zapisano, da program financiranja
               soglasno sprejmejo države dajalke poroštev, odločitev o posameznih izdajah poroštev
               za instrument financiranja znotraj financiranja pa sprejmejo države dajalke poroštev
               z dvotretjinsko večino. Kot je bilo danes že slišati različne populiste in tiste, ki
               apelirajo na negativna čustva državljank in državljanov, seveda ne gre za bianko
               menico, pač pa za, žal, nujen mehanizem, ki ima številne varovalke. Pri tem mehanizmu
               pa je posebej nujno, da se bo morala država članica, ki bo prejela posojilo od
               novoustanovljene družbe, zavezati k izvajanju strogega programa ekonomskih politik.
               Pri tem v Poslanskem klubu Liberalne demokracije Slovenije še posebej apeliramo na
               Vlado Republike Slovenije, da naj bo pri potrjevanju tovrstnih programov izredno
               natančna, dosledna in stroga, saj menimo, da lahko države le same, z lastnimi
               reformami dokončno sanirajo svoje javnofinančne težave. Smo pa v Poslanskem klubu
               Liberalne demokracije Slovenije še mnenja, da mehanizem predstavlja kratko oziroma
               srednjeročni ukrep za stabilizacijo kapitalskih trgov in preprečitev dodatnih šokov.
               Prav tako pa menimo, da morajo temu ukrepu slediti še pomembnejše ... <stage xml:id="SDZ5-Redna-19-2010-07-13.stage18">/ opozorilni
               znak za konec razprave/</stage> spremembe na ravni Evropske unije oziroma evrske skupine.
               Zato je pri tem ukrepu, ki je žal nujen, potrebnega še veliko dela predvsem pa
               previdnosti in modrosti.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-13.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bogdan Čepič v imenu Poslanske skupine SD.</p>
            </sp>
            <sp xml:id="SDZ5-Redna-19-2010-07-13.sp82">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki, kolegice in
               kolegi!</p>
               <p>Zlom banke Lehman Brothers na ameriškem finančnem trgu je pustila mnogo večje
               posledice, kot smo mnogi pričakovali, in to ne samo na nepremičninskem trgu, ampak
               tudi na finančnih trgih v svetu in posledično tudi na evropskem finančnem trgu. V
               Evropi se to kaže predvsem s padanjem vrednosti evra in finančnimi težavami za
               financiranje potreb države in stabilizacijo svojih finančnih potencialov. Dostopnost
               do finančnih virov v svetu in Evropi se otežuje, če pa država uspe pridobiti nove
               finančne vire, pa so ti praviloma izredno dragi, in to posledično pomeni še večje
               težave za države, ki so v finančnih in tudi gospodarskih težavah.</p>
               <p>Zakon o poroštvu Republike Slovenije za zagotavljanje finančne stabilnosti v
               evroobmočju je v resnici zakon o ohranitvi in stabilizaciji evra. S tem zakonom
               dejansko želimo povrniti zaupanje v evro kot stabilno in varno valuto zaradi grške
               dolžniške krize, ki je prva med evropskimi državami občutila vse razsežnosti te
               finančne in gospodarske krize, kajti razmere na finančnem trgu že kažejo nesorazmerno
               povečanje pribitkov za zadolževanje nekaterih držav članic območja evra in pojavljajo
               se tržna tveganja za zadolževanje večjega števila držav. Z vzpostavitvijo tovrstnega
               mehanizma bodo države članice evroobmočja preprečile morebitni verižni finančni
               učinek, ki bi negativno vplival tudi na Slovenijo. Velja poudariti, da bi v primeru
               težav glede dostopa na finančne trge bila tudi Slovenija upravičena do posojil na
               osnovi tega mehanizma. Območje evro za Slovenijo predstavlja ključni izvozni trg,
               zato bi morebitna destabilizacija območja skupne valute negativno vplivala na malo in
               odprto izvozno usmerjeno slovensko gospodarstvo. Slovenija je odvisna od tujih
               finančnih virov, zato smo občutljivi na spreminjanje pogojev financiranja na
               mednarodnih finančnih trgih, posebej v razmerah stopnjevanja dolžniških problemov
               nekaterih držav evroobmočja. Zaradi tega je treba sprejeti predlog zakona, ki bo
               omogočil sodelovanje Republike Slovenije pri vzpostaviti posebnega mehanizma z
               zagotavljanem finančne stabilnosti območja evra skupaj z drugimi državami članicami
               območja evra.</p>
               <p>Na podlagi odločitve držav članic evra, bodo države članice območja najprej pridobile
               lastniški in kapitalski delež v novoustanovljeni finančni družbi, ki bo zaradi
               zagotavljanja finančne stabilnosti v območju evra najemala kredite, izdajala
               dolžniške vrednostne papirje oziroma sklepala druge posle s poroštvom držav članic
               območja evra. Poroštvo, ki ga s tem zakonom dajemo je namenjeno novoustanovljeni
               družbi. Zaradi prvovrstnega zavarovanja, ki ga predstavlja državno poroštvo držav
               članic območja evra, se predvideva, da bo družba na finančnih trgih z najemanjem
               kreditov in izdajo dolžniških vrednostnih papirjev, ter sklepanje drugih poslov
               pridobila sredstva po ugodnejših obrestnih merah, ki jih bo v obliki posojil dala
               državi članici območja evra v finančnih težavah. Država članica, ki bo prejela
               posojilo od družbe, se bo hkrati zavezala k izpolnjevanjem strogega programa
               ekonomske politike, prilagojenega za vsak posamičen primer, ki ga bo pripravila
               skupaj z Evropsko komisijo, v sodelovanju z Evropsko centralno banko in Mednarodnim
               denarnim skladom, s katerim se bo morala strinjati tudi država prejemnica posojila.
               Torej, ničesar ne bo prepuščeno nekemu naključju, temveč bo temeljito posegalo v
               notranjo organiziranost vsake države, dobitnice pomoči iz tega sklada, ki bo morala
               svoje ekonomske politike uskladiti z zahtevami posojilodajalca, vse z namenom, da se
               tistim, ki bodo dajali poroštva, zagotovi, da se ta poroštva ne bi unovčevala oziroma
               čim večja varnost teh poroštev. V razpravi na Odboru za finance je bila sicer
               izpostavljena dilema, ali gre za več poroštev ali za eno. Menimo, da je iz teksta
               zakona in dopolnil, ki smo jih sprejeli na Odboru za finance, popolnoma jasno, da je
               to eno poroštvo novoustanovljeni družbi, ki bo kasneje po potrebi financirala države
               članice. Poraba tega poroštvenega finančnega kapitala pa je sukcesivna glede na
               potrebe. Upamo lahko, da bo teh potreb čim manj do konca veljavnosti tega zakona, to
               pa je do 30. 6. 2013, kot velja Zakon o poroštvu. Nova finančna družba bo ob
               sodelovanju delovne skupine, evroskupine pripravila program financiranja, ki bo
               vseboval ključne finančne pogoje, torej obrestna mera, ročnost, valuta, pod katerimi
               lahko družba najema kredite, izdaja dolžniško vrednostne papirje oziroma sklepa druge
               posle, potrebne za pridobitev sredstev za financiranje posojil, skladno s posojilno
               pogodbo oziroma programom financiranja. Pogoji, določeni v vsakokratnem programu
               financiranja, bodo primerljivi s pogoji, določenimi v posojilnimi pogodbi oziroma
               predvidenimi izplačili posameznih obrokov v okviru posojilne pogodbe, glede na
               takratne tržne razmere.</p>
               <p>Zaradi vsega tega, ker je treba poudariti zaupanje v evro in stabilno finančno okolje
               v območju evrskega območja, bo Poslanska skupina Socialnih demokratov predlagani
               zakona tudi podprla.</p>
            </sp>
            <sp xml:id="SDZ5-Redna-19-2010-07-13.sp83">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Zvonko Černač v imenu Poslanske skupine SDS.</p>
            </sp>
            <sp xml:id="SDZ5-Redna-19-2010-07-13.sp84">

               <speaker>ZVONKO ČERNAČ:</speaker>

               <p>Spoštovani vsi prisotni!</p>
               <p>V Poslanski skupini Slovenske demokratske stranke delimo mnenje s tistim, ki izražajo
               mnenje, da zakona o poroštvih Republike Slovenije za zagotavljanje finančne
               stabilnosti v Evropski uniji ni mogoče podpreti oziroma še več, menimo, da je ta
               zakon treba zavrniti. Zakon je treba zavrniti tako iz formalnih kot iz vsebinskih
               razlogov. Govorimo o poroštvih v skupni višini 2 milijardi 73 milijonov evrov, kar
               je, če povemo bolj razumljivo, četrtina državnega proračuna na prihodkovni strani. Iz
               formalnih razlogov zakona ni mogoče podpreti, zaradi tega, ker je v direktnem
               nasprotju z ustavnimi določbami in z določbami zakonov, ki urejajo javne finance in z
               Zakonom o izvrševanju proračuna Republike Slovenije za leto 2010. Ustava in
               zakonodaja jasno in nedvoumno govorita, da mora o vseh poroštvih odločati Državni
               zbor in to z zakonom. V tem konkretnem primeru temu nismo priča, vsa posamezna
               poroštva bo odobravala Vlada, Državni zbor pa bo o teh posameznih elementih samo
               seznanjen, ne bo pa o njih odločal. Iz teh formalnih razlogov, pa tudi vsebinskih, bi
               bilo prav sprejeti odlok tega zakona. Ta ni bil sprejet, predlaga se zakon po nujnem
               postopku. Vprašajmo se, zakaj. Jaz se bojim, da ni na poti, da se nam ne približuje
               nova država, ena nova Grčija, vendar bo očitno ta obseg, ki ga bo treba v primeru te
               nove bolne članice Evropske unije zagotavljati, bistveno večji kot je bil v primeru
               Grčije in zaradi tega verjetno mehanizem, ki je bil uporabljan v primeru Grčije z
               direktno pomočjo v višini približno 80 milijard evrov, ni zadosten. Evropska unija se
               loteva vprašanja problematike javnih financ v posameznih državah članicah Evropske
               unije na napačen način, namesto da bi zdravila vzroke in ozdravila bolezen, zaradi
               katere je evroobmočje prišlo v posameznih državah do težav, lajša bolečino samo z
               nekimi aspirini, vemo pa, da glava krepko boli že v kar nekaj državah članicah
               Evropske unije. Poleg Grčije so to še Portugalska, Španija, Italija itn. Očitno tudi
               način, ki je uporabljen v tem zakonu, ni primeren, pa tudi ni pravičen. Model, ki je
               uporabljen s to participativno vlogo posameznih držav članic Evropske unije v deležu,
               ki je v tem primeru vzet, ne upošteva razvitosti posameznih držav in ne upošteva
               standarda v posameznih državah, tudi ne upošteva tega, na kakšen način in kako so se
               posamezne države držale pravil igre, ki jih je predpisala Evropska unija. Slovenija
               je gotovo bila ena izmed tistih držav, ki je pravila spoštovala v največji možni
               meri. Ne glede na to pa bo morala prispevati v proporcionalnem deležu enako kot vsi
               tisti, ki so del problema in ne del rešitve.</p>
               <p>Slovenija ni v zavidljivi finančni situaciji. Posebno se je ta poslabšala v zadnjem
               letu in pol. Državni dolg se je podvojil. Znaša že skoraj 12 milijard evrov, povečuje
               se s hitrostjo 40 evrov vsako sekundo. Imamo kar nekaj bolnikov v tej državi. Eden
               največjih je največja državna banka Nova Ljubljanska banka, kjer smo pred nekaj dnevi
               slišali, da je 250 milijonov evrov predvidene dokapitalizacije samo kaplja v morje.
               Baje je 10 % portfelja problematičnega. V Državnem zboru ste v tem kratkem mandatu
               odobrili številna poroštva, samo Sodu v višini okrog 500 milijonov evrov. Prihaja
               zakon o dodatnih poroštvih za avtocestni program, 300 milijonov evrov, pri čemer se
               ta sredstva večinoma ne namenjajo za prepotrebne infrastrukturne objekte, pač pa se
               namenjajo za tisti del, ki se mu reče elektronizacija oziroma satelitsko
               cestninjenje. Eden od mojih poslanskih kolegov je pred dnevni dejal, "bolje bi bilo,
               da sprejmemo zakon o pomoči Ultri, pa ji namenimo 100 milijonov evrov, pa bomo na ta
               račun še vedno prišparali 68 milijonov evrov". Prihaja zakon o poroštvu za TEŠ 6 v
               višini cirka milijarde evrov in tako naprej. Skratka, nič kaj obetavne razmere, v
               katerih sprejemamo 2 milijardi 73 milijonov evrov v nasprotju z veljavno ustavo in
               zakonom o poroštvu za evropski mehanizem. Edini razlog, zaradi katerega bi bilo treba
               podpreti ta zakon, je razlog, ki je bil rečen s strani mojega predhodnika, "tudi
               Slovenija bo lahko upravičena do pomoči iz tega fonda". To je slab razlog. Opozicija
               meni, da si Slovenija ne bi smela nikoli dovoliti, da pride v situacijo, da bo morala
               posegati po tem mehanizmu. Tudi tukaj je razlog, da ta zakon zavrnemo. Hvala lepa.
            </p>
            </sp>
            <sp xml:id="SDZ5-Redna-19-2010-07-13.sp85">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju. V razpravo dajem 4. člen ter
               amandma Poslanske skupine SDS. Želi kdo razpravljati?</p>
               <p>Gospod mag. Vizjak, izvolite.</p>
            </sp>
            <sp xml:id="SDZ5-Redna-19-2010-07-13.sp86">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>V Poslanski skupini Slovenske demokratske stranke smo vložili amandma k 4. členu. S
               tem želimo vsaj deloma zakrpati neustavnost in nezakonitost tega predloga, ki je na
               mizi. Namreč logično je, da se poroštveni zakoni sklepajo kot dopolnilo na en osnovni
               dokument, na eno pogodbo, na nek konkretni projekt, s katerim potem država zadaj
               vstopi kot porok in omogoči financiranje in izvedbo nečesa. V tem konkretnem primeru
               pravzaprav sploh ne vemo, komu dajemo poroštvo in zakaj. Vemo, da je tu sicer neka
               družba, ki se bo ukvarjala s finančno stabilnostjo v evro območju, ne vemo pa, ne
               kateri državi ne za katere konkretne namene bo to poroštvo potrebno, kajti šele
               vsakokratni program financiranja bo določil konkreten cilj, kamor ta denar gre in za
               konkretne namene.</p>
               <p>Jaz sem prepričan, da ne Ustava ne Zakon o javnih financah ne omogočata tovrstnega
               pristopa. O tem je bilo že ogromno govora na Odboru za finance. Zakonodajno-pravna
               služba tega parlamenta je podala izredno jasno odklonilno stališče. Vlada, na čelu z
               državno sekretarko, je zagovarjala svoj prav in govorila, češ, da je vse v redu in
               prav. Jaz le nekoliko bolj zaupam Zakonodajno-pravni službi parlamenta, kot pa
               upogljivim in ubogljivim pravnikom na Vladi, zaradi tega sem v celoti prepričan, da
               je omenjena rešitev, ko dajemo v bistvu poroštvo za nek mehanizem kot tak neki
               družbi, ki bo za implementacijo tega mehanizma zadolžena, da je to seveda v nasprotju
               z našo Ustavo, ki je mimogrede na tem področju izredno stroga in zahtevna. Namreč mi
               se, Slovenci, verjetno bojimo raznih poroštev, kreditov kot zvite vrvi, zaradi tega,
               ker imamo negativne izkušnje iz zgodovine. Vemo, da so se naši eksbratje bivših držav
               zadolževali v imenu skupne države Jugoslavije do vratu in še čez in seveda o tem smo
               kot takratni del države zelo malo vedeli, kaj šele, da bi odločali. Zato imamo v
               slovenski Ustavi razmeroma strogo ureditev glede poroštev države in edino mnenje,
               tolmačenje tega člena Ustave je podal ugledni finančnik, gospod Arhar, ki je tudi
               zelo jasno povedal, da se seveda lahko poroštva dajejo z zakonom, ki pa se mora
               seveda vezati na zelo jasen, zelo znan projekt, ki ima že v štartu znane vse
               okoliščine in vse okvirje in nenazadnje tudi podroben namen.</p>
               <p>Mi, še enkrat, dajemo s tem zakonom poroštvo za, ne vem, finančno stabilnost
               evroobmočja, kar koli že to pomeni. In odločali bodo drugi o tem našem denarju in
               lahko nas bo glava bolela, ko bomo pravzaprav izvedeli, zakaj in kam gredo tudi naša
               poroštva, kot seveda skupna poroštva evroobmočja.</p>
               <p>Torej s tem amandmajem želimo izpolniti to vrzel predloga, in sicer da se seveda
               vsakokratna tranša odobri v parlamentu z zakonom. Torej konkretno, če se bo izkazalo,
               da je naslednja na vrsti za Grčijo, na primer, Španija, špekuliram, naj mi Španci kot
               svetovni prvaki oprostijo. Če se bo na tem seznamu znašla Španija, je seveda prav, da
               ta parlament odobri poroštvo tisti državi, ko bo jasno, kakšen je program
               financiranja, kakšne so podrobnosti tega reševanja problemov te konkretne države.
               Zato smo seveda predlagali v 4. členu spremembo, da ta Državni zbor vsakokratni
               program odobri z zakonom o poroštvu, kar je v skladu z Ustavo in kar je nenazadnje
               tudi v duhu izvajanja tega mehanizma. S tem delamo precej večjo transparentnost in
               nenazadnje tudi zagotavljamo tisto ustavno pozicijo parlamenta in pristojnosti
               parlamenta, da o takih stvareh odločamo v tej dvorani. Namreč, ne morem razumeti,
               kako vladajoča koalicija, vsaj to je glasovanje na Odboru za finance pokazalo, daje
               neko bianko pooblastilo Vladi, ko se sprejme ta okvir poroštev v višini dobrih dveh
               milijard, da sama potem ugotavlja in na nek način vodi igro poroštev na posamičnih
               projektih tega finančnega mehanizma. To je po moji oceni v neskladju, ko govorimo o
               razmejitvah med pristojnostjo Vlade in Državnega zbora, kajti Ustava jasno prvi, da
               se poroštvo dovoli le na podlagi zakona. In zakon, vemo, da ga sprejema Državni zbor
               in da ne more nobenega zakona sprejeti Vlada, lahko samo sprejme predlog in ga
               posreduje v parlament.</p>
               <p>Seveda nas je k tej večji previdnosti pri dajanju poroštev vodila tudi slaba praksa,
               ki se je izvajala tako v evroobmočju kot verjetno tudi v Evropski uniji. Namreč, vse
               nove kandidatke države članice, tako za evroobmočje kot za Evropsko unijo so kar
               nekaj potu prelile, preden so izpolnile vse pogoje in so za njih veljali neki drugi
               strogi mehanizmi finančne discipline in odgovornosti do javnih financ, kot pa to
               sedaj velja za nekatere stare države članice. Po pravilu so te stare države članice
               bogatejše, z višjim standardom, nenazadnje tudi z daleč višjimi plačami na enotnem
               notranjem trgu Evropske unije. Skratka, kupna moč teh ljudi je večja in praviloma so
               te države tudi precej bolj zadolžene in v nekih večjih primanjkljajih, kot se to
               dogaja , recimo, v Sloveniji in še nekaterih, ki se sedaj borijo za vstop v
               evroobmočje. Imamo bistveno nižji standard, kakor tudi bistveno nižje osebne dohodke.
               In sedaj se sprašujemo, ali brezglavo, brez podrobne analize vsakega posamičnega
               primera lahko neka država, ki je doslej izpolnjevala, ki je resno jemala vse ukrepe
               za stabilizacijo javnih financ v evroobmočju in tudi širše, torej ali se lahko sedaj
               ta država vključuje v finančne mehanizme in pomoči državam, ki so se lahko do vseh
               teh pravil zelo zelo brezbrižno vedle v preteklosti in živijo na bistveno večji nogi,
               kot živi povprečni Slovenec.</p>
               <p>Tu se postavlja tudi vprašanje neke odgovornosti do naših ljudi, do naših
               davkoplačevalcev in vseh tistih, ki bodo zastavili svoje plače za to poroštvo, saj
               država – kaj je država? Država smo davkoplačevalci. Mi bomo ta poroštva prej ali slej
               morali odplačevati in jih vračati. Zastavlja se vprašanje, ali je prav, fer in ali ni
               treba o vsakem takem primeru posebej diskutirati v tem parlamentu v okviru
               posameznega poroštva, da si nenazadnje tudi nalijemo čistega vina, sami sebi in našim
               ljudem. Menim, da gre naš amandma v tej smeri, da se odgovorneje ravna z javnimi
               financami in poroštvi.</p>
               <p>Prej je kolega Černač v predstavitvi stališč poslanske skupine povedal, koliko nekih
               poroštev smo že dali in koliko je še napovedanih. Delamo s to našo blagajno, kot da
               tega denarja ne bo nikoli treba vrniti. Soočeni smo s tem demografskim trendom, da bo
               verjetno davkoplačevalcev poslej vse manj in manj. Tisti, ki bodo na teh seskih
               davkov viseli, pa vse več in več. Zatorej sprašujem, kako bomo vse te silne
               obremenitve javnih financ financirali, če se res tako brezbrižno vedemo, češ, tu je
               mehanizem, mi smo del ekipe, del evroobmočja, mi moramo zraven. Se strinjam,
               proučimo, bodimo del ekipe, ampak vedimo se predvsem odgovorno do lastnih ljudi in
               davkoplačevalcev. Zato vsak mehanizem, vsako shemo preučimo do potankosti, preden se
               lotimo in preden se obremeni davkoplačevalce za prihodnje. To je, kako bi rekel, neka
               rdeča nit, to je bistvo tega amandmaja.</p>
               <p>Če kaj Vladi ni po volji v okviru tega amandmaja, ga verjetno, ker procedura to
               omogoča, še vedno lahko dopolnimo. Vendar Vlado ob tem sprašujem: "Zakaj ta rešitev
               ni ustrezna?". Mi lahko z zakonom damo jasen signal, da je Slovenija del tega
               mehanizma. Hkrati damo pa tudi jasen signal Sloveniji kot taki, da bomo ob vsakem
               primeru razpravljali o tem v parlamentu in odobrili poroštvo, ali pa tudi ne, od
               primera do primera. Mislim, da je to najmanj, kar bi lahko zahtevali. In res ne
               razumem Vlade, da ne gre tu naproti tako stališču Zakonodajno-pravne službe kot
               nenazadnje tudi opozicije. In če je premier Pahor resno mislil včeraj, ko je
               napovedoval neko sodelovanje, neko iskanje rešitev, ja, kje ni boljšega primera kot v
               iskanju skupnih rešitev. V opoziciji smo neštetokrat povedali, kaj si želimo in kaj
               si predstavljamo pri tem zakonu, pa nismo bili deležni niti enega telefonskega klica
               iz kabineta predsednika ali z Ministrstva za finance, da bi uskladili tako pomembno
               stvar, kot je poroštvo za 2 milijardi evrov. Upam, da ne boste iskali poroštva pri
               tem, ali bomo cepili pse, ne vem, enkrat na leto ali enkrat na tri četrt leta. To je
               pomembno, ampak verjetno veliko manj kot pa poroštvo za 2 milijardi evrov.</p>
               <p>Torej, pamet, bi rekel, v glavo in nekoliko bolj odgovorno do tega. Seveda bo naša
               odločitev glede podpore tej rešitvi zelo odvisna od stališča Vlade in podpore temu
               amandmaju.</p>
            </sp>
            <sp xml:id="SDZ5-Redna-19-2010-07-13.sp87">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa državna sekretarka.</p>
            </sp>
            <sp xml:id="SDZ5-Redna-19-2010-07-13.sp88">

               <speaker>MATEJA VRANIČAR:</speaker>

               <p>Hvala lepa.</p>
               <p>Dovolite mi, da odgovorim na nekaj vprašanj in stališč, ki so bila izražena v
               dosedanji razpravi.</p>
               <p>Za začetek naj povem, podobno kot sem povedala že na Odboru za finance in monetarno
               politiko, da predlaganemu amandmaju nasprotujemo oziroma ga ne podpiramo.</p>
               <p>Predlagani amandma pomeni podaljšanje postopka odobravanja posamezne tranše poroštva
               in pomeni odstop od dosedanje prakse v podobnih primerih. Ni zanemarljivo dejstvo
               tudi to, da bi v primeru, ko bi vsaka posamezna tranša bila pogojena z odločitvijo
               nacionalnega parlamenta, to podražilo najemanje kreditov za družbo. Še enkrat
               poudarjam, poroštva dajemo družbi in ne posamezni državi članici, ki se znajde v
               težavah.</p>
               <p>Neskladnost z obstoječo prakso. Že v uvodu sem opozorila na 86.a člen Zakona o javnih
               financah. Ta 86.a člen je bil sprejet konec leta 2008, ravno ob prehodu oblasti
               prejšnje vlade na novo vlado. Predlog zakona je bil predlagan še s strani prejšnje
               vlade, potrjen pa je bil v Državnem zboru že po imenovanju nove vlade. Naj opozorim,
               da 86.a člen Zakona o javnih financah prinaša poroštvo v višini 12 milijard evrov. In
               Vlada ima v skladu s 86.a členom pooblastilo, da to poroštvo v višini 12 milijard
               evrov lahko uporabi oziroma posamezno tranšo odobri glede na potrebe za zagotavljanje
               finančne stabilnosti slovenskega finančnega trga. Ravno tako kot v primeru tega
               predloga zakona tudi po 86.a členu Zakona o javnih financah poroštvo, dano na tej
               podlagi, ni vključeno v obseg celotnih poroštev, ki se določijo z Zakonom o
               izvrševanju proračuna.</p>
               <p>Še nekaj besed v zvezi z ustavnostjo oziroma neustavnostjo predlaganega zakona.
               Ustava pravi v 149. členu, da se krediti oziroma poroštva v breme države lahko
               odobravajo le na podlagi zakona. Zakon je pred nami in s tem predlogom zakona uvajamo
               poroštvo v maksimalni možni višini dveh milijard in 73 milijonov evrov. V 4. členu pa
               določamo, da koriščenje sredstev na osnovi poroštva, spremenjena dikcija je bila
               dogovorjena na Odboru za finance, Vlada odobrava posamezno tranšo, pa tudi v tem
               primeru ne sama, ampak na podlagi Zakona o sodelovanju med Vlado in Državnim zborom
               pri odločitvi sodeluje Državni zbor. Ne glede na to je s predlaganim zakonom
               omogočeno sodelovanje Državnega zbora tudi v nadaljnjih korakih, da ne omenjam še
               vseh drugih korakov, ki bodo potrebno in ki bodo zavarovali tudi povračilo danega
               poroštva oziroma poplačilo s strani same družbe in bodo usklajeni za posamezno tranšo
               na nivoju evropskih inštitucij.</p>
               <p>Poudarjamo odgovornost do državljanov oziroma do slovenskih davkoplačevalcev.
               Verjetno v okvir te odgovornosti sodi tudi odgovornost za skupno valuto, čeprav ne
               neposredno v okviru sredstev proračuna pa vendarle brez trdne evropske valute,
               katerega sestavni del je tudi Slovenija, tudi odgovornosti do slovenskih
               davkoplačevalcev, pa naj bodo državljani ali pa podjetja, ni. Hvala lepa.</p>
            </sp>
            <sp xml:id="SDZ5-Redna-19-2010-07-13.sp89">

               <speaker>PODPREDSEDNIK MAG. VASJA KLAVORA:</speaker>

               <p>Kdo želi razpravljati? Prijava teče.</p>
               <p>Gospod Bogdan Čepič, izvolite.</p>
            </sp>
            <sp xml:id="SDZ5-Redna-19-2010-07-13.sp90">

               <speaker>BOGDAN ČEPIČ:</speaker>

               <p>Hvala za besedo.</p>
               <p>Sam amandmaja, ki ga je predlagala Slovenska demokratska stranka, ne bom podprl.
               Podoben oziroma isti amandma smo že imeli na odboru in ga nismo podprli, predvsem
               zaradi tega, ker so bili argumenti, zakaj ne in kako spremeniti zakon v 3. in 4.
               členu, močnejši od tega argumenta, predvsem je šlo za to, da zdaj ne dajemo poroštva,
               ampak dajemo poroštvo in to eni organizaciji, enemu podjetju, eni ustanovi, ki jo s
               tem zakonom tudi ustanavljamo. Namreč, ta zakon ima tri dele, bi lahko temu rekli,
               prvi del je ustanovitev družbe, drugi del je kapitalizacija te družbe in tretji del
               je poroštveni kapital, ki ga prenašamo v to družbo, zato da bo lahko s svojimi
               finančnimi mehanizmi napravila evro bolj stabilen, kot je sedaj in zato, da bo
               območje evra, katerega uporaba in odgovornost za uporabo le-tega je tudi v Sloveniji,
               bolj stabilno, da ne bo prihajalo do nihanj.</p>
               <p>Druga stvar je, da smo imeli nekaj pripomb, kako sodelovanje Državnega zbora pri
               porabi teh poroštvenih sredstev vključiti. In mislim, da je dikcija, ki smo jo
               vpeljali v 4. člen zakona, da koriščenje sredstev na osnovi poroštva po tem zakonu
               odobri Vlada Republike Slovenije za vsakokratni program financiranja, ki ga soglasno
               sprejmejo sodelujoče države članice evroobmočja. Pri sprejemanju vsakokratnega
               programa financiranje Vlada Republike Slovenije in Državni zbor sodelujta v skladu z
               Zakonom o sodelovanju med Vlado Republike Slovenije in Državnim zborom v zadevah EU.
               Reševanja in stabilizacija evro valute je stvar EU-ja in mislim, da je to prava
               stvar, kako in na kakšen način se lahko sodeluje. V tem procesu sodelujeta vsaj dva
               odbora, lahko Odbor za finance kot zainteresirano delovno telo in Odbor za zadeve
               Evropske unije kot matično delovno telo, ki daje soglasja in mnenja k predlaganim
               stvarem, tako da tukaj v tem primeru parlament ni izključen, nasprotno, nekaj
               poroštev smo že v Državnem zboru sprejeli, mislim, da za dve, dve in pol milijardi,
               ki so po vsebini, ti poroštveni zakoni, približno takšni kot to, odobrili smo kvoto,
               odobrili smo namen teh sredstev, kar je tudi s tem zakonom opredeljeno, ne pa komu in
               na kakšen način. Pooblastili smo finančno ustanovo, banko v državni lasti, SID banko,
               da izpeljuje določene stvari, niti Vlada tega ne bo delalaampak dela seveda
               pooblaščena finančna inštitucija. V tem zakonu, ker gre pač za znatna sredstva in ker
               gre za sredstva v okviru Evropske unije, imamo še vedno možnost oziroma imamo
               vključeno tako Vlado kot Državni zbor, da bosta o vsakokratnem programu financiranja
               soodločala in odločala. Zato seveda ni smiselno podpreti tega amandmaja zaradi tega,
               ker je vsebina tega amandmaja že pravzaprav v zakon vnesena.</p>
               <p>Drugo je, ali smo vsi zadovoljni s tem, da smo prišli do tega in kakšne so možnosti,
               da do tega ne bo prišlo. Res je, vsi si želimo, da do tega pravzaprav ne bi prišlo.
               Ampak kruta realnost in razlika med tem, da danes ne potrebujemo in med scenarijem
               grške države ali pa katere koli druge, ki je pač potrebno zato, da to pomoč dobi, je
               izjemno majhna in takrat bo seveda treba zelo hitro odreagirati, pripraviti program.
               Mehanizmi, ki so navedeni v tem zakonu, kaj vse mora biti, so po mojem trdnem
               prepričanju in prepričanju Poslanske skupine Socialnih demokratov dovolj trdni,
               dovolj veliki, da bo namenskost teh sredstev točno določena, da bodo šla v pravo
               stvar in da bo seveda to poroštvo res samo kot poroštvo, ne pa tisto, kar bo seveda
               treba plačevati. Vedno je seveda ta možnost, da se tudi kakšno poroštvo unovči. Ampak
               unovčila se bo seveda zaveza, kot je zapisano v 3. členu, mislim, da 7 ali 8, da
               Republika Slovenija v primeru izpolnitve poroštvene obveznosti po tem zakonu dobi
               regresni zahtevek do družbe, in sicer do višine, torej do te družbe, kateri daje
               poroštvo, ne do države in ta družba bo morala seveda imeti te regresne zahtevke.
               Torej iz samega zakona je jasno, da gre za eno poroštvo in s tem je tudi seveda po
               mojem trdnem prepričanju zadovoljeno členu Ustave, ki govori, da seveda Republika
               Slovenija lahko daje poroštvo na osnovi zakona in takšen zakon imamo sedaj pred
               seboj.</p>
            </sp>
            <sp xml:id="SDZ5-Redna-19-2010-07-13.sp91">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Radovan Žerjav.</p>
            </sp>
            <sp xml:id="SDZ5-Redna-19-2010-07-13.sp92">

               <speaker>MAG. RADOVAN ŽERJAV:</speaker>

               <p>Hvala lepa za besedo. Kolegice in kolegi!</p>
               <p>Jaz bom ta amandma podprl, ker je prav, da bi ob vsakem posameznem primeru posebej
               odločali v Državnem zboru, da bi posebej odločali o vsakem poroštvu, ki bi ga
               slovenska država dala neki državi v Evropski uniji, ki je v težavah. Ne pa, da se da
               neka bianko možnost Vladi za celi 2 milijardi, za več kot 2 milijardi. Menim, da
               gremo čez rob, da se obnašamo neodgovorno, lahkotno, da ne bom rekel nonšalantno. Gre
               za 2 milijardi potencialnih morebitnih obveznosti, ki jih s tem Republika Slovenija
               seveda prevzema, obveznosti za naš proračun. Jaz ne vem, kako bomo to morebiti
               poravnali, če seveda, bog ne daj, pride do tega, da katera od držav, ki bo to
               poroštvo dobivala, ne bi bila v stanju tega vračati. Jaz se bojim, kaj bo, če ne bomo
               dobili tistih 400 milijonov, približno 400 milijonov, ki smo jih dali Grčiji. Ne znam
               si preprosto predstavljati, kaj bo. Ko se pogovarjamo o naših problemih, denimo o
               Novi ljubljanski banki, najdemo sto in en razlog, zakaj ne bi storili vse, da banka,
               da ta najpomembnejša banka ostane v slovenskih rokah. Velikokrat poslušamo tudi
               veliko kritik glede zadolževanja ali pa če hočete, poroštev, ki jih je Republika
               Slovenija izdala za izgradnjo avtocestnega križa. Potem o izgradnji avtocestnega
               križa ima seveda lahko vsak svoje mnenje, ampak avtoceste imamo, tukaj so in dajejo
               razvoj, dajejo varnost v cestnem prometu in marsikaj drugega, poseljeno krajino in
               tako dalje, da ne naštevam. Torej v teh primerih vemo, zakaj smo jih izdali, natančno
               vemo, zakaj, bil je namen in zato smo dobili to, kar smo dobili. Od tega nekaj imamo.
               V tem konkretnem primeru pa pravzaprav ne vemo ničesar, razen da se borimo za skupno
               stabilnost, torej za stabilnost skupne valute evra. Ničesar drugega ne vemo. Ničesar.
               Vemo, tam bo neka družba, ki bo tako ali drugače s tem uporabljena in ne vem, zakaj
               drvimo v to. Ni nobenega, ni nobene potrebe. Še enkrat bom poudaril, da je to
               poroštvo pravzaprav mesečina v vodi ali pa, če hočete, slovenska luna v vodi, saj ga
               nikoli ne bomo zmogli realizirati, v kolikor bodo te obveznosti iz tega naslova
               prišle na proračun Republike Slovenije. Namreč 2 milijardi obveznosti za proračun,
               jaz mislim, da to pomeni bankrot države. Odgovornost do skupne valute. Da. Zagotovo.
               Vsi jo nosimo. Tako Republika Slovenija, kot Grčija, kot vse članice euroobmočja. To
               euroobmočje ima točno zapisana pravila, pogoje, ki jih vsi skupaj moramo
               zadovoljevati. In pravzaprav v zadnjem času od nastopa krize v tem parlamentu in tudi
               Vlada, ne delamo drugega, kot to, da zadovoljujemo te pogoje, te kriterije, v katerih
               smo si vsi skupaj zavezali, ko smo vstopali v skupno, torej euroobmočje, da bomo pač
               storili vse, da to zadovoljimo. In v dobri veri smo računali, da to počenjajo tudi
               ostale države tega evroobmočja. Pa očitno temu ni tako. To se kaže na primeru Grčije
               in to je v tem trenutku edini primer, takšen, v katerem je zadeva izbila sodu dno. Ne
               vemo, kako se bodo zadeve odvijale naprej. Ne vemo, ali bo še katera država šla po
               tej poti. In ravno zaradi tega, ker ne vemo ničesar, bi bilo prav – jaz sem se
               strinjal s predlogom kolega Baroviča na odboru –, da bi s tem zakonom oziroma s tem
               poroštvom nekoliko še počakali, zato ker se nam nikamor, preprosto nikamor ne mudi in
               bi lahko brez skrbi, brez kakršnegakoli problema počakali mesec, dva ali pa tudi tri
               in se takrat odločali, ko bi bistveno več vedeli o marsičem, tudi o tem, kaj se bo
               dogajalo v Španiji in kaj se bodo dogajalo v drugih državah. Zato vas prosim še
               enkrat, dajmo ustaviti konje, dajmo ustaviti ta voz in to čim prej, ker če ga ne bomo
               ustavili, se bo ta voz res na koncu ustavil v Grčiji. Hvala lepa.</p>
            </sp>
            <sp xml:id="SDZ5-Redna-19-2010-07-13.sp93">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Zvonko Černač.</p>
            </sp>
            <sp xml:id="SDZ5-Redna-19-2010-07-13.sp94">

               <speaker>ZVONKO ČERNAČ:</speaker>

               <p>Namen tega amandmaja ni samo formalne narave, da odpravi protiustavnost in
               nezakonitost, v kolikor ta amandma ne bo sprejet, zakon pa bo. Namen tega amandmaja
               je tudi vsebinski. Vsebinski v tem smislu, da Slovenija pokaže neko dobro voljo kot
               članica evroobmočja za sodelovanje v nekem mehanizmu, da pa konkretne odločitve
               sprejema Državni zbor takrat, ko bodo konkretne odločitve na mizi, in ne Vlada. Ker s
               tem zakonom brez tega amandmaja daje Državni zbor bianko menico Vladi, da odloča
               kakor želi v nasprotju z določili ustave in veljavne zakonodaje. Zelo jasna je
               ustava, ko pravi, da se poroštva odobravajo z zakonom. In ni res, da v tem zakonu
               govorimo o enem poroštvu, cela dikcija govori o poroštvih, vsi členi, če jih
               preberete, govorijo o poroštvih, pa tudi če prezremo to nomotehnično podrobnost,
               vidite, da je vsebina zakona narejena tako, da bo o vsakem poroštvu v skladu s 4.
               členom odločala Vlada in o tem bo Državni zbor samo obveščen. Kakšen je namen tega
               obvestila? Ne rabimo ga. Saj bo javnost obveščena preko te službe za stike z
               javnostjo Vlade. To pomeni derogacijo parlamenta pomeni prevzemanje enega dela
               izvrševanja zakonodajne oblasti na vladni nivo. In temu se je treba upreti. Tudi če
               bi pustili vnemar vsebinska vprašanja, če bi bilo temu res tako, kot je razlagala
               gospa državna sekretarka, potem ne vem, zakaj se trudimo vsake toliko z nekim zakonom
               o poroštvu. Za Sod smo se trudili oziroma ste se 2-krat v tem mandatu. Najprej ste mu
               odobrili 300 milijonov evrov, da ne bo pomote, in drugič 180 milijonov evrov. Zdaj se
               bomo trudili s 300 milijoni za avtocestni program, predvidevam, da se bomo trudili še
               s T6, trudili smo se z Grčijo in tako naprej. Če je to res, kar je bilo rečeno, potem
               sprejmite okvir 50 milijard evrov, in ne rabite več tega parlamenta. 50 milijard
               evrov je poroštev, potem za posamezne namene potegne ven iz predala Vlada in vsakič,
               ko nekaj potrebuje, to sprovede oziroma odobri. Ni tako enostavno in
               Zakonodajno-pravna službe ni vnemar opozarjala na to, da je nekaj pri tem zakonu
               hudo, hudo narobe. In poglejte blamažo, ki se zna zgoditi, če bo ta zakon sprejet
               brez tega amandmaja, da ga bo Ustavno sodišče čez nekaj mesecev razveljavilo za
               nazaj, vmes pa se bo že zgodil nek mehanizem in črpanje. Kdo bo za to odgovoren?! Jaz
               mislim, da ne gre za tako poenostavljena vprašanja in da ne gre za tako
               poenostavljene rešitve, ampak je treba ta opozorila jemati resno in se zavedati
               obsega, o katerem govorimo. Mi tukaj ne govorimo o 1, 5, 10 milijonih evrov, ampak
               govorimo o 2 milijardah 73 milijonov evrov. In tisto, kar želimo s tem amandmajem, da
               Državni zbor odloča o vsakem delu iz te skupne kvote. Ko bo treba odločati o 200
               milijonih evrov iz te kvote, mora o tem odločati Državni zbor. Državni zbor odloča o
               neprimerno manjših številkah in neprimerno manjšem obsegu, pa še vedno odloča Državni
               zbor, ker spoštuje na drugih področjih Ustavo in zakon. In to je prvi primer, da se
               tako grobo posega na te določbe. Mi s tem zakonom, je bilo rečeno, branimo trdnost
               evropske valute. Vidimo kakšna je trdnost, s tem zakonom je ne bomo kaj dosti
               ubranili. Tisto, kar se je zgodilo v preteklosti, se je zgodilo, in bojim se, da te
               poteze, ki se zdaj sprejemajo, ne vodijo ravno k trdnosti evropske valute, ampak
               vodijo k temu, da se bo z neko potuho probleme, ki so realni, odložilo za nekaj let
               in da bodo čez nekaj let izbruhnili v vsej svoji razsežnosti. Tudi zaradi tega je
               treba razmisliti o tem 4. členu in tem amandmaju.</p>
               <p>V tem zakonu niti ni določen konkreten namen niti pogoji, pod katerimi se ta poroštva
               odobravajo, kar vse bi moralo biti v skladu z veljavno zakonodajo, del zakona. In ni
               res, da Državni zbor soodloča. Zelo jasno je to napisano v zakonu v 4. členu, da
               Vlada po tistem, ko poroštvo odobri, o tem Državni zbor četrtletno seznanja.</p>
               <p>Formalno je nujno sprejeti ta člen, po vsebini pa ga je nujno sprejeti zaradi tega,
               ker mislim, da je prav, da o tako velikih številkah, ki bodo dolgoročno bremenile
               javne finance, odloča Državni zbor in ne Vlada.</p>
            </sp>
            <sp xml:id="SDZ5-Redna-19-2010-07-13.sp95">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Rudolf Petan.</p>
            </sp>
            <sp xml:id="SDZ5-Redna-19-2010-07-13.sp96">

               <speaker>RUDOLF PETAN:</speaker>

               <p>Hvala za besedo. Spoštovani!</p>
               <p>Jaz seveda podpiram ta amandma, ki bo odpravil neustavnost in nezakonitost tega
               zakona, ampak to so posledice. Ta amandma je posledica, bistvo je nekje drugje, ker
               tudi ta zakon, ki ga sprejemamo, je posledica. Temelji so nekje drugje. Vprašati se
               moramo, zakaj sploh sprejemamo ta zakon, zakaj je potreba, da sprejmemo ta zakon.
               Zakaj je sploh potreba, da Evropa ustanavlja neko institucijo, ki bo spet odrezana od
               držav? Zato, ker bo odločala nadnacionalno. Mi dajemo bianko. Ali bodo druge države
               dale bianko? Tega ne vem. Ampak s stališča Slovenije, tega. o čemer se danes tu
               razpravlja, kar dela ta vlada, potem bo to neka nadnacionalna institucija, ki je ne
               bo nič zanimalo, kaj države članice mislijo. In zakaj moramo sprejemati takšen zakon?
               Sicer bi mogoče lahko bil malo drugačen, ampak gre za princip. Zakaj ga sprejemamo?
               Zato, ker ima Grčija težave, ena od držav članic evrskega območja ima težave. In
               zakaj jih ima? Zato, ker je Grčija lagala, vprašanje je samo, koliko let. Pet let je
               verjetno premalo, tudi v desetih letih ne moreš države spraviti na kant, ne moreš
               zapufati države, v desetih letih ne. To se pravi, da je bilo več vlad, ki so lagale.
               Lagale so institucijam Evropske unije. In nove članice, ki so pristopale v Evropsko
               unijo in v evrski klub, so morale zadostiti vsem pogojem. Grčija, ki pa je bila že
               tam od vsega začetka, pa... Kaj? Delala je, kar je hotela. Nove pristopnice so se pa
               mučile do onemoglosti. Spomnite se, v Sloveniji je šlo za 0,2 % inflacije, ali bo
               tistih 0,2 % zraven ali ne bo, ali bomo prišli v evrsko območje ali ne. Za 0,2 % smo
               viseli, ali bomo prišli v evrsko območje ali ne! Grčija pa za 100 % GDP, pa nikome
               ništa. In mi moramo zdaj sprejemati ta zakon zato, ker je nekdo lagal, zato ker je
               nekdo delal po domače. V Grčiji so se poleg tega tudi obnašali po domače, pa nimam
               nič proti Grkom, da se razumemo. Oni so pač zdaj tisti, ki so prvi prišli na to
               tnalo. V javnem sektorju so zaposlovali tako, kot ne bi smeli. Na vsakega zaposlenega
               je bilo 0,5 še enega zaposlenega, da so imeli dodatke za to, da so sploh prihajali na
               delo, ljudje božji! Dodatek za to, da prideš na delo! Ne za dobro delo, zato da sploh
               prideš na delo. Kot je slišati, v nekaterih institucijah, ki so poslovale na
               mednarodnem trgu, bi naj bilo celo tako, da so tisti, ki so jih poslali v tujino,
               morali tam ostati en teden, zato da doma niso videli, da jih je več kot preveč, da bi
               se drenjali. Tista družba je danes tudi pod drobnogledom, zato ker se bo morala
               priključiti neki drugi družbi. To se bo končalo, ampak tako se je delalo, pa ne bi
               imen navajal, lahko vam pa tudi povem. Ampak tako je.</p>
               <p>Poleg tega, ko začnemo v Sloveniji razpravljati o 13. plači, smo vsi nekje v zraku.
               Ja, kakšna 13. plača! Od kod in komu! V Grčiji pa, slišimo, obstaja tudi 16. plača,
               ne 13., 14. pa 15., celo 16. plača je normalna in se ji tisti, ki jo imajo, nočejo
               odpovedati, ker jim je nihče ne vzame. Ljudje! Ali se sploh zavedamo, za kakšen
               problem gre? Gre pa za 2 milijardi evrov.</p>
               <p>Očitno se tu nismo naučili ničesar iz svoje zgodovine. Takšna razprava, ki danes
               poteka, je bila zelo značilna pred 20 leti, ko smo imeli sklad za nerazvite v okviru
               naše takratne države. In edino, kar je bilo, Slovenija mora dati toliko procentov od
               svojega bruto produkta, kako bo pa institucija porabila ta denar, ki ga je dobila,
               "oprostite, to pa vas nič ne zanima, vas nič ne briga, zato ker morate zaupati". O,
               ja, smo zaupali, zato še danes odplačujemo dolgove tiste institucije. Pa ne samo to,
               še danes mora slovenska država odplačevati obveznosti Kraljevine Črne gore. Ja, res
               je, tako pač je. Ampak to se kar nabira, nabira in nabira, zato ker je bilo delo
               neodgovorno.</p>
               <p>In ta amandma ne preprečuje, da bi bil zakon sprejet, sploh ne, ampak omogoča neko
               odgovornost in neko normalno pot, da se ne bo zgodilo tisto, zaradi česar sploh
               moramo osnovni zakon sprejeti. Za to gre. Reči, to je pa naša obveza, smo šli tja,
               zdaj je pa to naša odgovornost, da bomo reševali evro. Ej, dragi moji, tako smo mi
               reševali že prejšnjo državo, v kateri smo bili skupaj. Slovenci smo jo reševali, pa
               nam je ni uspelo rešiti. Zdaj, ko nas je pa 0,4 % bančnega potenciala na eno
               decimalko, drugače je pa, mislim, da na 12 decimalk ali koliko, 0,44 pa še ne vem
               koliko v Evropski uniji, zdaj bomo pa rekli, zdaj bomo pa mi reševali evro. Lepo, če
               se obnašamo spodobno, to je v redu. Vendar reči, da bomo pa mi reševali evro z 0,4 %
               bančnega potenciala, oprostite, to je pa malo neresno. Pa tudi to me nič ne moti.
               Moti me samo to, da na bianko način neke obveznosti sprejemamo. To so dejstva in mimo
               tega ne gre. Bianko menico dajemo neki instituciji, ki bo nadnacionalna in se bo tako
               obnašala in je ne bo brigalo, kaj in kako krvavo države, ki plačujejo v ta sklad,
               kako bodo ta denar prislužile. Slovenija bo morala za tisti delež, zakon smo
               sprejemali prejšnji teden, za 400 milijonov evrov najeti kredit, da bomo Grčiji
               pomagali, zato da bodo eni imeli 16. plačo, zato, da se bodo lahko še naprej neresno
               obnašali. Kredit bomo morali najeti. Mi bomo kar bianko dajali, za to gre. Če bi se
               Slovenija kopala v denarju, če bi imela milijarde deviznih rezerv, bi še razumel,
               ampak tiste države pa ne delajo tako, zato pa imajo milijarde deviznih rezerv, zato
               jih pa imajo. Tisti, ki nimajo, zapravljajo tako denar in če je treba protiustavno in
               v neskladju z drugimi zakoni. To je neodgovorno, da se potem poroštva bianko delijo
               brez zakona. To je neresno.</p>
               <p>Mi s tem amandmajem sledimo Zakonodajno-pravni službi. S tem amandmajem sledimo tudi
               našemu nauku iz zgodovine. Če kdo, potem smo v Evropski uniji mi tisti, ki smo se to
               naučili iz zgodovine, niso imeli vsi takšne izkušnje. Takšne ne. Mi smo jo imeli,
               ampak očitno se iz tega nismo naučili nič. Ta amandma pomeni tudi odgovornost do
               države. Odgovornost do države, ne daje se bianko menica niti za en cent, ne daje se,
               zato, ker to ni normalno. Za vsak cent mora biti zadaj neka odgovornost, mora biti
               neko pokritje, mora biti neka osnova, če ne, se zgodi to, da moramo sprejemati takšne
               zakone. Takšni zakoni so posledica takšnega neodgovornega bianko dela. Bo že kako,
               bodo že razmislili. Nekdo tretji bo razmišljal, nič ne bo razmišljal, ker tisti, ki
               si ne zasluži tega denarja in upravlja z nekim drugim premoženjem, ima običajno tudi
               takšen odnos. Tako, kot je prišlo, tako pa gre. To je že stara kmečka modrost.</p>
               <p>Kar je še najbolj žalostno, Evropska unija, tudi druge države, ampak pogovarjamo se o
               Evropski uniji, zato, ker to bo sklad Evropske unije. Je mirno gledala, kaj se dogaja
               v Grčiji, saj ni 500 milijonov Evropejcev tako neumnih, da niso vedeli, predvsem na
               bančnem sektorju, kaj se dogaja v Grčiji, če so pa navadni državljani vedeli, da
               Grčija špekulira z državnimi obveznicami. To je bilo splošno znano, kot da ne vem, da
               vrabci letijo po zraku. Da se špekulira. Dobro, nekaj časa vrč hodi po vodo, potem se
               pa enkrat razbije. In zdaj so se te špekulacije razbile ravno v tem času. Problem je
               tudi v tem ali pa, ne vem, dobra, slaba stran je ta, da so v teh špekulacijah
               sodelovale tudi bančne inštitucije bogatih držav. Francija je tista, ki ima največ
               teh zadolžitev. Največ, zato je tudi najbolj glasna, da naj se pomaga. Seveda, ker
               pomaga sama sebi, njim je figo mar za Grčijo. Ampak zato, da rešujejo svojih 20 ali
               22 %, kolikor jih imajo tam udeleženih v teh svinjarijah. So tudi same te države
               pripomogle, da smo sedaj prišli v to krizo, ki jo rešujemo. Pomagamo sicer Grčiji, v
               resnici pa razvite države, na katere mi toliko damo, rešujejo svoj denar. Rešujejo
               svoje banke, svoja bančna vlaganja.</p>
               <p>Mi v SDS ne želimo delati neodgovorno, mi smo se iz zgodovine nekaj naučili, zato smo
               dali ta amandma. Še enkrat povem, ta amandma ni zato, da bi karkoli zavrli, ni zato,
               da bi preprečili ta zakon, ampak da bi postopali tako, kot se za odgovorne ljudi, za
               odgovorno državo spodobi. Zato je ta amandma.</p>
               <p>Naslednje, kar je tudi pomembno. Mi sicer lahko z levo roko to odobrimo. Ampak ta
               sredstva bomo mogoče še mi odplačevali, prav gotovo pa naslednje generacije. In vas
               vprašam, ali je to odgovorno do naslednjih generacij, bodočih generacij, ki bodo
               prišle, ki imajo tako ali tako že oteženo življenje, da jih mi zadolžimo že za
               naprej. Ko se rodijo, so že zadolženi, zato, ker smo mi lahkoverno z levo roko
               podajali zakone na bianko odgovornost. In dovolite vprašanje. Grčija ima 10 milijonov
               prebivalcev, gospodarstvo močno kot je. Kaj pa če se zgodi, bog ne daj, ko že
               nekateri govorijo, Španija? Španija ima pa 40 milijonov prebivalcev, približno 1 GDP,
               mogoče malo več, ampak tu nekje, to pomeni štirikrat več. Ali se zavedate, če pride
               enaka rešitev za Španijo, da mi ne bomo obvezani dati samo 380 milijonov, ampak
               štirikrat več, milijardo pa še nekaj, pa namesto 2. milijard bo 8 milijard potem za
               ta sklad? Pa tudi če bo sklad ostal isti, v redu, ampak tista enkratna pomoč bo pa
               štirikrat večja, vse bo štirikrat večje, če je večja ekonomija, ko pride v tisti
               prepad, je prepad enak za vse v določenem znesku, ne vem. ali na prebivalca ali
               kakorkoli, znesek bo štirikrat večji za Slovenijo. Ja, če odkimujete, potem ne vem
               kako mislite, da bomo potem Španijo reševali, s čim? Ta sklad bo, to je v redu, ampak
               tista enkratna pomoč, ki Sloveniji za Grčijo pade, 380 milijonov evrov, bo za Španijo
               štirikrat tako velika. To bo, drugače biti ne more. In poleg tega, poglejte, takšen
               vzor, kot je sedaj Grčija, bom pa rekel, zakaj pa potem Španci res ne bi tega
               naredili, če bo Evropa milostno dajala stotine milijard, zakaj ne bi tega naredili pa
               še Italijani, konec koncev pa še mi navsezadnje? Ja, kdo bo pa potem še delal? Kdo bo
               sploh dajal v ta sklad? Zato pravim, da je to neodgovorno in pamet v glavo in vsaj
               malo se zavarovati, če že gremo v to.</p>
               <p>In recimo, argument Vlade, da to pomeni podaljšanje tranše, če bi sprejeli ta
               amandma, to se pravi podaljšanje odobritve. Zdaj pa gremo po vrstnem redu. To pomeni
               hitri postopek za odobritev. Ja, koliko časa je pa trajalo, da se je Grčija spravila
               v takšno stanje? Leta in leta in leta je trajalo. Ali sedaj bi morali pa kredite
               odobravati pa kar čez noč, po hitrem postopku? Oni so ga lahko srali 20 let ali pa 25
               let, mi bomo pa morali zdaj čez dan, kot da bi prelomil na kolenu, pa dati to pomoč,
               ja, pa to je res neodgovorno.</p>
               <p>In še to bom rekel, da Vlada ne sprejme tega našega amandmaja, gre za čisti princip,
               za čisti princip, iz inata ga ne sprejmete, zato ker smo ga predlagali v SDS, iz
               inata ga ne sprejmete. Nič ne bi izgubili, samo večjo varnost bi imeli, pa še vi bi
               se zavarovali. Ko bo prišlo do kakšnega problema, bodite brez skrbi, da se bomo
               spomnili na to diskusijo, ki smo jo imeli. Iz čiste žlehtnobe je ne sprejmete, ker
               smo jo predlagali v SDS. To pa je neodgovorno. In mi sprejemamo tu obveznosti v
               višini dveh milijard evrov, kar tako z levo roko, ja, moramo sprejeti po hitrem
               postopku, če bomo sprejeli amandma, se bo še malo zavleklo. V istem času pa
               razpravljamo o petih milijonih za dijaško prehrano, pa je nimamo, to je 500-krat
               manj, tega nimamo, a 500-krat višji znesek za nekoga zunanjega, nekoga tretjega, a
               tisto bi pa imeli, za domače ljudi, domače dijake tega pa nimamo, 500-krat manjši
               znesek. To je nerazumljivo in neodgovorno od te vlade in če ta vlada sprejema takšne
               zakone po takšnem postopku, po takšnem načinu, o tem govorim, potem se ne čudim, če
               imamo resne težave v Sloveniji, ker potem to ni samo to, ampak je že tudi kje drugje,
               kar v parlamentu niti ne vidimo, ker tako ali tako dajemo samo bianko Vladi, potem pa
               ona dela, vzame kolikor hoče. To je neodgovorno in ker se mi želimo v SDS-u odgovorno
               obnašati, zato smo predlagali ta amandma. Nobenega ne omejujemo, nobenemu nič ne
               preprečujemo, samo malo varnosti želimo pri celi zadevi. In zato jaz amandma
               podpiram. Hvala.</p>
            </sp>
            <sp xml:id="SDZ5-Redna-19-2010-07-13.sp97">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Silven Majhenič.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp98">

               <speaker>SILVEN MAJHENIČ:</speaker>

               <p>Hvala za besedo, gospod predsednik.</p>
               <p>Amanda bom podprl.</p>
               <p>Ko govorite, da bo odločal o posameznih poroštvih Državni zbor, razumem, da bo še
               naprej o tem odločala koalicija in ne Državni zbor z opozicijo, kar bi bilo prav, je,
               da bi se takšna poroštva odločala in potrjevala z dvotretjinsko večino, če bi bilo
               tako, bi bilo resnosti Vlade na nek način tudi za verjeti.</p>
               <p>Mi bomo kreditirali Grčijo in ostale v evroobmočju, sami pa smo v večjem zosu, kot so
               oni. Če že moramo komu pomagati, je to naše gospodarstvo, ki tone že skoraj dve leti.
               Pomagajmo najprej svojim, ko pa bomo splavali iz krize čez leto ali dve, pa pomagajmo
               tudi drugim. Skratka, premostiti je treba ta rok za dve leti. Verjamem, da nas bi
               razumeli tudi Grki, če že naša vlada tega ne razume. V vsak zos nas potisnete brez
               soglasja opozicije, ki naj bi vendar bila soodgovorna za stanje v državi, saj je bila
               izvoljena skoraj z enakim številom glasov kot koalicija. 3+1 sigurno ne pomeni, da
               lahko delate kar hočete, v glavnem tisto, kar je za državljane nespremenljivo. Plače
               se nižajo, življenjski stroški pa se še povečujejo. Ministrica Krebsova je opozorila,
               da država nima denarja za plačevanje tekočih obveznosti, zato so znižanja v javnem
               sektorju nujna. Vsi se zavedamo, da je gospodarska kriza povzročila velika
               zadolževanja kar v vseh državah evroobmočja. Pričakovati je bilo, da bo takšno stanje
               privedlo do kolapsa na finančnih trgih. Čisto odvisno od ukrepov posameznih držav.
               Preobremenitev gospodarstva s krediti je pripeljalo do nelikvidnosti številnih firm,
               ki niso sposobne odplačevati svojih kreditov in s tem slabijo tudi banke. Ne morejo
               pa tudi najemati novih kreditov, ker so kreditno nesposobni. Javnofinančna kriza v
               evroobmočju je destabilizirala tudi finančne trge, zato se je Evropska unija
               odločila, da uvede še obliko pomoči na način, da se oblikuje družba, ki bo najemala
               kredite s pomočjo poroštev vseh članic držav Evropske unije. In ta zakon bi naj to
               zagotavljal. Hitrost in pomembnost tega zakona razumem tako, da špekuliramo, da so na
               tem, da bomo jutri potrebovali pomoč v tej obliki in da bomo, bomo, če tega ne
               sprejmemo, v zelo neugodnem položaju že v kratkem. V nasprotnem pa me čudi, kam se
               nam mudi, saj se pri nas ne cedita med in mleko, nismo usklajeni s socialnimi
               partnerji, sindikati se borijo za vsak evro, mi pa ponujamo poroštva, kar je
               nenazadnje tudi zadolžitev za preko 2 milijardi evrov. Če mi vložimo v gospodarstvo
               2,5 milijardi evrov, to je tisto, čemur se bomo odrekli na nek način, rešimo
               gospodarstvo in brezposelnost v državi takoj. Če vi vidite izhodno strategijo v tem,
               da bomo dajali kredite in poroštva bogatim, potem se nam pa res slabo piše. Kajti, ko
               bomo obubožali do kraja, nas reši le še čudež. To je narobe svet. Naj me nekdo
               prepriča, da je to prava pot. Do sedaj me še nihče ni. Očitno se nam slabo piše.
               Imamo zmeraj bolj policijsko državo, državljani smo zmeraj bolj pod kontrolo in
               zmeraj več je tistih, ki nas lahko kaznujejo. Strahospoštovanje je zmeraj bolj
               prisotno, kar je seveda narobe. Zagotavljati je treba izvajanje zakona za vse enako,
               kajti časi socializma in komunizma so mimo. Demokracija sigurno zahteva svoj davek,
               vendar morajo obstajati norme, ki zavezujejo vse državljane, in ne samo nekatere,
               tudi pri odločitvah. Hvala.</p>
            </sp>
            <sp xml:id="SDZ5-Redna-19-2010-07-13.sp99">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želimo še razpravljati? Prosim za prijavo.</p>
               <p>Besedo ima dr. Luka Juri.</p>
            </sp>
            <sp xml:id="SDZ5-Redna-19-2010-07-13.sp100">

               <speaker>DR. LUKA JURI:</speaker>

               <p>Hvala lepa.</p>
               <p>Kot prvo bi spomnil na nekaj, da pri tem zakonu ne govorimo o posojilu, ne govorimo o
               finančnem odlivu, ampak govorimo o poroštvu. To je prvi pomemben element, ker ko
               kolegi na drugi strani omenjajo finančne obremenitve pri drugih projektih, mislim, da
               je bila omenjena študentska prehrana, če se ne motim, tam govorimo o konkretnem
               denarju za konkretni projekt. Tu govorimo o poroštvu. Torej govorimo o vzpostavitvi
               varnostnega sistema, ki bo zagotavljal naši skupni valuti stabilnost.</p>
               <p>Drugo, točno glede tega amandmaja, naj preberem, da "poroštva", tako piše amandma,
               "po tem zakonu odobri Državni zbor Republike Slovenije z zakoni". Torej, mi bi sedaj
               sprejeli zakon. In če bi ta amandma uveljavili, bi sprejeli zakon, v katerem bi
               napisali, za poroštva sprejemamo druge zakone, potem pomeni, da tega zakon ne
               potrebujemo. To je kot, če bi nekdo naredil izpit in bi dobil vozniško dovoljenje, v
               katerem bi pisalo, da za vsako posamično vožnjo mora narediti še enkrat izpit in
               dobiti posebno dovoljenje za tisto vožnjo, to je isto. Dejansko gre tukaj za željo,
               da se pač skozi neka stranka vrata nevtralizira zakon, ker ali ga rabimo in potem
               mora biti učinkovit ali ga na tak način nevtraliziramo in potem ga sploh ne
               sprejmemo, če pa ga želimo sprejeti, mislim, da nima smisla, da slepomišimo in
               sprejemamo amandma, ki dejansko govori, zakon nima nobene veljave, zato ker itak za
               vsako posamično poroštvo se moramo še enkrat tu srečati. Ampak, če je to to, potem ne
               predlagati teh amandmajev, ampak enostavno naj se glasuje proti zakonu in to je to,
               če se misli, da je ta zakon nepotreben.</p>
               <p>Nasploh pa se tudi sprašujem, kakšna je pozicija partnerjev v Državnem zboru glede
               našega članstva v Evropski uniji in v evroobmočju. Če hočemo ostati v evroobmočju, če
               hočemo ostati v tistem jedru čedalje bolj trdne in tudi integrirane Evropske unije,
               potem takšen zakon rabimo, ker tako poroštvo rabimo, zato ker takšen evropski sistem,
               ki bo omogočal stabilnost evra, enostavno potrebujemo. Sicer recimo evru adijo, nas
               ne zanima, izstopamo iz evroobmočja, naslednji korak bo verjetno izstop iz EU in se
               gremo "evropski Iran" ali pa "evropsko Severno Korejo". To sta ti dve opciji. Torej,
               ali gremo v eno ali v drugo pot.</p>
               <p>Jaz ta zakon podpiram. Zavedam se odgovornosti, ki jo prinaša, kar se tiče poroštev
               in ne kar se tiče konkretnih odlivov, ampak dejansko se zavedam, da če želimo
               močnejšo EU, je to tista pot. Če želimo močan stabilen evro, je to prava pot. Če pa
               želimo šibak evro, potem pa sem prvi, ki reče, potem pa raje izstopimo pa imamo raje
               šibak tolar kot pa šibak evro, vsaj imamo nadzor nad našo monetarno politiko.</p>
               <p>Zato bom zaključil samo s tem, da v kolikor se temu zakonu nasprotuje, ker se
               nasprotuje poroštvu, predlagam, da kolegi imajo tudi vso pravico in so nanizali tudi
               že racionalne argumente, naj rečejo: "Mi nismo za zakon, mi konec koncev nismo za
               evro, naredili smo napako, ko smo vstopili, gremo ven in se vrnimo na tolar." Če pa
               še vedno vztrajamo vsi skupaj in iskreno mislimo, da je evro prava prihodnost našega
               območja, potem pa podprimo to poroštvo in naredimo zakon, ki bo operativen, ne pa
               zakon, ki bo samo list na papirju in nič drugega. Hvala.</p>
            </sp>
            <sp xml:id="SDZ5-Redna-19-2010-07-13.sp101">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospa Renata Brunskole.</p>
            </sp>
            <sp xml:id="SDZ5-Redna-19-2010-07-13.sp102">

               <speaker>RENATA BRUNSKOLE:</speaker>

               <p>Hvala lepa. Lepo pozdravljeni, gospod predsednik, gospa državna sekretarka, gospa
               direktorica, kolegice in kolegi!</p>
               <p>Zanimiva je današnja razprava, še posebej v tej smeri v povezavi s tem amandmajem, ki
               ga ne bom podprla. Posebej mi je zanimiva, ker vezana na vstop Slovenije v EU in
               vstop v evroobmočje je zgodovina, pomembna zgodovina, za katero upam, da je nekateri
               ne pozabljajo in da pomeni, da je Slovenija v družini evroobmočja v dobrem in slabem,
               torej ne samo takrat, kadar bi si želeli, recimo, pridobiti milijardo evrov
               investicijskih sredstev kot v letošnjem letu za pomembne infrastrukturne projekte,
               temveč tudi takrat, ko bo morebiti katera od držav članic pomoči potrebna.
               Predstavnica Vlade je že na seji odbora poudarila, da zakonsko besedilo predstavlja
               varnostno mrežo članic, ki bi potrebovale pomoč oziroma finančne vire za normalno
               delovanje, zato naj se potrebni pravni postopki čim prej zaključijo, saj bi ob
               izraženi nepodpori Slovenija med članicami evroobmočja bila izključena iz možnosti
               prejemanja predvidene pomoči. Dvomim, da si kdo od kolegov poslancev ali poslank kaj
               takega želi oziroma da kakorkoli pozablja na pomembno odgovornost, ki jo imamo
               poslanke in poslanci v Državnem zboru Republike Slovenije, ko odločamo o pomembnih
               spremembah zakonodaje, o pomembnih odločitvah. Verjamem tudi ali pa ne vem, ali so
               mogoče tudi še nekateri od kolegov, ki so tudi že danes razpravljali, pozabili na
               dejstvo, da se je Slovenija zadolževala že pred nastopom te vlade, pred to
               potrditvijo za avtocestni program, zatorej se mi zdi, da danes nekateri kar nekako
               demagoško nastopajo o tem, da danes naši otroci, ko se rodijo ali pa so se že rodili,
               so zdaj že zadolženi. Dejstvo je, pred to vlado je bila že zadolžitev in ne
               oporekamo, da ne potrebujemo cest in ostalih infrastrukturnih projektov. Zatorej meni
               ti določeni izrečeni stavki danes delujejo skoraj kot neke vrste neodgovorno
               sprenevedanje. Ne bi si želela tega izreči, vendar žal je temu tako in prav je tudi,
               kot sem prej že rekla, da res ne pozabimo, da prejema Republika Slovenija pomembna
               evropska sredstva in da je na področju razvoja Slovenija ta milijarda evrov še kako
               pomembna za nas. Verjamem, da bo v okviru finančne perspektive tudi za naslednja
               obdobja še možnosti, da pridobivamo ta sredstva.</p>
               <p>Torej amandmaja, ki je naveden v povezavi s 4. členom, da se 4. člen spremeni, ne bom
               podprla. V povezavi s tem amandmajem, kjer navaja o tem, da poroštva po tem zakonu
               odobri Državni zbor Republike Slovenije z zakoni, predlog zakona pa pripravi Vlada
               smiselno in tako naprej, to vlado je potrjeval Državni zbor. Izrazil ji je zaupanje
               in jaz sem prepričana, da vsi tisti odgovorni v Vladi, pristojna ministrstva in
               zaposleni še kako odgovorno in skrbno ravnajo. Prepričana sem tudi, da so pod velikim
               drobnogledom Državnega zbora in bo tako temu še tudi naprej. Še veliko sprememb
               zakonodaje bomo verjetno še do konca tega mandata sprejemali, tudi rebalansov
               proračuna, in verjetno bo tudi še veliko možnosti in priložnosti tudi za Državni
               zbor, če morebiti katero od ravnanj ali poroštev ali karkoli ni bilo storjeno prav,
               da bomo primerno v tej smeri ukrepali. Zatorej amandmaja zagotovo ne bom podprla.
               Prepričana pa sem in zagotovo tukaj podpiram predstavitev državne sekretarke, ki je
               zelo jasno poudarila, da je Slovenija v Evropski uniji, v euroobmočju, v tej veliki
               družini v dobrem in slabem. Zatorej tudi, kot je kolega Juri že izrekel, vemo, kaj
               pomeni poroštvo, vemo, kaj pomeni dajanje sredstev, kaj je najem kredita in temu
               primerno se dajmo potem tudi vesti in tudi sprejemati odločitve, nikakor pa si ne
               očitati. Hvala.</p>
            </sp>
            <sp xml:id="SDZ5-Redna-19-2010-07-13.sp103">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jože Tanko.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp104">

               <speaker>JOŽE TANKO:</speaker>

               <p>Jaz ne bom imel toliko moralnih naukov za kolege poslance iz nasproti sedečih
               poslanskih skupin, kot smo sedaj poslušali. Bi pa rad opozoril na naslednje. Danes
               imamo pred seboj zakon, ki predstavlja dimenzijo četrtine državnega proračuna oziroma
               predstavlja 30 % več, kot je izkazan primanjkljaj v državnem proračunu, in tu ni
               nikogar od najodgovornejših, ni predsednika Vlade in ni ministra za finance. Človek
               bi pričakoval, da bi pri tako zahtevnih razpravah, kot je razprava o dveh milijardah
               in še nekaj evrov poroštev, tu sedeli najodgovornejši možje države. Prej smo imeli
               eno točko, kjer smo se seznanili z rezultati referenduma in je prišel predsednik
               Vlade povedati, da so ga povsod pohvalili. Sedaj ko pa imamo pred seboj neko zahtevno
               zadevo, neko za državo zelo pomembno zadevo pa tukaj ni nikogar pri razpravi, nikogar
               od tistih, ki bi morali tukaj nedvoumno biti in braniti tisto, kar so predlagali. Jaz
               se ne strinjam s tem, da je sicer formalnost izpolnjena, vendar ni dovolj, da sedi na
               tej seji Državnega zbora državna sekretarka Ministrstva za finance in poskuša braniti
               tisto, kar je sprejela vlada Boruta Pahorja.</p>
               <p>Druga stvar, ko govorimo o teh stvareh, bi rad opozoril, da Slovaška ni podprla
               pomoči Grčiji, kar je tudi logično, kajti težko je podpreti neke rešitve za državo,
               ki ima boljši standard kot tisti, ki bomo participirali pri pomoči, kjer imajo ljudje
               uzakonjene privilegije, kjer niso v tem smislu sprejeli nobenih racionalizacij v
               svojem javnem sistemu, ampak živijo zelo podobno kot so, pomagamo pa tudi tisti, ki
               smo rangirani po standardu, po kupni moči, po drugih zmogljivostih nižje kot tisti,
               ki jim pomagamo. Upam, da bo verjetno tudi tukaj predsednik Vlade doživel zelo
               pomembno pohvalo od evropskih kolegov.</p>
               <p>Rad bi tudi opozoril, da je pristop, ki se ga gre v tem mandatu Vlada, unikaten na
               področju dajanja poroštev. Mi smo resda sprejeli 86.a člen Zakona o javnih financah,
               v katerih smo omogočili najemanje poroštev za tiste depozite, ki jih imajo varčevalci
               naših bank, da smo zagotovili tistih 12 milijard možnosti potencialov za to
               pokrivanje. Vendar v tem konkretnem primeru pa Vlada tisto dopolnitev Zakona o javnih
               financah zlorablja, kajti mi smo takrat sprejeli dopolnilo 86.a člena Zakona o javnih
               financah, izključno z namenom, da ne bodo oškodovane vloge varčevalcev in ne zaradi
               namena, kot je tukaj napisan. Poglejte obrazložitev zakona, spoštovana državna
               sekretarka, dobro bi bilo, če bi to prebral, to obrazložitev tudi minister za finance
               in predsednik Vlade, in da bi potem v skladu z obrazložitvijo takratnega zakona tudi
               ravnala na tak način. Takrat je šlo za namene, za potrebe varčevalcev v Republiki
               Sloveniji. Ta zakon, ki ga pa sedaj predlaga Vlada, pa pomeni zlorabo tega določila.
               Gre za neko imaginarno zadevo, nikjer opredeljeno, v niti enem izmed členov zakona
               namen zakona ni opredeljen. Tudi v tistem členu ne, v prvem odstavku, kjer je sicer
               napisano, da gre za programe financiranja, ki ga prejmejo sodelujoče članice
               euroobmočja, vendar ni noben namen natančneje definiran. In kar je še posebej pri tem
               4. členu, na katerega smo vložili amandma, sporno, je pa to, da Vlada lahko odobri
               koriščenje sredstev po tem zakonu tudi za posamezne instrumente financiranja izven
               programa financiranja. Skratka, pomeni to, da tudi mimo odobrenega programa
               financiranja, ki ga odobrijo članice euroobmočja. Ali to pomeni, da bomo imeli pred
               sabo spet neke posebne rešitve, recimo, za kakšno posebej izbrano domačo institucijo,
               Telargo, Ultro, ali bo samo za sum ali bo ultra sum itn., tega ne pove ta izjema, ki
               ste jo tu zapisali.</p>
               <p>Jaz bi od vas, spoštovana državna sekretarka, pravzaprav prosil za pojasnilo, za
               katere instrumente gre, za kaj bodo ti instrumenti namenjeni, kdaj se bodo aktivirali
               in tako naprej. Skratka, ta izjema, ki ni usklajena, ki omogoča izdajo poroštev mimo
               sklepov evroskupine, omogoča čisto politično distribucijo oziroma izdajanje poroštev
               znotraj Republike Slovenije za namene, ki niso nameni opredeljeni v tem zakonu.
               Menim, da bi se morali pri tako pomembnih odločitvah bolj zavedati tistega, kar je
               napisano v zakonu oziroma, kar je namen zakona in te zadeve dokaj precizno
               definirati, zelo precizno definirati. To pa je ta zakon, tako kot so že kolegi
               omenili, bianko menica Vladi Republike Slovenije za sprejemanje nekih odločitev in
               bianko menica tudi za tisto, kar ne predstavlja odločitev tistih, ki v tem delu
               sodelujejo, to se pravi, ne samo za tisto, kar odobrijo sodelujoče članice
               evroobmočja, ampak tudi za druge namene zunaj tega paketa. To je zaskrbljujoče.</p>
               <p>Problem tega zakona je tudi to, da je tu v celoti izločen Državni zbor. Državni zbor
               po tem zakonu ne sprejema poroštvenih zakonov, povsem drugače, kot, recimo,
               obravnavamo Dars, pa je slovensko podjetje, kjer namensko za vsak kreditni aranžma
               posebej sprejmemo še poroštveni zakon, povsem drugače, kot bomo najbrž, če ne bo spet
               prišlo do kakšnih izjem, obravnavali posamezne železniške odseke in tako naprej.
               Čisto drugače poteka v tem delu in problem je tudi v tem, da Državni zbor nima nobene
               funkcije nadzora nad odločitvami Vlade, nobene funkcije nadzora. Tukaj sicer piše, da
               se Državni zbor tromesečno obvešča, ampak to ni nadzor. To še ni nadzor. Glede na to,
               da imamo relativno slabe izkušnje pri tem, ko poskušamo, da bi Državni zbor na
               posameznih področjih opravil svojo nadzorno funkcijo za zakone, ki jih sprejema, in
               tukaj se seje ne sklicujejo, je treba tukaj ugotoviti, da je zakon napisan tako, da o
               tem v Državnem zboru ne bo možno razpravljati. O tem v Državnem zboru, pa gre za
               znesek, ki je večji od primanjkljaja v proračunu, bistveno večji znesek, za tretjino
               večji znesek, ne bo možno razpravljati, ne o namenih porabe, ne o kvaliteti
               koriščenja sredstev, ne o, ne vem, kakšnih drugih zadevah. Skratka, politika, ki jo
               je zastavila Vlada v tem mandatu, črta nadzor na vseh področjih, kjer so kakorkoli
               prizadeti interesi koalicije.</p>
               <p>Mi smo se srečali že z ukinitvijo parlamentarne nadzorne komisije samo zato, ker eden
               izmed deležnikov tega nadzora ni bil zadovoljen z nadzorom, pa na Ustavnem sodišču ni
               uspel, da bi uveljavil tisto, kar je mislil, da bi moralo biti. Govorim o nadzoru nad
               tako imenovano Kosovo komisijo. Danes smo dobili obvestilo, ponovno, da je Ustavno
               sodišče še zadnjič zavrnilo pritožbo tistih, ki so se pritožili na spremembo
               Poslovnika. Ampak ker se to v legalnem postopku ni uspelo izpeljati in ukiniti ali pa
               spremeniti poslovnika, ste dosegli s spremembo zakona ukinitev nadzora nad tako
               imenovano Kosovo komisijo. Ukinili ste številne druge nadzore, recimo nadzor nad
               Skladom kmetijskih zemljišč in gozdov. Državni zbor je bil s spremembo zakona
               razrešen nadzora nad poročili in nad poslovanjem Sklada kmetijskih zemljišč in
               gozdov. Iz dometa Državnega zbora se umika tudi nadzor nad premoženjem Kada in Soda s
               to spremembo zakona, ki ste ga sprejeli. Sedaj se tukaj predlaga še črtanje nadzora
               Državnega zbora nad izdajanjem poroštev. Nedavno tega smo tu obravnavali rebalans
               proračuna za leto 2010 in vso spremljajočo zakonodajo, pa teh zadev ni bilo nikjer
               navedenih. Ne v poroštveni kvoti ne v ne vem čem. Ni bilo zavedenih teh zadev v tisti
               spremljajoči zakonodaji, ki smo jo sprejemali tukaj. In tu lahko govorimo o načrtnem
               izigravanju nadzora Državnega zbora nad izvršno vejo oblasti. In najbrž, če neka
               oblast deluje brez nadzora, to zagotovo ne more prispevati k transparentnosti,
               preglednosti, racionalnosti, učinkovitosti in podobnim zadevam. Zagotovo to ne more,
               in ker so ti nadzori ukinjeni, tudi ne bo možno uveljavljati politične odgovornosti.
               Kako le, če te zadeve ne bodo več v pristojnosti Državnega zbora. In ta paradigma, ki
               jo na področju nadzora uveljavljate v tem mandatu, je najbrž unikatna v euroobmočju
               ali tudi celo v drugih državah Evropske unije.</p>
               <p>Skratka, neobičajna benevolenca koalicije do svojih izvršnikov, kljub temu, da se v
               tem mandatu soočamo s številnimi aferami, s številnimi sumi zlorab,
               netransparentnostjo, prelivanjem sredstev, dogovornih klientelističnih odločitev in
               financiranj in tako naprej. Kljub temu, da se je v tem mandatu odprlo veliko tem, ki
               so povezane s klientelističnimi ravnanji, tudi tu lahko govorimo o politični
               korupciji, poplačilu dolgov za podpore in podobno, se intenzivno ukinja nadzorna
               funkcija Državnega zbora nad izvršno oblastjo. In pričakoval bi, da bodo poslanci
               koalicije ravnali v teh primerih drugače, še posebej, ker je tudi Zakonodajno-pravna
               služba Državnega zbora opozorila, ne enkrat, večkrat, da rešitev, ki jo v tem zakonu
               predlagate, ni prava in ni skladna z veljavnim pravnim redom Republike Slovenije.</p>
               <p>Jaz ne verjamem, da je gospa državna sekretarka tista, ki bo razložila poslancem
               Državnega zbora, ali je zadeva ustavno korektna ali ni ustavno korektna, zato imamo
               najbrž več drugih možnosti, ne samo Ustavno sodišče, morda tudi sprejem obvezne
               razlage v Državnem zboru, kako se kakšne stvari razumejo, Vlada pa te pristojnosti
               nima. In dobro bi bilo, če bi Vlada prisluhnila opozorilom, ki jih dajemo poslanci
               opozicijskih poslanskih skupin. Tisto, kar pomeni večino, ni vedno zakonito, ni vedno
               ustavno in ni vedno transparentno in pregledno. Zato tudi predlagam, da zelo dobro
               razmislite, preden boste glasovali o zavrniti tega amandmaja naše poslanske
               skupine.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-13.sp105">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>K besedi se je javila državna sekretarka Mateja Vraničar, potem pa bom odprl še en
               krog za prijavo.</p>
            </sp>
            <sp xml:id="SDZ5-Redna-19-2010-07-13.sp106">

               <speaker>MATEJA VRANIČAR:</speaker>

               <p>Hvala lepa, ponovno, za besedo.</p>
               <p>Naj najprej odgovorim na konkretno vprašanje, ki mi je bilo zastavljeno, namreč, za
               katere finančne instrumente gre v tretjem odstavku 4. člena, po katerem Vlada lahko
               odobri koriščenje sredstev tudi za posamezne instrumente financiranja izven programa
               financiranja.</p>
               <p>Če pogledate prvi odstavek 3. člena, ta natančno določa, za katere obveznosti družbe
               lahko Slovenija v okviru tega mehanizma daje poroštva. In v prvi alineji so navedeni
               najeti krediti, izdani dolžniški vrednostni papirji in drugi posli, ki sodijo v
               posamezen program financiranja. Posamezen program financiranja se odobri oziroma se
               določi na podlagi zahtevka posamezne države članice, ki se znajde v težavah in želi
               pridobiti sredstva preko zadevne družbe, in družba s programom financiranja določi
               kako, na kakšen način s katerimi finančnimi instrumenti bo zagotovila sredstva, ki
               jih bo mogoče tej državi članici v težavah zagotoviti.</p>
               <p>V drugi in tretji alineji tega istega prvega odstavka 3. člena pa so navedeni drugi
               instrumenti financiranja, ki niso vključeni v posamezen program za posamezno državo.
               Zakaj? Lahko se zgodi, da se s sredstvi, ki so zbrana z enim programom financiranja,
               financirajo različne potrebe. Lahko se zgodi, da družba zaradi položaja na trgu
               oceni, da je primerno izdati mogoče kakšne izvedene finančne instrumente, ki v samem
               programu financiranja niso navedeni, so pa absolutno in izključno povezani z namenom
               in cilji, ki jih zasleduje družba, ter povezani z odločitvami uprave družbe, v kateri
               sodelujejo vse udeležene države članice.</p>
               <p>Torej, v tretjem odstavku 4. člena v nobenem primeru ne gre za neko bianko
               pooblastilo za odobravanje nekih poroštev ali kvot iz odobrenega poroštva, ampak gre
               za spremljanje poslovanja družbe in za možnost sodelovanja pri posameznih
               instrumentih financiranja, ki jih družba potrebuje za učinkovito izvajanje svojih
               nalog.</p>
               <p>Dovolite mi nekaj odgovorov še na druga vprašanja, ki so se pojavila v razpravi.</p>
               <p>Najprej ugotovitev, da je Slovaška Republika zavrnila posojilo Grčiji. Govorimo zdaj
               seveda o drugem zakonu, pa vendar moramo opozoriti, da je Slovaška šele včeraj dobila
               novo vlado in da je vlada zavezana, da do konca tega meseca sproži ustrezne postopke
               za odobritev posojila Grčiji in tudi za udeležbo Slovaške v tem posebnem mehanizmu za
               stabilizacijo evroobmočja. Poleg Slovaške, kjer so se zadeve zavlekle zaradi
               imenovanja nove vlade, edino Belgija še ni potrdila oziroma sprejela ustreznih
               ukrepov za sodelovanje v tem poroštvenem mehanizmu. Vendar tudi s strani Belgije
               pričakujemo odločitev še v tem mesecu, tako kot se je tudi Slovenija zavezala, da bo
               odločitev evropskim institucijam v zvezi z vključitvijo v zadevni mehanizem sporočila
               do konca meseca julija.</p>
               <p>Seveda, vsaka država članica ima svoja notranjepravna pravila, v katerih primerih in
               na kakšen način morajo biti sprejete odločitve v zvezi z dajanjem poroštev ali
               posojil. Slovenija ima v ustavi zapisano, da se posojila in poroštva lahko izdajajo
               samo na podlagi zakona. In pred nami je zakon, ki to ustavno določbo spoštuje in
               izvaja. Nekatere druge države ravnajo podobno in morajo ravno tako izpeljati
               zakonodajne postopke. Drugim zadostuje akt izvršne veje oblasti in lahko vlada sama
               sprejme ustrezne ukrepe, ki zagotovijo sodelovanje v tovrstnih mehanizmih.</p>
               <p>Dovolite mi še odgovor na konkretno vprašanje oziroma trditev, da bi bil v primeru,
               če bi v težave zašla Španija, angažma Slovenije štirikrat večji, kot pa je angažma v
               primeru izdaje posojila Grčiji. Problem Grčije je bil prvi problem, s katerim se je
               Evropa soočila in nanj odgovorila s predlogom, da države članice evroobmočja dajo
               Grčiji posojila. S tem direktno stopajo v posojilna razmerja same z Grčijo. Potem na
               podlagi ugotovitev, kako zapleten in dolgotrajen je ta mehanizem in kakšne so tudi
               nevarnosti tovrstnega mehanizma, pa je bilo dogovorjeno, da se za morebitne naslednje
               druge primere namesto individualnega zagotavljanja posojil posamezni državi članici,
               vzpostavi splošen mehanizem, ki je na razpolago v naslednjih treh letih in zato v
               bistvu sprejem tega zakona pomeni, da za morebitne druge države članice, ki bi zašle
               v težave, ne bo treba sprejemati podobnega zakona, kakršnega smo sprejeli za posojilo
               Grčiji, ampak bomo preko tega mehanizma in te družbe z zagotovitvijo poroštev
               zagotovili tisto podporo in pomoč posamezni državi, ki nam vsem skupaj zagotavlja
               trdno valuto.</p>
               <p>Mogoče samo še beseda, dve v zvezi z evidentiranjem oziroma z vključevanjem poroštev
               v državni proračun oziroma v rebalans proračuna. Zakon, ki je pred nami, postavlja
               možnost, da Slovenija sprejme oziroma da poroštvo v skupni vrednosti 2 milijardi 73
               milijonov evrov. Kolikšen bo dejansko potreben znesek, je odvisno od situacije v
               posameznih državah članicah, ki bi se zašle v težave in bi zato zaprosile za
               sodelovanje oziroma pomoč zadevno družbo. Šele v tistem trenutku bo dejansko prišlo
               do odobritve posamezne kvote poroštva in v tistem trenutku se bo ta znesek
               evidentiral v stanju izdanih poroštev in jamstev v okviru izvenbilančne evidence. V
               samem proračunu v B-bilanci se namreč vodijo samo planirani zneski možnih unovčitev,
               do katerih pa v tem konkretnem primeru v danih okoliščinah po našem mnenju ne bo
               prišlo oziroma bo v trenutku, ko bodo posamezna poroštva dana, tudi ocenjeno
               tveganje, kakšno je, da bi bilo morebiti poroštvo unovčeno. Toliko zaenkrat.
               Hvala.</p>
            </sp>
            <sp xml:id="SDZ5-Redna-19-2010-07-13.sp107">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Kakšna želja za razpravo, želi kdo razpravljati? Prosim za prijavo. Besedo ima Vili
               Trofenik.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp108">

               <speaker>VILI TROFENIK:</speaker>

               <p>Hvala za besedo.</p>
               <p>Najprej sem se mislil odpovedati, ampak imam občutek, da se zadeva vedno bolj
               zapleta. Vzel si bom pravico, ker je bi kritiziran tu minister za finance, da ga ni.
               Kot vem, je na Ecofinu, že včeraj je bil, zato ni fer, da kritiziramo pred javnostjo
               in ne vemo, da ne more biti prisoten oziroma tu z nami.</p>
               <p>Če se vrnem k Poslovniku in to je obravnava amandmaja. Na prvi pogled bi človek moral
               pritegniti v tistem delu predlagateljem amandmaja, ko izhajajo iz opozorila
               Zakonodajno-pravne službe o potencialno ustavnospornih določilih, zlasti 4. členu
               zakona. Govorim o potencialno ustavnospornih. V tem smislu se strinjam s
               predlagatelji in bi jim človek moral pritegniti. Vendar v nadaljevanju pa stvar ni
               tako enostavna. Vsa diskusija ali pretežni del diskusije ne pelje k iskanju rešitve
               za izhod iz te zadrege o potencialno ustavnospornih določilih zakona, ampak je, bom
               čez prst rekel, 90 % diskusije za dnevno politične potrebe, ki z vsebino zakona
               nimajo nobene zveze, zlasti mislim da, pa brez, da bi želel kakršno koli polemiko s
               kom, je neprimerno primerjati poroštva z realnimi proračunskimi stroški, kot je
               recimo dijaška prehrana in podobne zadeve. Seveda je bilo že na samem Odboru za
               finance čutiti, da se to opozorilo Zakonodajno-pravne službe o nekaterih potencialno
               ustavnospornih določilih izkorišča za dnevno politiko, ni pa volje ne pri opoziciji
               ne, če sem odkrit, v večini koalicije, da bi izšli z neko kvalitetnejšo rešitvijo, ki
               bi upoštevala to izjemo, da imamo, baje, kot edina članica evroobmočja to ustavno
               določilo, da se o poroštvih odloča z zakonom. Zakone pač sprejema parlament. Mislim,
               da so, kot laik si upam trditi, da so izhodi, ki bi obšli ta proble. Na koncu me je
               tudi na nek način sprovociral, se opravičujem, zadnji del izjave državne sekretarke,
               ki je odgovarjala na pripombe opozicije, da ta poroštva ne gredo v kvoto državnih
               poroštev, kot o tem poseben člen govori. Mislim, da bi moralo na nek način v kvoto, v
               tako ali drugačno kvoto, in da bi cel pristop zakona kot takega moral biti bolj
               restriktiven, ali če hočete, Državni zbor bi moral na nek način otežiti Vladi, da
               daje, sedaj bom malo zloben, relativno lahka soglasja. Mislim, da tako rešitev bi
               lahko našli z nekim restriktivnim pristopom in, če ne drugače tako, da bi omejili na
               neko periodo, ni možno, da je to celo proračunsko leto, skupno kvoto, kvoto, ki jo
               potrebujemo za domača poroštva, se bom tako izrazil, in kvoto, ki jo je treba
               zagotoviti za poroštvo po tem zakonu, če že in ne da bi hodila Vlada z vsakim
               poroštvom v Državni zbor, ampak da bi prihajala v nekih časovnih intervalih, ki bi
               pomenili zneskovno manjše rizike, kot je bianko poroštvo za dve milijardi. Ampak v to
               smer ni bilo možno razmišljati, ker ni bilo politične volje in potem nima smisla iti
               iskati take rešitve.</p>
               <p>Kar se odgovora tiče, s katerim nisem zadovoljen, to je bolj računovodsko, ne
               zamerite, tehnično, kako bo to invertirano. Zakaj? Če mi ne bi bili v monetarni uniji
               oziroma če ne bi imeli evra kot valute, in bi prišli, recimo, v težave, bi si stroške
               za te težave morali obračunati. V vsakem primeru bi se to izkazalo, če bi sami
               financirali svojo lastno sanacijo. In na drugi strani je seveda samo vprašanje
               verjetnosti, kje je večja verjetnost, da bo unovčeno poroštvo, ki smo ga dali za
               potrebe Soda? Ali je večja verjetnost, da bo unovčeno poroštvo, ki smo ga dali v
               preteklosti za Dars? Kako je s tema dvema verjetnostima, ker gre za običajno klasično
               verjetnost, če bo poroštvo ločeno bo strošek, če ne bo unovčeno, ne bo proračunski
               strošek. Enako je tu. Obstaja neka verjetnost. Za to verjetnost ne vemo niti, ali je
               v primerjavi z verjetnostno do Soda večja ali manjša, in kakšna je ta verjetnost v
               primerjavi s poroštvi, ki smo jih dali Darsu, da o drugih ne govorim. Ker od tega je
               odvisno, ali je, bo to enkrat realni strošek v A-bilanci, če tako rečem, proračuna,
               ali ne bo. Da pa je majhna verjetnost v primeru z ostalima dvema, si jaz ne bi upal
               trditi, pa ne da strašim. Ker če bi se izkazalo, da je zelo majhna verjetnost, ali da
               je ta verjetnost blizu nič, potem tega inštrumenta Evropa ne bi iskala. Bojim se, da
               je verjetnost v tem smislu relativno velika. Ker če verjetnost ne bi bila relativno
               velika, problema ne bi bilo, problemi pa očitno so.</p>
               <p>Kar se samega amandmaja tiče naj mi avtorji, še enkrat trdim, z izhodiščno idejo, da
               je problem v tem samem določilu 149. člena, se absolutno strinjam. To sem tudi že na
               odboru povedal in tudi v uvodnem stališču sem to priznal. Seveda, ko pa berem ta
               naprej, nastopi ena zadrega. Vem, da bodo avtorji rekli, "saj se ga da v tretjem
               branju popraviti". In sicer zadrega nastopi po vrstnem redu dejanj, kako si jih
               predstavljamo, ki bi se zgodilo. Da se bomo razumeli, tekst je naslednji: "Poroštva
               po tem zakonu odobri Državni zbor Republike Slovenije z zakoni." To je O. K. "Predlog
               zakona pripravi Vlada Republike Slovenije smiselno, glede na vsakokratni program
               financiranja, ki ga soglasno sprejmejo sodelujoče države članice evro območja." Kaj
               pa zdaj? Ali najprej članica in v imenu Slovenije Vlada soglaša z nekim programom,
               potem pa ko soglaša, pa pride postfestum v Državni zbor potem zakon, je pa dvoje
               možno, da Državni zbor sprejme zakon o poroštvu, potem je O. K., če pa ga ne sprejme,
               potem pa nima več Vlada pogojev za soglasje, ki ga je izdala. Če pa ni soglasja Vlade
               Republike Slovenije, potem pa cel program ne velja, ker morajo vsi soglašati, vsaj
               tako jaz razumem osnovni tekst zakona in mislim, da se samo s popravkom 4. člena vse
               zadrege, ki so v tem zakonu in o katerih bi se bilo smiselno pogovarjati in iskati
               kvalitetne rešitve, ne dajo rešiti, ampak da ta amandma bolj daje možnost za
               politično diskusijo, pa še ta diskusija glede na to, kar je bilo do zdaj povedano, ne
               pelje k pozitivnemu cilju, to je izboljšanju zakona. Tako da zdaj pri samem
               odločanju, ne samo o tem amandmaju, ta amandma bi naj nekaj reševal, ampak v celoti
               ne rešuje, so še druge pomanjkljivosti, ki pač izhajajo iz nekega koncepta, ki si ga
               je predlagatelj izbral. Vidim pa v tem konceptu še eno dodatno nevarnost, ker smo mi
               v Sloveniji mojstri za takšne zadeve, bomo prišli v v tem trenutku še neznano, ampak
               možno skušnjavo, da bomo iskali izgovor v tem zakonu, da smo potencialno obšli
               ustavo, pa bomo po vzoru tega zakona ponovno poskušali obiti kakšno ustavno določilo.
               In nobenega jamstva ni, da se to ne bi zgodilo.</p>
               <p>Še enkrat, da zaključim, ideja ali sodišče ja, realizacija ne, enaka situacija je
               tudi pri zakonu. Slovenija si ne more privoščiti, da ne bi pristopila k temu
               instrumentu, na drugi strani pa rešitev ni najbolj kvalitetna, pa naj bo to povedano
               dobronamerno. Glede na prejšnje diskusije – zdaj bom pa malo zloben, ki so bile, ker
               takrat nisem mogel replicirati, ker niso bili izpolnjeni poslovniški pogoji –, tisti,
               ki toliko govorijo o Grčiji, se morajo zavedati, da je Grčiji asistiral ali jo idejno
               vodil pri teh špekulacijah gospod Saks. To se ve v celem. Kdo je pa gospod Saks in
               kaj so nekateri hoteli s pomočjo gospoda Saksa v Sloveniji v preteklosti delati, je
               tudi dobro vedeti. Zdaj pa, da uravnotežim to izjavo, res pa se je za bati, da bi
               glede na te druge instrumente, jaz jim osebno nasprotujem, ker dajejo manevrski
               prostor tudi za tak instrument, da bi nek nogometni klub, ki išče za plače 150
               milijonov evrov v tem trenutku v državi, ki je svetovni prvak, ker je to velika
               nevarnost, da se to zgodi, ker so izgubili razsodnost zaradi tega in to ni kar za
               odmet, če nekdo rabi samo za plače 150 milijonov, toliko kot je tretjina slovenske
               obveznosti do Grčije, pa naj bo to preslišano. Hvala lepa.</p>
            </sp>
            <sp xml:id="SDZ5-Redna-19-2010-07-13.sp109">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač. Prosim.</p>
            </sp>
            <sp xml:id="SDZ5-Redna-19-2010-07-13.sp110">

               <speaker>ZVONKO ČERNAČ:</speaker>

               <p>Normalno, da bi bila najbolj pravilna pot ta zakon zavrniti in sprejeti samo tisto,
               kar je danes znano in kar vemo, to pa je ustanovni kapital v višini 31 tisoč evrov in
               delež Slovenije v višini 146,05 evrov in pooblastilo za dokapitalizacijo, če želite,
               do 30 milijonov oziroma do slovenskega deleža 144 in nekaj tisoč evrov. In potem
               odločanje o poroštvih takrat, ko se, če se zgodijo. To bi bila ustavno pravilna in
               zakonsko korektna pot, vendar danes takšne nimamo na mizi. Danes imamo zakon, ki je
               po formalni in po plati zgrešen. Ustava je jasna, naj ponovim še enkrat: Poroštva se
               lahko odobrijo samo z zakonom. Po vsebinski plati, če poenostavimo, pa gre za to, da
               je balon, ki so ga vsi izdatno napihovali z vseh strani, prišel do neke
               preobremenitve in je seveda počil. Pri nekaterih malo bolj, pri drugih malo manj.
               Zdaj se dogaja mehanizem, ki ne bo odpravil teh slabosti prenapihovanja, ampak, ki bo
               omogočil, da se bo ta balon z nekimi obliži zalepil, z državnimi poroštvi zadaj in
               omogočil ponovno napihovanje do ponovne prenapihnjenosti, ki se bo slej ali prej
               zgodila. To je problem tega zakona, da ne odpravlja resničnih težav. Poleg tega je
               treba le razumeti, v kakšni situaciji se danes nahaja Slovenija in kaj bo morala
               storiti v prihodnjih dnevih, tednih in mesecih, če ne želi tudi sama priti na to pot,
               na katero so stopile nekatere države Evropske unije, med njimi prva Grčija. Slovenija
               si ne sme tega dovoliti v nobenem primeru. Nobenih razlogov ni, da bi se nam to
               zgodilo, vendar se koraki, ki se delajo na tej poti, vedno bolj približujejo temu
               scenariju. Eden izmed teh korakov je tudi ta nesrečni zakon, pa številni drugi
               zakoni, ki ste jih v tem Državnem zboru sprejeli in ki ste ta slovenski balon
               prenapihovali. Mislim, da je prav, da se enkrat ta neprimeren način, neprimerna pot
               konča in mislim, da je prav, da se konča na tej točki, ki je tudi formalno sporna –
               na zakonu, ki je v nasprotju z veljavnimi določbami Ustave in v nasprotju z
               veljavnimi zakonskimi določili. Jaz sem si vzel enega izmed zakonov o poroštvih, ki
               je bil sprejet v preteklosti. Vzel sem zakon, ki ima številko približno tako, kot je
               ta tukaj. Vendar v letu 2006, ko je bil sprejet, je bila ta številka še v tolarjih.
               Gre za Zakon o poroštvu Republike Slovenije za obveznosti Univerze na Primorskem iz
               naslova kreditov najetih za sofinanciranje razširitve in posodobitve prostorskih
               pogojev. Ta zakon sem vložil sam s še nekaterimi poslanci in je bil soglasno sprejet.
               Šlo je za znesek 1 milijardo 932 milijonov tolarjev, kar pomeni približno 8 milijonov
               evrov. 8 milijonov evrov. Danes pa govorimo od dveh milijardah in 73 milijonov evrov.
               Ob tem, da ne vemo, zakaj bodo ta sredstva sploh porabljena. Te dikcije, ki so v
               zakonu, so tako široke, da so lahko uporabljene za karkoli. In v tem zakonu, glejte,
               piše v 1. členu, "kredite do višine iz prejšnjega odstavka najame Univerza na
               Primorskem za sofinanciranje investicij v višini, ki jih določa Zakon o temeljnih
               razvojnih programih na področju izobraževanja in znanosti". Za konkretne primere, ki
               so določene v nekem zakonu, še več, v tem zakonu, v 2. členu so točno napisani
               pogoji, pod katerimi se to poroštvo daje, višine obrestne mere morajo biti
               primerljive in tako naprej, kot so krediti z državnim poroštvom, rok odplačila največ
               toliko let, stroški največ toliko, strošek rezervacije največ toliko, odplačilo
               glavnice in tako naprej. Vse je zelo jasno in nedvoumno določeno in jaz se spomnim
               takratne procedure, še na te zelo jasne določbe smo poslušali pripombe v tej hiši s
               strani takratne Zakonodajno-pravne službe. Res je, da so nam takrat malo nagajali
               tudi po nepotrebnem, ampak kljub temu pripombe, da še vedno ni namen dovolj jasno
               določen, ker zakon o temeljnih razvojnih programih ni dovolj, češ, da bi morali biti
               navedeni konkretni projekti, kar je seveda v nasprotju z eno normalno, zdravorazumsko
               logiko. Ampak, pogoj, namen in vse ostalo, pa bi morali biti določeni. In tisto, kar
               je najhujše v tem 4. členu, pristojnost, ki je po Ustavi tega parlamenta, se temu
               parlamentu jemlje in se jo z zakonom daje Vladi. Kajti Vlada bo v skladu s 4. členom
               odločala o posameznih poroštvih in o odobritvi posameznega poroštva.</p>
               <p>V Poslanski skupini Slovenske demokratske stranke smo predlagali, da se ta neustrezen
               zakon v celoti zavrne, vendar nismo bili uslišani, zaradi tega smo poskušali vsaj v
               enem manjšem delu popraviti to, kar je v njem škodljivega. Drugače pa bi bilo treba v
               tem trenutku tudi glede na notranjepolitične razmere, ko so upokojenci v tej državi,
               zaposleni v javnem sektorju, praktično vsi soočeni s tem, da bo treba stiskati pasove
               v prihodnjem letu v istem obdobju, ko se tukaj dogaja in ko se pripravlja neko stanje
               za to, da bodo ti ukrepi nekako le sprejeti, se Vlada sooča s tem, da odobrimo 400
               milijonov evrov, dve milijardi evrov, za katere niti ne vemo kako, kdaj in na kakšen
               način bodo izkoriščeni in popolno po nepotrebnem. Jaz mislim, da tudi z nekega
               razumskega vidika, z načina pristopa k temu to ni pravilen postopek. In v okviru
               Evropske unije bi Slovenija naredila tisto, kar je treba, če bi rekla, da smo v tej
               družbi, smo s tem ustanovnim deležem 30 tisoč evrov in smo pripravljeni do povečanja
               do 30 milijonov prispevati svoj delež, vse ostalo bomo pa sprejeli takrat, ko bo do
               konkretnih odločitev prišlo, ker je taka naša notranja zakonodaja in nihče nam tega
               ne more oporekati. Nihče nas tudi ne more prisiliti, da ta zakon, tak ali drugačen,
               sprejmemo, ker je to naša suverena pristojnost. Vendar, če se je premier obvezal, če
               se je finančni minister do nekih stvari obvezal, je prav, da dobi seveda tudi v svoji
               državi podporo parlamenta. Vendar ne bianko menice, pač pa za tisto kar je okvir in
               okvir je za enkrat ustanovitev družbe z nekim finančnim vložkom, ki pa ni 2 milijardi
               73 milijonov evrov, ampak bistveno bistveno manj.</p>
            </sp>
            <sp xml:id="SDZ5-Redna-19-2010-07-13.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima mag. Borut Sajovic.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp112">

               <speaker>MAG. BORUT SAJOVIC:</speaker>

               <p>Hvala lepa, gospod predsednik, za besedo.</p>
               <p>So trenutki, ko je seveda treba reči bobu bob in spregovoriti nekaj tudi o temi, ki
               seveda politično, javnomnenjsko ni priljubljena, si pa naše občanke in občani, vsi v
               Sloveniji zaslužijo, da povemo, kakšna je v tej zgodbi resnica. Seveda takrat, ko smo
               vstopali v Evropsko unijo in so se kasneje nekateri hvalili na dolgo in široko, kako
               uspešno so predsedovali temu birokratskemu gigantu, si seveda v tem delu zgodbe niso
               želeli govoriti. Takrat smo slikali samo najlepše plati te medalje, tu je tudi druga
               plat medalje, ki jo je tako kot v življenju, treba tudi rešiti in imeti scenarij za
               trenutke, za primere, ko ni vse lepo in pa vse idealno. In tako kot v življenju, tako
               se tudi v tem primeru, v težkih, v resnih preizkušnjah ločijo zdrava semena od
               plevela. Če bi imeli tak mehanizem, kot ga vzpostavljamo zdaj, potem bi za Slovenijo
               bila zgodba z Grčijo cenejša kot bo pa sicer. Jaz sem prepričan, da taka brezmejna
               črnogledost, pesimizem na tem področju ni na mestu. Prepričan sem, da vseh teh
               sredstev, kot jih mehanizem predvideva, ta mehanizem Evropske unije nikdar in nikoli
               ne bo plasiral v države, ki so v Evropski uniji potrebne pomoči, kajti če bo prišlo
               tako daleč, potem bo takrat pod vprašajem še marsikaj drugega v celem svetu ali pa v
               tem delu Evrope. Enostavno mislim, da je mehanizem ustrezen. Slovenske in Slovenci
               vstopamo z 0,47 % vložka. Mehanizem ima tudi številne varovalke, da se sistem sprosti
               in pomoč dodeli v enem primeru šele takrat, ko se soglasno s tem strinjajo vse
               države, ki so pristopnice, v enem drugem primeru je potrebnih 75 % soglasja, da
               seveda glede na obseg sredstev, ki ga počrpamo iz Evropske unije - in v številnih
               slovenskih občinah uspešno dnevno potekajo in se nadaljujejo projekti, ki so tam
               nekje od 50 pa do 80 % sofinancirani iz skupnega proračuna v katerega, roko na srce,
               tudi vsi skupaj vplačujemo –, vendar skrajen limit napram tistemu, kar bomo počrpali,
               dve milijardi, ni tisto, zaradi česar bi se Slovenke in Slovenci odrekli članstvu v
               Evropski uniji. In ravno za to gre pri tistih, ki vsepovprek kritizirajo. Ne ponudijo
               boljšega mehanizma reševanje iz krize. Tam je dilema samo ena, ali gremo ven iz
               območja evra, gremo ven iz Evropske unije, mogoče na kakšno drugo uspešno pot z drugo
               rešitvijo, ali pa da ostanemo tam, kjer smo in si seveda pluse in minuse tako kot
               vedno v življenju ali v vsakem zakonu delimo tako, kot tisti trenutek pač najbolje
               kaže in samo za to gre. Enostavno, jaz sem prepričan, da Slovenke in Slovenci ta
               trenutek druge, boljše in drugačne izbire nimamo. Kako pomembna vrednota za kvaliteto
               življenja vseh nas pa je stabilnost evra, pa si lahko vsi tisti, ki si želijo o tem
               razpredati in razmišljati, preberejo v včerajšnji analizi ekonomistov, kaj pomeni, če
               nam sosednja hrvaška kuna devalvira recimo za 7, 8 %. Nekateri bodo temu zaploskali,
               ker bodo lahko letovali na hrvaškem, na kratek rok, mogoče kakšen teden, in
               prihranili nekaj evrov, nekaj kun. Kaj pa to pomeni za slovensko gospodarstvo, si pa
               preberite v mnenjih, ne politikov, ampak realnih gospodarstvenikov in ekonomistov.
               Podobna je pa tudi zgodba kar se tiče stabilnosti evra. Če pustimo, da se bo evro
               razvrednotil, da bo zgubil na vrednosti, potem se slovenskemu gospodarstvu,
               prihrankom Slovenk in Slovencev in vsakdanjemu življenju kaj slabo piše. In tega si
               ne želimo, zato bom glasoval proti temu amandmaju, predvsem pa je treba dati vsem
               sporočilo, da moramo delati trdo in izhod iz krize ... <stage xml:id="SDZ5-Redna-19-2010-07-13.stage19">/ izklop mikrofona/</stage></p>
            </sp>
            <sp xml:id="SDZ5-Redna-19-2010-07-13.sp113">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ja, bom kar dal prijavo, prosim za prijavo.</p>
               <p>Besedo ima dr. Luka Juri, prosim.</p>
            </sp>
            <sp xml:id="SDZ5-Redna-19-2010-07-13.sp114">

               <speaker>DR. LUKA JURI:</speaker>

               <p>Da razumemo smisel tega zakona in tudi smisel "manjšega brata" tega zakona – posojila
               Grčiji, čeprav tam je šlo za posojilo, tu gre le za poroštvo, torej v tem trenutku ne
               gre za nobeno finančno ali likvidnostno transakcijo, da bi boljše to razumeli, moramo
               razumeti srž težave, ki se je zgodila v Grčiji. Tam težava ni bila prezadolženost
               oziroma previsok javni dolg per se, sam po sebi. Težava je bila špekulacija,
               špekulacija investitorjev, tujih, zasebnih, predvsem zasebnih investitorjev, da
               Grčija dolgoročno ne bo več sposobna financirati svojega javnega dolga in potemtakem
               so sami nehali naprej financirati ta dolg. Grčija, kot vsaka država, tudi Nemčija,
               tudi Združene države Amerike, financirajo svoj javni dolg tako, da izdajajo
               obveznice, ki imajo pač neko ročnost – 5 let, 2 leti, 10 let ali kakršnakoli že je,
               in drugi investitorji te obveznice odkupijo in na tak način financirajo javni dolg.
               Če se pa zgodi situacija, da nihče ne želi odkupiti obveznic neke države, seveda ta
               država svojega javnega dolga ne more več financirati. In enako se je dogajalo z
               Grčijo, le da Grčija ima toliko višji dolg, sicer ni edina, Italija ima tudi zelo
               visok javni dolg, visoko stopnjo javnega dolga in visoko stopnjo zadolženosti na
               tujem in ti tuji vlagatelji v določenem trenutku niso bili več pripravljeni naprej
               financirati grških obveznic. In Grčija se je znašla v tej situaciji zato, ker so
               špekulirali s tem, da se bo Grčija prej ali slej znašla v tej situaciji. Torej, gre
               za to, da nekdo pričakuje, da se bo nekaj zgodilo in zaradi teh pričakovanj, kar je
               tipično na ekonomskem področju, prvi naredi korak v to smer in s tem sproži takšen
               domino efekt. Dejansko sam sproži tisto, kar je pričakoval, da se bo zgodilo -
               expectations se temu reče. No, s tem sistemom, ki smo ga vzpostavili ad hoc v primeru
               zakona o posojilu Grčiji in sistemsko z zakonom o poroštvu in s sistemom na evropskem
               nivoju, se sploh takšne špekulacije ne bodo več dogajale. In sem prepričan, da
               Španije ne bo, Irske sploh ne bo, tudi Velike Britanije, konec koncev, ki ima težave,
               ne bo, in Italije ne bo s temi težavami. Zato ker se špekulacije ne bodo več mogle
               dogajati, kajti sam sistem bo zagotavljal, da do tega ne bo prišlo. Sam sistem, sam
               sklad bo zagotavljal, da nobena države ne bo več imela takšnih težav z likvidnostjo
               in solventnostjo in zaradi tega špekulanti niti vstopili ne bodo v to. Zato je ta
               sistem smiseln. Če pa menimo, da imamo drugo, boljšo alternativo, jo moramo
               predstaviti, ne pa da tu že – koliko – nekaj ur govorimo o tem, da ta sistem ni
               dober, še vedno pa nismo predstavili alternative. Hvala.</p>
            </sp>
            <sp xml:id="SDZ5-Redna-19-2010-07-13.sp115">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač.</p>
            </sp>
            <sp xml:id="SDZ5-Redna-19-2010-07-13.sp116">

               <speaker>ZVONKO ČERNAČ:</speaker>

               <p>V prvem odstavku 4. člena tega zakona je zelo jasno in nedvoumno zapisano, "poroštva
               po tem zakonu izdaja Vlada Republike Slovenije". V 3. členu ni jasno določen namen,
               ampak je odprta v vseh treh alinejah zelo široka paleta in s tem dana bianko menica
               Državnega zbora do 2 milijardi in 73 milijonov evrov, kadarkoli in za katerokoli
               potrebo, ki se bo pojavila v tej družbi. In to je samo eden izmed primerov, vsi
               ostali so seveda podobni. Jaz sem ga vzel samo zaradi tega, ker sta si številki zelo
               podobni, vrednostno pa je ta 250-krat večja, ta danes. 250-krat večja je ta številka,
               s katero se daje bianko menica, ne za neke naše potrebe, ampak za neke imaginarne,
               zunanje potrebe, za katere niti ne vemo, kdaj in če bodo sploh nastale. Pred štirimi
               leti pa smo v zakonu, s katerim je Republika Slovenija dala poroštvo za obveznosti
               Univerze na Primorskem iz naslova kreditov, najetih za sofinanciranje razširitve in
               posodobitve prostorskih pogojev in tehnološke opremljenosti, zelo jasno in decidirano
               v zakonu napisali namen, kdaj, pod katerimi pogoji in tako naprej; šlo je pa za 8
               milijonov evrov. 8 milijonov evrov! In je zakon določal vse potrebne elemente tega
               poroštva. Zakaj? Zaradi tega, ker je treba biti pri poroštvih in pri zadolževanju
               restriktiven. Ni zakonodajalec, ustavodajalec tega spregledal in je to slučajno
               zapisal v ustavo, kar je zapisal, da o teh stvareh odloča Državni zbor. Zakaj je to
               napisal? Zaradi tega, ker moramo biti restriktivni. In Slovenija, žal, zadnje leto in
               pol na tem področju ni restriktivna. Tudi stvari se z neko lahkotnostjo jemlje, do
               toliko, do toliko. Tudi pri drugih zakonih vedno pogosteje beremo številko, do 500
               milijonov evrov se daje poroštvo. Mislim, da je treba to filozofijo, če ne želimo
               pasti tudi sami v ta mehanizem v naslednjih letih in biti tudi sami koristniki teh
               sredstev kot prezadolžena država, spremeniti. Priložnost, da se vsaj delno ta
               politika spremeni, je ta, da se ta amandma danes sprejme in se s tem Državnemu zboru
               vrne odločanje o tistem, za kar je po ustavi pooblaščen.</p>
            </sp>
            <sp xml:id="SDZ5-Redna-19-2010-07-13.sp117">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati? Ugotavljam, da ne, zato zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-19-2010-07-13.title5">6. TOČKO DNEVNEGA REDA – OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O SKLADU REPUBLIKE SLOVENIJE ZA NASLEDSTVO IN VISOKEM
                  PREDSTAVNIKU REPUBLIKE SLOVENIJE ZA NASLEDSTVO, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade Mateji Vraničar, državni sekretarki
               Ministrstva za finance.</p>
            </sp>
            <sp xml:id="SDZ5-Redna-19-2010-07-13.sp118">

               <speaker>MATEJA VRANIČAR:</speaker>

               <p>Hvala lepa, gospod predsednik. Spoštovani poslanci in poslanka!</p>
               <p>Pred vami je Predlog sprememb Zakona o Skladu Republike Slovenije za nasledstvo in
               visokem predstavniku Republike Slovenije za vprašanja nasledstva, katerega namen je
               dvojen. Uskladitev sedanjega zakona s spremembami Zakona o javnih skladih, ki so bile
               uvedene leta 2008, in posodobitev določb glede namenskega premoženja sklada, ki bi mu
               omogočile večjo racionalnost pri upravljanju s premoženjem države.</p>
               <p>Veljavni zakon o Skladu Republike Slovenije za nasledstvo in visokem predstavniku je
               bil sprejet v Državnem zboru marca 2006 zaradi izvajanja sporazuma o vprašanjih
               nasledstva. Namenjen je uveljavljanju pravic in obveznosti Slovenije v postopku
               delitve premoženja, pravic in obveznosti nekdanje SFRJ ter opravljanju drugih nalog,
               povezanih z vprašanji nasledstva. Zakon v 18. členu določa, da Sklad za nasledstvo
               posluje v skladu z določbami zakona, ki ureja javne sklade, v drugem odstavku tega
               člena pa so našteti členi Zakona o javnih skladih, ki se za Sklad Republike Slovenije
               za nasledstvo ne uporabljajo. Določitev izjem od uporabe sistemskega zakona, ki ureja
               javne sklade, je posledica posebne narave in namena ustanovitve Sklada za nasledstvo.
               Ker je bil leta 2008 sprejet nov zakon o javnih skladih, ki nekatere zadeve ureja
               drugače ali v drugih členih, je treba posodobiti tudi reference v Zakonu o Skladu za
               nasledstvo.</p>
               <p>Sklad za nasledstvo razpolaga z namenskim premoženjem v višini približno 59 milijonov
               evrov. Izkušnje z delovanjem sklada ter z delovanjem njegovega predhodnika Sklada za
               sukcesijo navajajo, da bi bilo v želji po konsolidaciji finančnega premoženja
               terjatev in obveznosti države smiselno namensko premoženje sklada znižati pod 30
               milijonov evrov, kolikor znaša meja po Zakonu o javnih skladih. Ustanovitelj namerava
               ob tem v namenskem premoženju Sklada ohraniti zadosten obseg sredstev za
               izpolnjevanje namena Sklada in poravnavanje predvidenih obveznosti iz delitve
               obveznosti nekdanje SFRJ. Izjemoma, če bi se pokazalo, da bo potrebno urediti
               financiranje za delovanje Sklada za nasledstvo iz proračuna, bodo sredstva
               zagotovljena na posebni proračunski postavki Ministrstva za finance.</p>
               <p>Med obravnavo predloga zakona na ravni Odbora za finance se je pojavilo vprašanje,
               ali Sklad za nasledstvo sploh še potrebujemo. Odgovor na to vprašanje je seveda
               pritrdilen. Vprašanja nasledstva po nekdanji Jugoslaviji še zdaleč niso zaključena na
               strani delitve premoženja nekdanje federacije, prav tako ostaja odprtih še nekaj
               obveznosti nekdanjih federalnih entitet. Zato je prav, da država ohranja tovrstno
               institucijo, kot je Sklad za nasledstvo, ki operativno podpira delo visokega
               predstavnika za vprašanja nasledstva. Njegovo namensko premoženje pa naj se ohranja
               na ravni, ki ni previsoka iz vidika smotrnosti in ne prenizka, da ne bi ogrožala
               normalnega delovanja Sklada. Hvala lepa.</p>
            </sp>
            <sp xml:id="SDZ5-Redna-19-2010-07-13.sp119">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo članici Renati
               Brunskole.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp120">

               <speaker>RENATA BRUNSKOLE:</speaker>

               <p>Hvala lepa. Še enkrat lepo pozdravljeni!</p>
               <p>Odbor za finance in monetarno politiko je 23. junija kot matično delovno telo
               obravnaval predlog zakona.</p>
               <p>Odboru je bilo posredovano mnenje Zakonodajno-pravne službe Državnega zbora, ki je ob
               splošni pripombi glede uporabljenega sklicevanja na ureditev v drugih zakonih
               posredovala konkretne pripombe k 1., k 2. in k 3. členu zakonskega predloga. Na
               podlagi pripomb Zakonodajno-pravne službe so v poslovniškem roku redakcijski amandma
               k 1. členu vložile štiri koalicijske poslanske skupine. V okviru dodatnega delovnega
               gradiva je bil odbor s strani predlagateljice zakona seznanjen z dodatnimi pojasnili
               in obrazložitvami uvedenih rešitev 2. in 3. člena predloga, naslovljenimi na
               Zakonodajno-pravno službo in člane odbora, ki jih je v zvezi z opozorili navedene
               službe Državnemu zboru posredoval kabinet ministra, pristojnega za finance.</p>
               <p>V dopolnilni obrazložitvi členov je predstavnica Vlade poudarila, da besedilo
               zasleduje dva cilja, kar v vsebinskem pogledu na prvem mestu predstavlja uskladitev
               določb z novim krovnim zakonom o javnih skladih, hkrati besedilo vzpostavlja pravno
               podlago za znižanje namenskega premoženja pod mejo 30 milijonov evrov po Zakonu o
               javnih skladih, kar vzporedno odpira možnosti, da se ob upoštevanju načela
               gospodarnosti konsolidira javnofinančno premoženje in na ta način izboljša
               učinkovitost upravljanja premoženja navedenega sklada. S tem bo po oceni Vlade
               preostalo namensko premoženje Skladu zadoščalo za poplačilo vseh tekočih obveznosti,
               medtem ko morebitne dodatne krije državni proračun. Iz dane razlage v okviru
               predstavitve pisnega mnenja s strani predstavnika Zakonodajno-pravne službe izhaja,
               da so ustrezni odgovori na opozorila navedene službe k 2. in 3. členu predloga
               posredovani v pisnih pojasnilih finančnega ministrstva. Po drugi strani pa amandma
               koalicijskih strank k 1. členu glede na dano pripombo predstavlja primerno rešitev. V
               razpravi ob obravnavi posameznih členov zakonskega predloga, ki se je odprla o
               materiji k 1. oziroma 3. člena zakonskega predloga so bila predstavljena določena
               stališča in mnenja oziroma postavljena določena vprašanja ter s strani predstavnikov
               Vlade posredovani odgovori na izražene pomisleke.</p>
               <p>Ob obravnavi je odbor amandma koalicijskih poslanskih skupin k 1. členu zakonskega
               predloga sprejel. Hkrati je odbor v skladu s 126. členom Poslovnika Državnega zbora
               glasoval o členih predloga zakona in jih je sprejel.</p>
               <p>Glede na sprejeti amandma je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega je
               navedeni amandma vključen. Dopolnjeni predlog zakona je tudi sestavni del tega
               poročila.</p>
            </sp>
            <sp xml:id="SDZ5-Redna-19-2010-07-13.sp121">

               <speaker>PREDSEDNIK DR. PAVEL GANTAR:</speaker>

               <p>Sledi predstavitev stališč poslanskih skupin. Stališče Poslanske skupine Slovenske
               ljudske stranke bo predstavil mag. Radovan Žerjav.</p>
            </sp>
            <sp xml:id="SDZ5-Redna-19-2010-07-13.sp122">

               <speaker>MAG. RADOVAN ŽERJAV:</speaker>

               <p>Hvala lepa, gospod predsednik. Kolegice in kolegi!</p>
               <p>Veljavni zakon o Skladu Republike Slovenije za nasledstvo in visokem predstavniku
               Republike Slovenije za nasledstvo določa, da Sklad Republike Slovenije za nasledstvo
               posluje v skladu z določbami zakona, ki ureja javne sklade. Leta 2008 je bil sprejet
               nov zakon o javnih skladih, ki nekatere zadeve ureja drugače ali v drugih členih,
               zato naj bi bilo treba določbe, ki se za Sklad Republike Slovenije za nasledstvo ne
               uporabljajo, posodobiti. Sklad Republike Slovenije za nasledstvo razpolaga z
               namenskim premoženjem v višini približno 59 milijonov evrov. Edini namen tega zakona,
               ki je pred nami, pa je prenos premoženja Sklada Republike Slovenije za nasledstvo v
               proračun Republike Slovenije. Odkrili smo torej nogavico, v kateri je denar, ki je za
               čuda še polna, in seveda jo je takoj treba izprazniti. Zakaj se bo porabil ta denar?
               Za kakšne namene? To pravzaprav sploh ni važno in nikogar ne zanima. Država
               potrebuje, država troši, varčujemo tako tako, zato je treba izprazniti vse nogavice,
               vse žepe, vse skrite rezerve. Da je ta denar namenski, z nekim namenom verjetno
               nikogar v tem trenutku ne zanima. Ravno tako tudi ne, da verjetno obstajajo neke,
               sicer resda pogojne obveznosti, za katere so ta sredstva bila rezervirana. In to bo
               enkrat potrebno, najbrž, plačati. Ampak mi bomo ta denar raje zapravili za tekoče
               poslovanje, ki ne bo dalo nobene dodane vrednosti, potem pa obveznosti poravnali iz
               skupne vreče proračuna. Če ostanem pri prispodobah, srebrnino smo večinoma že
               prodali, nekaj malega jo je zaenkrat še ostalo, sedaj si že iz ust pulimo zlate
               zobe.</p>
               <p>V Poslanski skupini SLS takšnemu ravnanju Vlade nasprotujemo in predlaganega zakona
               ne bomo podprli. Hvala lepa.</p>
            </sp>
            <sp xml:id="SDZ5-Redna-19-2010-07-13.sp123">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Demokratične stranke upokojencev bo predstavil Franc
               Jurša.</p>
            </sp>
            <sp xml:id="SDZ5-Redna-19-2010-07-13.sp124">

               <speaker>FRANC JURŠA:</speaker>

               <p>Hvala za besedo, gospod predsednik. Kolegice in kolegi!</p>
               <p>Dobro je, da smo si različni v Državnem zboru. Povedal bom, da predlog novele zakona
               bomo v naši poslanski skupini podprli.</p>
               <p>Sklad za nasledstvo, ki ga omenjeni zakon ureja, je bil ustanovljen zaradi
               uveljavljanja pravic in obveznosti Republike Slovenije v postopku delitve premoženja,
               pravic in obveznosti nekdanje SFRJ ter opravljanja drugih nalog, povezanih z
               vprašanji nasledstva. Sklad načeloma posluje v skladu z določbami zakona, ki ureja
               javne sklade, razen izjem od uporabe sistemskega zakona, ki so eksplicitno navedeni
               zaradi posebne narave in namena ustanovitve tega sklada. Ta dejstva vplivajo na
               vrednost premoženja, saj je določeno, da se le-ta ne sme zmanjšati pod 30 milijonov
               evrov, v nasprotnem primeru je treba vanj vplačati dodatno namensko premoženje ali pa
               začeti postopek likvidacije javnega sklada. Sklad Republike Slovenije za nasledstvo
               razpolaga z namenskim premoženjem v višini približno 59 milijonov evrov. Zaradi želje
               po konsolidaciji finančnega premoženja, terjatev, obveznosti in mogočih obveznosti
               države, se predlaga omogočiti prenos dela namenskega premoženja Sklada Republike
               Slovenije za nasledstvo v B-bilanco proračuna. Če bo ustanovitelj presodil, da Sklad
               Republike Slovenije za nasledstvo namenskega premoženja v celotnem obsegu kratkoročno
               ne potrebuje za namen, zaradi katerega je bil ustanovljen, in sicer tako, da se lahko
               vrednost premoženja zniža pod 30 milijonov evrov.</p>
               <p>V poslanski skupini DeSUS temu ne nasprotujemo, zato predlog zakona podpiramo. Hvala
               lepa.</p>
            </sp>
            <sp xml:id="SDZ5-Redna-19-2010-07-13.sp125">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil mag. Borut
               Sajovic.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp126">

               <speaker>MAG. BORUT SAJOVIC:</speaker>

               <p>Hvala lepa. Še enkrat vsem skupaj prijazen pozdrav!</p>
               <p>Glavni namen predlaganega zakona, ki ga v Poslanski skupini Liberalne demokracije
               Slovenije podpiramo, je omogočiti morebiten prenos premoženja Sklada za nasledstvo v
               državni proračun s preprostim ciljem konsolidacija finančnega premoženja.</p>
               <p>Ker sam morebitni prenos premoženja Sklada za nasledstvo ureja Zakon o javnih
               skladih, ki določa, da se vrednost njegovega premoženja ne sme nikoli zmanjšati pod
               30 milijonov evrov, je treba za prenos premoženja spremeniti Zakon o skladu za
               nasledstvo. Ker se v praksi želi doseči konsolidacijo finančnega premoženja Republike
               Slovenije, v Poslanskem klubu Liberalne demokracije soglašamo s predlagano rešitvijo,
               da se vzpostavi pravna podlaga, ki bo omogočala prenos namenskega premoženja Sklada
               za nasledstvo v bilanco B proračuna. To naj bi se storilo, v kolikor bo ugotovljeno,
               da ta sklad tega premoženja ne potrebuje za doseganje svojega osnovnega namena. Kot
               je razvidno iz same obrazložitve zakona, v tem trenutku Sklad za nasledstvo razpolaga
               z namenskim premoženjem v višini 59 milijonov evrov. Bistvena dopolnitev zakona je v
               določiti, da se v točki zmanjšanja premoženja Sklada za nasledstvo ne uporabljajo
               določbe Zakona o javnih skladih. Novela zakona tako ne posega v samo delovanje
               sklada, saj predlagatelj pravi, da bodo kljub zmanjšanju premoženja še vedno
               zagotovljena zadostna sredstva za nemoteno in normalno poslovanje.</p>
               <p>Ker pa se bo s prenosom premoženja dosegalo boljše učinke iz naslova upravljanja tega
               premoženja, so predlagane rešitve po mnenju predlagateljev, katerim tudi pritrjujemo,
               smiselne in ustrezne. Zato bomo v Poslanskem klubu Liberalne demokracije iz
               preprostega vidika boljšega upravljanja finančnega premoženja in cilja doseganja
               višjih donosov predlog zakona tudi soglasno podprli. Hvala lepa.</p>
            </sp>
            <sp xml:id="SDZ5-Redna-19-2010-07-13.sp127">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Bogdan Čepič.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp128">

               <speaker>BOGDAN ČEPIČ:</speaker>

               <p>Hvala za besedo, gospod predsednik. Lep pozdrav kolegice in kolegi!</p>
               <p>Zakon o Skladu Republike Slovenije za nasledstvo in visokemu predstavniku Republike
               Slovenije za nasledstvo je bil sprejet v Državnem zboru Republike Slovenije marca
               2006. Zaradi izvajanja sporazuma o vprašanjih nasledstva, ki je bil ratificiran z
               Zakonom o ratifikaciji sporazuma o vprašanjih nasledstva, in v zvezi s tem zaradi
               uveljavljanja pravic in obveznosti Republike Slovenije v postopku delitve premoženja,
               pravic in obveznosti nekdanje SFRJ ter opravljanje drugih nalog povezanimi z
               vprašanjem nasledstva. Leta 2008 je bil sprejet nov zakon o javnih skladih, ki
               nekatere zadeve ureja drugače ali v drugih členih, zato je treba določbe, ki se za
               Sklad Republike Slovenije za nasledstvo ne uporabljajo, posodobiti z vidika posebne
               narave Sklada Republike Slovenije za nasledstvo ter strukture njegovih naložb. Ker
               Sklad v vseh drugih primerih posluje v skladu z določbami Zakona o javnih skladih, se
               vrednost njegovega premoženja ne sme zmanjšati pod 30 milijonov, mora ustanovitelj v
               skladu s petim odstavkom 11. člena Zakona o javnih skladih, kadar se kapital javnega
               sklada zmanjša pod 30 milijonov evrov, vanj vplačati namensko premoženje ali pa
               začeti postopek likvidacije javnega sklada. Sklad Republike Slovenije za nasledstvo,
               razpolaga z namenskim premoženjem v višini približno 59 milijonov evrov. Zaradi želje
               po konsolidaciji finančnega premoženja, terjatev obveznosti in mogočih obveznosti
               države, se predlaga izvzetje Sklada Republike Slovenije za nasledstvo iz uporabe
               določb petega odstavka 11. člena Zakona o javnih skladih, da bi se s tem omogočil
               prenos dela namenskega premoženja Sklada Republike Slovenije za nasledstvo v tako
               imenovano bilanco B proračuna. Če bo ustanovitelj presodil, da sklad Republike
               Slovenije za nasledstvo namenskega premoženja v celotnem obsegu kratkoročno ne
               potrebuje za namen, zaradi katerega je bil ustanovljen, in sicer tako, da se lahko
               vrednost premoženja zniža pod 30 milijonov evrov. S tem se na državni proračun
               prinesejo tudi obveznosti in mogoče obveznosti Sklada Republike Slovenije za
               nasledstvo, redno poslovanje Sklada oziroma drugo. Ustanovitelj namerava v namenskem
               premoženju Sklada ohraniti zadosten obseg sredstev za izpostavljanje namena Sklada in
               poravnavanje predvidenih obveznosti iz delitve obveznosti nekdanje SFRJ. Kakor je že
               opisano v zakonu, poglavitna rešitev predlaganega zakona, da se opredeli možnost, da
               lahko ustanovitelj izvršuje pravico do zmanjšanja namenskega premoženja Sklada
               Republike Slovenije za nasledstvo po postopku predvidenem v Zakonu o javnih skladih
               in izvzetje Sklada Republike Slovenije iz določb petega odstavka 11. člena Zakona o
               javnih skladih. S tem členom se omogoča ustanovitelju, da v skladu z 11. členom
               Zakona o javnih skladih zmanjša namensko premoženje javnega sklada na način, ki ga
               določa Zakon o javnih skladih. Zakon o Skladu Republike Slovenije za nasledstvo in
               visokem predstavniku Republike Slovenije za nasledstvo namreč po 11. členu dosledno
               navaja obseg namenskega premoženja Sklada Republike Slovenije za nasledstva. Kljub
               načelni ureditvi iz 11. člena tega zakona o javnih skladih, bi morebitno zmanjšanje
               obsega namenskega premoženja Sklada Republike Slovenije za nasledstvo, ki ga je Sklad
               za nasledstvo pretežno pridobil iz naslova preoblikovanja iz Sklada Republike
               Slovenije za sukcesijo, lahko predstavlja neskladje z 11. členom Zakona o Skladu
               Republike Slovenije za nasledstvo in visokem predstavniku Republike Slovenije za
               nasledstvo. Vodilno načelo predlagane zakonske spremembe je načelo gospodarnosti, pri
               čemer se namensko premoženje, za katero ustanovitelj presodi, da ga Sklad za
               nasledstvo ne potrebuje za namene, zaradi katerih je bil ustanovljen, konsolidira z
               drugimi finančnim premoženjem Republike Slovenije ter uporabi tam, kjer ima za državo
               lahko višje donose.</p>
               <p>Zaradi navedenega bo Poslanska skupina Socialnih demokratov podprla predlog zakona o
               spremembah in dopolnitvah zakona o skladu.</p>
            </sp>
            <sp xml:id="SDZ5-Redna-19-2010-07-13.sp129">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil mag. Andrej
               Vizjak.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp130">

               <speaker>MAG. ANDREJ VIZJAK:</speaker>

               <p>Spoštovani predsednik Državnega zbora, spoštovana državna sekretarka, kolegice in
               kolegi!</p>
               <p>V Poslanski skupini Slovenske demokratske stranke predlagani noveli ne bomo
               nasprotovali. Imamo pa pravzaprav en načelen pomislek, zakaj ne zarezati globlje.
               Namreč, zakon daje eno pomembno sporočilo oziroma ta novela zakona. To sporočilo je,
               da je očitno bilo sedaj na tem Skladu preveč namenskega premoženj,a po oceni Vlade,
               za poplačilo potencialnih obveznosti, in da je treba ali pa smiselno ustvariti pravno
               podlago za znižanje namenskega premoženja pod mejo 30 milijonov evrov. Torej očitno
               ta Sklad ne bo imel pred seboj toliko nekih obveznosti, kot je bilo sprva po razpadu
               skupne države predvideno in mišljeno in postavlja se vprašanje sploh smiselnosti
               obstoja tega sklada. Nahajamo se v času finančne in gospodarske krize, ko bi morali
               rezati in krčiti vsepovsod, kjer ima smisel to rezati, pa se to ne zgodi. Na primer,
               danes sem bil soočen z enim zanimivim varčevalnim ukrepom te vlade zaradi krize, ki
               bo imel verjetno slabe posledice tako za državljane kot za birokracijo. Namreč,
               spomnite se, Ministrstvo za javno upravo je uvedlo pred kakšnimi štirimi leti
               institut, da so pred iztekom prometnega dovoljenja obvestili državljana, da se mu to
               zna izteči, in da naj pride urediti stvari, da si ne nakoplje nepotrebnih stroškov in
               državi tudi s tem ne nakoplje nekih birokratskih opravil. To je sedaj ukinjeno. Teh
               opozoril ni več. Ko sem vprašal na upravni enoti, zakaj, so rekli, to so varčevalni
               ukrepi Vlade. Sem rekel, dobro, fino. In ko obravnavamo to novelo Zakona o Skladu
               Republike Slovenije za nasledstvo in visokem predstavniku Republike Slovenije, kjer
               pravzaprav sami v Vladi ocenjujete, da je neko poslanstvo vprašljivega smisla še
               naprej, zakaj torej preprosto tega sklada ne ukiniti. Zakaj namenskega premoženja ne
               prenesti na državo in zakaj ne nekoga na nekem ministrstvu, recimo, Ministrstvu za
               finance zadolžiti za opravljanje teh nalog. To bi bilo, če nič drugega, neko simbolno
               ravnanje v času krize, ko je treba optimirati delovanje države, ukiniti tiste
               institucije in tiste sklade, zavode in agencije, ki so preživete, ki samo bremenijo
               birokracijo in ustvarjajo neke nepotrebne postopke in opravila.</p>
               <p>Zato bomo v Poslanski skupini ravnali razmeroma rezervirano do tega predloga, ki je
               bolj ali manj tehnične narave. Apeliramo na Vlado, da razmisli o smiselnosti obstoja
               te in številnih drugih institucij, četudi, ko smo dobili informacijo na Odboru za
               finance, nekih birokratskih stroškov glede tega sklada niti ni toliko. Vendar,
               kakorkoli, začne se pri takšnih projektih in nadaljuje pri bolj pomembnih rezih
               oziroma zmanjševanju in zniževanju števila institucij. Zato bomo ravnali nevtralno
               pri tem predlogu. In še enkrat, razmislite o smiselnosti obstoja tega sklada v
               prihodnje.</p>
            </sp>
            <sp xml:id="SDZ5-Redna-19-2010-07-13.sp131">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Vili Trofenik.</p>
            </sp>
            <sp xml:id="SDZ5-Redna-19-2010-07-13.sp132">

               <speaker>VILI TROFENIK:</speaker>

               <p>Hvala za besedo.</p>
               <p>Sklad Republike Slovenije za nasledstvo je naslednik Sklada Republike Slovenije za
               sukcesijo, ki je bil ustanovljen leta 1996 za zbiranje sredstev iz naslova institucij
               bivše federacije in poplačila obveznosti, prevzetih na podlagi sorazmernega deleža
               Republike Slovenije za sukcesijo.</p>
               <p>Glede na to, da potencialne obveznosti Slovenije niso več tolikšne kot ob njegovi
               ustanovitvi – mimogrede, v zadnjih dveh letih Sklad ni imel nobenih obveznosti iz
               tega naslova –, in ker sprejeti sporazum, ki velja od leta 2004, ne predvideva
               obstoja takega sklada, je smiselno, da se s predvidenimi spremembami zakona omogoči
               znižanje rezervacij s sedanjih 59 milijonov evrov na višino, ki bo zadoščala za
               poplačilo eventualnih skladovih obveznosti. S tem bo omogočena konsolidacija
               finančnega premoženja države in omogočen prenos dela namenskega premoženja v državni
               proračun.</p>
               <p>V poslanski skupini bomo spremembe zakona podprli, še raje pa bi podprli njegovo
               čimprejšnjo ukinitev. Hvala lepa.</p>
            </sp>
            <sp xml:id="SDZ5-Redna-19-2010-07-13.sp133">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-19-2010-07-13.title6">11. TOČKO DNEVNEGA REDA – DRUGA OBRAVNAVA PREDLOGA ZAKONA O
                  PREOBLIKOVANJU KAPITALSKE DRUŽBE POKOJNINSKEGA IN INVALIDSKEGA ZAVAROVANJA,
                  PRENOSU PRAVIC IN POOBLASTIL DSU NA SLOVENSKO ODŠKODNINSKO DRUŽBO IN O NALOŽBENI
                  POLITIKI KAPITALSKE DRUŽBE POKOJNINSKEGA IN INVALIDSKEGA ZAVAROVANJA TER SLOVENSKE
                  ODŠKODNINSKE DRUŽBE, REDNI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo predstavnici Vlade.</p>
               <p>Besedo ima Mateja Vraničar, državna sekretarka Ministrstva za finance.</p>
            </sp>
            <sp xml:id="SDZ5-Redna-19-2010-07-13.sp134">

               <speaker>MATEJA VRANIČAR:</speaker>

               <p>Predsednik, hvala za besedo. Spoštovane poslanke in poslanci!</p>
               <p>Pred nami je druga obravnava Predloga zakona o preoblikovanju Kapitalske družbe,
               prenosu pravic in pooblastil DSU na Slovensko odškodninsko družbo in o naložbeni
               politiki Kapitalske družbe ter Slovenske odškodninske družbe. Dovolite mi, da na
               kratko povzamem temeljne cilje in rešitve predloga zakona.</p>
               <p>Cilj zakona je omogočiti učinkovito zasledovanje ciljev Slovenije brez poseganja v
               interese upravičencev, ki jih trenutno varujeta družbi Kad in Sod, ter zagotoviti
               učinkovito upravljanje družb v posredni lasti Republike Slovenije. S tem zakonom se
               zaokroža politika upravljanja podjetij v državni neposredni in posredni lasti, ki se
               je začela s sprejetjem Zakon o upravljanju kapitalskih naložb. Zakon določa tudi
               izvrševanje pravice in način razpolaganja družb Kad in Sod s svojimi naložbami, ter
               pravila pridobivanja novih delnic in deležev. S tem se zagotavlja varovanje interesov
               Republike Slovenije v strateških naložbah, katerih imetnici sta družba Kad in družba
               Sod. Pravice iz strateških naložb bo izvrševal državni organ, pristojen za
               izvrševanje pravic v kapitalskih naložbah Republike Slovenije. Za razpolaganje s temi
               naložbami bo potrebno soglasje skupščine družbe Kad oziroma družbe Sod. V luči
               bistveno manjše likvidnosti sredstev družbe Sod so interesi družbe Sod in
               upravičencev po denacionalizacijskih in po drugih zakonih varovani preko določbe, da
               se družbi Sod omogoča dodatna potrebna sredstva za izpolnjevanje zakonskih obveznosti
               preko Republike Slovenije. Predlog zakona predvideva reorganizacijo družbe Kad z
               izčlenitvijo nove družbe zavarovalnice. Ta se bo opravila s prenosom posameznih delov
               premoženja družbe Kad na novo družbo. Novoustanovljena zavarovalnica bo oblikovana
               kot delniška družba, katere edini ustanovitelj in delničar v trenutku delitve je
               družba Kad. Zavarovalnica bo tako opravljala dejavnost zavarovalništva, skladno z
               Zakonom o zavarovalništvu, po katerem ima možnost tudi upravljanja pokojninskih
               skladov. Na zavarovalnico se z dnem vpisa v sodni register prenese upravljanje Prvega
               pokojninskega sklada, Kritnega sklada Prvega pokojninskega sklada, Zaprtega
               vzajemnega pokojninskega sklada za javne uslužbence in Kapitalskega vzajemnega
               pokojninskega sklada. Osnovni kapital zavarovalnice ob ustanovitvi bo najmanj 152,2
               milijona evrov, kar omogoča njeno nemoteno poslovanje.</p>
               <p>Zavarovalnica bo pravni naslednik pravic in obveznosti prenesenega dela družbe Kad,
               pri čemer bodo pravice in obveznosti natančno opredeljene z delitvenim načrtom. Če bo
               z izčlenitvijo na zavarovalnico prenesena naložba, ki bo opredeljena kot strateška,
               bo z njo upravljal za upravljanje pooblaščeni državni organ. Zakon določa tudi
               obveznost zavarovalnice, da v šestih mesecih od prenosa upravljanja pokojninskih
               skladov o prenosu obvesti vse zavarovance, ki so člani zgoraj navedenih pokojninskih
               skladov, v trenutku uveljavitve zakona in tudi delodajalce, s katerima ima sklenjene
               pogodbe o financiranju pokojninskih načrtov. Sklad dodatnega pokojninskega
               zavarovanja ostane na družbi Kad, saj je urejanje njegove problematike del
               pokojninske reforme.</p>
               <p>Vlada je v predlogu zakona predlagala tudi prenos dela pravic in pooblastil z družbe
               DSU na družbo Sod. S tem je želela racionalizirati poslovanje in zaključevanje
               postopkov s področja lastninskega preoblikovanja družbene lastnine, privatizacije in
               denacionalizacije. Na seji Odbora za finance in monetarno politiko je bila sprejeta
               odločitev o črtanju obravnavanega poglavja iz predloga zakona. Kljub temu Vlada
               ugotavlja, da je dopolnjeni predlog zakona, kot je bil oblikovan na odboru, skladen s
               temeljnimi nameni, zaradi katerih je Vlada predmetni zakon sploh predložila v
               zakonodajni postopek, zato ne nasprotuje temu, da se vprašanje racionalizacije
               tovrstnega poslovanja uredi posebej.</p>
               <p>Naj za konec še enkrat poudarim, s tem zakonom se zaokroža preglednejša in
               učinkovitejša politika upravljanja finančnega premoženja v neposredni in posredni
               lasti Republike Slovenije, saj se izvede dosledna razmejitev lastniške funkcije od
               regulatorne. Upoštevaje navedeno, predlagamo Državnemu zboru, da predlog zakona v
               drugem branju podre. Hvala lepa.</p>
            </sp>
            <sp xml:id="SDZ5-Redna-19-2010-07-13.sp135">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Predlog zakona je obravnaval Odbor za finance in monetarno politiko kot matično
               delovno telo. Za predstavitev poročila odbora dajem besedo članu Marjanu Bezjaku.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp136">

               <speaker>MARJAN BEZJAK:</speaker>

               <p>Spoštovani sekretarka, kolegice poslanke in poslanci!</p>
               <p>Odbor je predlog zakona obravnaval na 18. seji, 26. 6. in na nadaljevanju seje 29.
               6., ki je bilo v delu zaprto za javnost. Odboru je bilo posredovano mnenje
               Zakonodajno-pravne službe, ki opozarja, da Kad, Sod in DSU trenutno ureja več
               zakonov, zaradi česar je preglednost njihovega položaja vprašljiva in bi bilo to
               smiselno urediti na enem mestu. Služba je podala tudi pripombe k veljavnemu številu
               členov.</p>
               <p>K predloženemu zakonu so amandmaje vložile poslanske skupine koalicije, poslanske
               skupine SLS in SDS, Poslanska skupina SDS, Zares in LDS, Poslanska skupina Slovenske
               demokratske stranke, poslanec Bogdan Čepič, poslanec Bogdan Barovič. Odboru je bilo
               posredovano tudi mnenje komisije Državnega sveta za gospodarstvo, obrt turizem in
               finance, ki predloga zakona ne podpira.</p>
               <p>Seji odbora so prisostvovali predstavnice in predstavniki Ministrstva za finance,
               Kada, Soda in DSU-ja, predsednik pokojninske družbe Moja naložba in predstavniki
               Zakonodajno-pravne službe, v nadaljevanju seje pa tudi predstavnika konfederacije
               sindikatov javnega sektorja in sindikatov državnih in družbenih organov
               Slovenije.</p>
               <p>V razpravi so člani odbora največ pozornosti namenili amandmajem poslanca Bogdana
               Čepiča k 1. členu, na podlagi katerega naj bi se namesto zavarovalnice ustanovila
               pokojninska služba kot specializirana institucija za upravljanje s pokojninskim
               skladom, ki bo celovito opravljala le eno dejavnost.</p>
               <p>Bistveni poudarki iz razprave članov odbora, predstavnikov Vlade in zainteresiranih
               javnosti so; Vlada je to vprašanje podrobneje obravnavala že v fazi priprave predloga
               zakona. Z ustanovitvijo zavarovalnice namensko pokojninske družbe so se strinjali
               tako stroka kot predstavniki sindikatov, javnega sektorja in tudi upokojenci.
               Nekateri razpravljavci bistveno prednost zavarovalnice vidijo v večji
               transparentnosti njenega poslovanja, v ustreznejši sestavi nadzornega sveta, večji
               fleksibilnosti na trgu zaradi ponudbe dodatnih produktov in posledično večje
               donosnosti pa tudi zaradi večje koristi za zavarovance, ki bodo imeli možnost dodatne
               izbire zavarovanj. Razpravljavci iz vrst opozicijskih poslanskih skupin so poudarili,
               da je bilo na odprto vprašanje opozorjeno že v okviru splošne razprave. O predlogu
               zakona seje Državnega zbora pa odziva predlagatelja zakona z dodatnimi predlogi ni
               bilo. Za zavarovance gotovo ni dobro, če bo zavarovalnica dejavnost dodatnega
               prostovoljnega pokojninskega zavarovanja opravljala kot dodatno oziroma drugorazredno
               dejavnost. Upoštevati je namreč treba interese zavarovancev, ki zdaj plačujejo v
               obstoječe štiri pokojninske sklade. Poleg tega bi reorganizacija Kada, Soda in
               DSU-ju, ki je sicer potrebna, morala potekati na širši strateški način, ne pa tako,
               kot predvideva predloženi zakon. Podana je bila tudi ocena, da bodo štiri zavarovanja
               kvečjemu tveganje, da se bo poslovanje razširilo na konkurenčne dejavnosti.</p>
               <p>Na nadaljevanju seje, ki je deloma potekala brez navzočnosti javnosti, je
               predstavnika službe Kad predstavila poslovni načrt bodoče zavarovalnice tudi z vidika
               primerjave s pokojninsko družbo. Po tej predstavitvi je odbor odločal o amandmaju za
               ustanovitev pokojninske družbe namesto zavarovalnice in ga ni sprejel.</p>
               <p>V delu razprave, ki se je nanašal na amandma poslanskih skupin SLS in SDS k 1. členu
               za čitanja določb v zvezi z družbo DSU, je bila podpora amandmaju izražena tudi s
               strani nekaterih članov iz koalicije, poslanskih skupin in odbor je zato podprl
               predlog obeh poslanskih skupin in sprejel njun amandma. Odbor je posledično sprejel
               tudi svoj amandma za člene celotnega drugega poglavja.</p>
               <p>Odbor se je opredelil do vloženih amandmajev in glasoval o vseh členih. Sprejeti
               amandmaji so vključeni v besedilu dopolnjenega predloga zakona, ki je sestavni del
               poročila odbora.</p>
            </sp>
            <sp xml:id="SDZ5-Redna-19-2010-07-13.sp137">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ker je zbor na 17. seji opravil prvo obravnavo predloga zakona, predstavitev stališč
               poslanskih skupin ni možna. Prehajamo na razpravo o členih in vloženih amandmajih, ki
               jo bomo opravili na podlagi pregleda vloženih amandmajev z dne 12. 7. 2010.</p>
               <p>V razpravo dajem 1. člen ter amandma poslanskih skupin SD, Zares, DeSUS in LDS. Želi
               kdo razpravljati? Ne želi, zato zaključujem razpravo.</p>
               <p>V razpravo dajem 2. člen ter amandma poslanskih skupin SD, Zares, DeSUS in LDS. Želi
               kdo razpravljati?</p>
               <p>Ja, prosim, Bogdan Čepič. Če bo treba pozneje, bom pa odprl rok za prijavo.</p>
               <p>Prosim Bogdan Čepič.</p>
            </sp>
            <sp xml:id="SDZ5-Redna-19-2010-07-13.sp138">

               <speaker>BOGDAN ČEPIČ:</speaker>

               <p>Hvala lepa za besedo, predsednik.</p>
               <p>Kot je znano sem sam na odboru vložil amandma, ki bi spremenil to odločitev
               preoblikovanja Kada in členitev na zavarovalnico in Kad kot takšen. Pri tem sem imel
               v mislih učinkovitost in varovanje interesov javnih uslužbencev, ki so znotraj
               pokojninskega sklada najštevilčnejši. Še vedno trdim, da je odločitev za
               zavarovalnico slaba odločitev in s tega vidika tudi ne bom podprl amandmajev.
               Predvsem zaradi tega, ker ugotavlja, da je želja Kada, da bo preko zavarovalnice
               vodil neke druge posle, neke druge ne pa upravljal s pokojninskimi skladi, kar je
               bila temeljna naloga v tem mojem predlogu, zato da se nekdo specializira in ukvarja
               samo z eno dejavnostjo, in to perfektno. Tudi zaradi tega, ker je bilo preoblikovanje
               Kada en skupek nekih interesov znotraj tega. Interesov deležnikov, ki so sodelovali
               pri tem. Jih bom kar naštel. Tukaj so Sindikati javnega sektorja združeni v odborih,
               ki to delajo, neformalnih odborih, ki zdaj upravljajo s tem, tukaj je tudi delež
               pokojninskih skladov, oziroma teh, ki se ukvarjajo s pokojninsko blagajno, ko
               predvideva vložek iz Kada iz upravljanja v znesku, ki je fiksen in za katerega ne
               vemo, od kod ga bomo pokrivali, in bo v veliki meri verjetno šel za to, da se bo
               zmanjševal kapital tega bodočega Kada.</p>
               <p>Naj ostanem najprej pri prvem delu. Zame je nesprejemljivo, da je v 4. členu, ko se
               govori o tej delitvi in teh stvareh, zapisano v drugem odstavku, da morajo biti v
               delitvenem načrtu zapisane vse posebne ugodnosti, ki bodo zagotavljale članom ali
               članicam, v nadaljnjem besedilu članom uprav ali nadzornim svetom družbe ali
               zavarovalnice in delitvene revizorje. In kakšne ugodnosti? Tega ne povemo. Ali je to
               ugodnost nagrade ali so to kakšne druge ugodnosti? Ali so to kakšne skrite stvari, ki
               ne gredo v to? In če ta odbor, ki bo to sprejemal in delitveno bilanco, ne bo
               soglašal s temi ugodnostmi, ne bo dal soglasja k delitvi in do te delitve ne bo
               prišlo. Tudi zato, ker je namen, da se prenesejo najboljše ali ne vem katere naložbe
               znotraj tega. Zaradi tega, ker se želi s to zavarovalnico konkurirati že dvema
               slovenskima državnima ali v večinski državni lasti zavarovalnicama na produktih, za
               katere ne vemo, na kakšen način in kako bodo to upravljali. S tega vidika je več
               neznank kot odgovorov in s tega vidika tega tudi ni možno podpreti.</p>
               <p>Sam sem predvideval in mislil, da bomo lahko vložili še kakšen amandma, ki bi
               poskušal vračati nazaj idejo o pokojninski družbi, ampak zaradi procedure to ni
               možno.</p>
               <p>Drugo je preoblikovanje Soda. Sod preoblikujemo tako, da mu pripojimo DSU. in to je
               potem bolj transparentno. V ničemer ni bolj transparentno, tudi zato ne, ker je v
               poročilu, ki ga je Vlada pripravila o ukinitvi DSU-ja, jasno zapisala da DSU dela
               dobro, ampak pripojitev pa mora biti, da je dovolj denarja in ta pripojitev mora na
               nek način biti. In s tega vidika mislim, da je sam zakon – vsaj to je moje mnenje, ki
               nima podpore v poslanski skupini, zato je to bolj ločeno –, slab zakon, odpira več
               vprašanj, kot jih zapira in preoblikovanje pomembnega finančnega stebra ali pomembne
               finančne moči, ki je združena v Kadu in Sodu, ne rešuje, mislim, da jih v veliki meri
               še bolj zapleta. Verjetno se bomo sorazmerno kmalu srečevali s popravki tega
               zakona.</p>
            </sp>
            <sp xml:id="SDZ5-Redna-19-2010-07-13.sp139">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še kdo razpravljati o amandmaju k 2. členu? Odpiram prijavo.</p>
               <p>Besedo ima Vili Trofenik, prosim.</p>
            </sp>
            <sp xml:id="SDZ5-Redna-19-2010-07-13.sp140">

               <speaker>VILI TROFENIK:</speaker>

               <p>Hvala za besedo.</p>
               <p>Smo pri 2. členu in ta na nek način razgalja, hote ali nehote, dogodke v zvezi s tem
               zakonom. Pri tem zakonu se je treba zavedati, da so nekatere določbe, ki so temeljne
               v zakonu, plod nekih, si upam trditi, političnih kupčkanj. Dilema, ali zavarovalnica
               ali pokojninska družba, na to dilemo nikoli zadosti argumentiran odgovor, tudi po
               zaprti seji in po nadaljevanju matičnega delovnega telesa, to je treba povedati v
               javnosti, dobronamerno. 152 milijonov ustanovitvenega kapitala zavarovalnice nikoli
               prikazan izračun. Upam si trditi politično določeno, zlasti če poslušaš sindikate. In
               kaj so dobili, zato ker niso dobili številke, ki bi jo radi? So dobili samo 152. To
               je drugo politično kupčkanje, ki pa postavlja resna vprašanja.</p>
               <p>Tretja številka. V zakonu je napisano, 50 milijonov mora vsako leto dati Kad ZPIZ-u
               do nekega roka. Nikoli utemeljen izračun. Kaj pa če ne bo donosa v višini 50
               milijonov? Ali bodo odprodali premoženje? Si bodo sposojali? Glede na ideje, ki so
               bile, in tu niso prisotne, so bile še kakšne bolj bolne ideje ali pa bolj
               problematične.</p>
               <p>Sindikati so dobili eno koncesijo, penzionisti, tu ne mislim DeSUS-a, da ne bi kdo
               mislil, so pa dobili drugo koncesijo. In v tej koncesiji, čeprav je moja poslanska
               skupina sopodpisnik, ampak to ne spremeni dejstva, pazite tekst, "dva člana na
               predlog zveze oziroma organizacije upokojencev na ravni države". Kaj je to? Če bi
               vsaj pisalo: "reprezentativnega združenja upokojencev". Vem, da tisti, ki so uspeli s
               to koncesijo, sebe vidijo tu notri. Ampak se zdaj lahko najde spreten organizator, pa
               še penzioniste organizira, Sive panterje od Hodoša do Tolmina pa tiste po drugi
               strani, in potem bo nekdo v zadregi, katera je ta organizacija upokojencev na ravni
               države. Nedostojno je takšen tekst pisati v zakon. Ampak to je rezultat takih
               politikantskih, to niti niso politične v pozitivnem smislu, kupčkanj. In to je treba
               povedati, ker gre za preresno zadevo, gre za preresne posledice in celi dogodki so
               bili. Tudi javnosti je treba povedati, ko smo nekateri na seji odbora napovedali, da
               bomo rajši podprli idejo o pokojninski družbi kot zavarovalnici, ki je manj rizična,
               res pa ne daje možnosti prodaje novih produktov, o katerih vsi ambiciozno študirajo,
               ne povedo pa, na račun česa oziroma katerega kapitala bi to radi uredili, potem je
               bila seja prekinjena. Rezultat take prekinjene seje in takega nadaljevanja so
               nekatere rešitve, ki niso dostojne Državnemu zboru, če bodo take sprejete, kot so
               bile, ker gre za preresne zadeve in gre za preveč poenostavljene stvari, ko si
               nekateri domišljajo, da lahko takole šarijo po tej resni problematiki, ki je znotraj
               Kada. Zakaj upokojenci tistega svojega deleža, javni uslužbenci ne vzamejo v
               samoupravljanje in naj upravljajo zaprto pokojninsko družbo, pa naj prevzamejo v
               celoti odgovornost za take rešitve. Na drugi strani pa tisti, ki se vidijo, da so
               organizacijo upokojencev na ravni državi so se resno zmotili, ampak se pojavi kakšna
               druga organizacija, ki bo tudi zahtevala svoje mesto. Upam, da bo skozi to drugo
               proceduro in da bodo členi odprti, da se bo vseeno v tretji obravnavi dalo zakon tako
               popraviti, da ga bo smiselno podpreti, ker tak, ki je zdaj nastal po seji matičnega
               delovnega telesa, si res ne zasluži podpore, kot si ne zaslužijo podpore tudi
               nekateri amandmaji, pa tudi če so koalicijsko podpisani ali kakorkoli drugače, in
               govorim v svojem imenu, jaz amandmaja k 2. členu tako, kot je zapisano, ne bom
               podprl. Hvala lepa.</p>
            </sp>
            <sp xml:id="SDZ5-Redna-19-2010-07-13.sp141">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Mag. Andrej Vizjak, želite razpravljati?</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp142">

               <speaker>MAG. ANDREJ VIZJAK:</speaker>

               <p>Ja seveda, ni ga bilo lepšega uvoda za opozicijskega poslanca. Zdaj bi pričakovali,
               da bom jaz to rešitev Vlade hvalil po tistem, ko sta dva poslanca koalicijskih
               poslanskih skupin izlila žolč nezadovoljstva na te rešitve. Jaz ne vem, no, zdaj če
               bi še jaz hudo tolkel po tem, potem bom naredil več škode kot pa koristi, vendar imam
               tudi sam nekaj pomislekov. V celoti se strinjam s poslanskim kolegom gospodom Vilijem
               Trofenikom, ki pravi, da so rešitve plod nekih političnih kupčkanj, pa ne samo
               političnih kupčkanj, tudi nekih apetitov po zanimivih poslih v prihodnje. Namreč
               prevzeti neko zavarovalnico, ki ima vplačnike v dodatno pokojninsko zavarovanje, kar
               pomeni, da je tukaj že kar znaten kapital, jo upravljati in se iti biznisa z novimi
               zavarovalnimi produkti, je razmeroma lepo. Še posebej, če nimaš niti izdelanega
               poslovnega načrta in seveda če imaš neko super štartno osnovo, poleg tega te bo
               verjetno te bo en KAS imenoval ali pa tudi ne, na čelu te zavarovalnice in potem bo
               seveda neka poslovna kariera posameznika, ki bo načeloval v tej zavarovalnici, lahko
               zanimiva. Sploh, če poznamo, na primer, par teh japijev, ki so si privoščili
               marsikaj. Spomnite se samo Porscheja gospoda Auerja in podobnih. Torej dejansko je
               res, te rešitve so skrb vzbujajoče. Poglejte, tudi sam sem pritrjeval poslancu
               Čepiču, ki je bil previden in je zavarovalnico videl to kot pokojninsko družbo.
               Zakaj? Zaradi tega, ker pokojninska družba je specializirana zavarovalnica samo za te
               zavarovalne produkte, s čemer se je pravzaprav Kad oziroma v tem delu Kad že doslej
               ukvarjal. Torej ni bila to klasična zavarovalnica, ampak specializirana zavarovalnica
               za te zavarovalne produkte. Ljudje so vstopali v te zavarovalne produkte z vedenjem,
               da se pač ukvarjajo samo s temi zavarovalnimi produkti in da so pri teh zavarovalnih
               produktih tveganja razmeroma nizka, donosi pa tudi nizki. Se pravi, in tveganje in
               donosi so nizki, ampak verjetno so se ljudje, ki so tukaj notri bili, to šli
               zavestno. Sedaj bo pa kar naenkrat to postala zavarovalnica, kjer se bo na račun tega
               zavarovalnega produkta, dodatnega pokojninskega, vzpostavljalo nove zavarovalne
               produkte, ki bodo v startu nekaj stali in so po pravilu bolj tvegani kot oni,
               osnovni. S tem se bo sicer dejavnost razširila, tveganje pa povečalo. Tveganje se bo
               pa povečalo tudi za tiste, ki so notri v pokojninskem zavarovanju. To je po moji
               oceni nekoliko sporno in vprašljivo. Morebiti res, da s tem, če bi izglasovali, da
               gre za pokojninsko družbo, zapiramo neka vrata razvoja tej zavarovalnici, posebni
               zavarovalnici. Morebiti. Morebiti jo pa tudi omejujemo pri tveganjih in s tem ščitimo
               interese tistih, ki so notri. Zato sem bil sam zadržan in sem podprl rešitve, da bi
               šlo to preoblikovanje v okviru specializirane zavarovalnice oziroma pokojninske
               družbe. In mislim, da je bi bila taka rešitev v prvi fazi preoblikovanja boljša. Ko
               pa sem opazil, koliko koalicijskega interesa je za to, da to postane zavarovalnica,
               potem sem pa pravzaprav začel deliti prepričanje tudi s koalicijskimi poslancem, da
               gre tukaj za neka kupčkanja in za to, da je nek biznis zadaj. Verjetno so nadzorni
               sveti in uprave določeni že vnaprej in se tudi ve vse drugo, samo poslovnega načrta
               ni. Samo tisto, kar bodo delali, ne. Ali pa tudi sami vedo, pa ne želijo tega
               povedati, ker pravijo, da je to poslovna skrivnost. Zato menim, da se skriva za tem
               preoblikovanjem Kapitalske družbe Pokojninskega in invalidskega zavarovanja sledenje
               nekim koalicijskim interesom po obvladovanju nekaterih družb in po obvladovanju
               nekaterih poslov, ki jih je Kad doslej delal na tem področju.</p>
               <p>Zelo težko si predstavljam, spoštovana Vlada, da boste vi izumili nek učinkovit način
               upravljanja s finančnim in stvarnim premoženjem države, če pa niti ne veste oziroma
               se niste niti opredelili, katere so strateške naložbe države, katere so tiste
               konkretne naložbe, ki so v interesu države in jih država ne bo prodala ali jih bo pa
               prodala, recimo, v manjšinskih paketih, ali bo iskala za njih portfeljske naložbe in
               katere bo prodala takoj oziroma katere bo prodala v določenem roku. Ko bi bili znani
               ti koncepti, potem bi lahko na te koncepte napeli tudi organizacijo oziroma ustrezno
               infrastrukturo, kako se s tem upravlja in razpolaga. Menim, da gre tu za neko iskanje
               rešitev v ihti, da bi prepričali evropske, svetovne monetarne in siceršnje oblasti,
               da ločujemo upravljavske funkcije od regulatornih funkcij. Torej, da na nek način
               državo odmikamo od samega upravljanja, po drugi strani pa vsi vemo, da se bo v te
               agencije in institucije imenovalo ljudi, ki so blizu koalicije; doslej se še ni
               zgodilo, da temu ne bi bilo tako, odkar je kadrovala ta vlada. Govoriti, da bo neka
               agencija zagotavljala neodvisno upravljanje, od politike neodvisno upravljanje, a
               hkrati ima Vlada pomembno besedo pri imenovanju organov in vodenju te agencije, je,
               milo rečeno, smešno. To ste že dokazali pri konkretnem primeru NLB, kjer ste
               imenovali za predsednika uprave NLB, ki naj bi bila neka neodvisna, največja finančna
               institucija v državi, izvoljenega poslanca Državnega zbora, torej politika. In ne
               vem, koga ste prepričevali, da je šlo za strokovno neodvisno ime, mogoče strokovno
               da, neodvisno pa gotovo ne. In verjetno boste tudi za upravljavce tega premoženja
               našli strokovnjake, saj v Sloveniji je ogromno izobraženih ljudi raznih strok,
               ekonomistov še največ, in gotovo boste kakega ekonomista posedli sem in boste rekli,
               to je pa stroka. Vendar, kateri telefoni in kdaj bodo peli temu človeku, je pa drugo
               vprašanje in tega ne bom nikoli izvedeli. Še posebej zaradi tega, ker so koalicije v
               podobnih sestavah kot doslej kar hudo mešetarile z deleži raznih podjetij in jih
               prodajale svojim zvestim, recimo temu tudi, tajkunom. Bojan Petan je eden od teh, ki
               je zelo zelo hitro pridobil določene deleže v marsikaterem slovenskem podjetju.
               Mislim, da je verjetno takšnih, lačnih ali pa ne lačnih, polnih, vendar vedno lačnih
               ust, v ozadju ogromno, ki bodo stegovale svoje ambicije po tem. In vi boste rekli,
               glejte, to je neodvisna strokovna institucija, ki upravlja z državnim premoženjem.
               Oni bodo delali strokovno, kaj so naredili, politika nič ne more, mi se ne smemo v
               njihovo delo vmešavati. To bo predstava za javnost – seveda se danes ne upate
               prodajati, ker so nizke cene deležev, v ugodnih časih boste pa verjetno ponavljali že
               videno, pri čemer pa se boste še distancirali od vsega tega.</p>
               <p>Zato, spoštovani, če ste želeli – in mislim, da je prav, da ste se lotili projekta
               centralnega upravljanja s finančnim in stvarnim premoženjem –, vendar bi si morali,
               preden ste šli na takšne izlete v okviru zakonskih predlogov razčistiti, kaj je
               tisto, kar želite ohraniti v večinski državni lasti, in kaj je tisto, česar ne.
               Poglejte, saj se niste mogli poenotiti glede NLB, za Novo Ljubljansko banko, ki je
               po, mislim, zadnjih podatkih, v 48 % posredni in neposredni državni lasti in dobra 2
               % imajo tudi skladi, ki so upravljani s strani državnih upravljavcev. Torej tudi s to
               naložbo pravzaprav država ne ve, kaj bi rada. Poslušamo včeraj predsednika Vlade, ki
               pravi, da ne vidi razloga, zakaj ne bi zmanjšali vloge države v tej družbi, zmanjšali
               njen delež, poiskali nekega strateškega sovlagatelja, dokapitalizatorja, ki ga v
               bistvu že imamo. Saj KBC bi v tej Novi ljubljanski banki prav zaradi tega bila.
               Torej, da bo v prvi fazi kupila manjši paket, v drugi fazi pa dokončen paket. In če
               vam je bila prejšnja vlada napoti pri tem, ker smo pač nasprotovali in nismo šli v to
               drugo fazo, bi jo zdaj lahko udejanili in bi KBC-ju rekli, tukaj imate večinski paket
               in konec. Zdaj eni pravite ja, eni pravijo ne. Torej niti predsednik Vlade, niti
               gospodarski bivši minister, niti finančni minister se ne morejo poenotiti okoli ene
               naložbe, to je okoli naložbe NLB-ja. Kje je potem tu še Petrol, Telekom, NKBM in cela
               kopica zavarovalnic, energetskih družb in tako naprej? Če bi kjer potrebovali po moji
               oceni kakšnega strateškega vlagatelja, je to, recimo, pri energetiki za konkreten
               projekt bloka 6. Smo mi vedno zagovarjali, tudi SDS oziroma prejšnja vlada je dala
               svoje strateške projekte in programe, iskanje strateškega sovlagatelja za ta projekt,
               ki je zelo drag in potrebuje v bistvu tudi nek eksterni kapital. Če želite torej na
               eni strani reorganizirati upravljanje nad stvarnim in finančnim premoženjem in ga
               ločiti od države, potem še otrebiti Kad dodatnih funkcij oziroma poslov, ki jih je
               imel v okviru tega pokojninskega zavarovanja, potem bi morali najprej imeti razčiščen
               koncept, kaj s tem premoženjem narediti, potem bi ga pa seveda lahko zložili v neko
               mrežo oziroma v neko organizacijsko obliko. Sedaj pa vidim, da trgate ta zakon ravno
               tako, kot se kateri koalicijski stranki zdi prav oziroma kakšni interesi so verjetno
               oziroma pripoznani. Jaz ne govorim, da imata gospod Čepič in gospod Trofenik kakršne
               koli interese oziroma jih sigurno nimata, sta pa verjetno začutila v okviru vseh teh
               razprav ozadja. Mi v opoziciji, nam tudi gredo malo lasje pokonci, kadar kaj takega
               slišimo, smo pozorni in željni, da se zadeve naredijo, želimo, da se zadeve naredijo
               čisto in transparentno, magari v dveh korakih.</p>
               <p>Mislim, da je taka zakonska rešitev, ki je tu pred nami, zelo pomanjkljiva, ne
               odgovarja na bistvena vprašanja in ustvarja neke nove nepotrebne konflikte in odpira
               ogromno polje sumov nekih klientelistično koruptivnih navezav. Da to ne govorimo samo
               mi v opoziciji kot večni nergači, kot nam boste lahko očitali, govorijo tudi v
               opoziciji. Težko je potem verjeti v svetlost in strokovnost teh predstavljenih
               projektov.</p>
            </sp>
            <sp xml:id="SDZ5-Redna-19-2010-07-13.sp143">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo? Ja. Imate repliko gospod Trofenik?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-13.sp144">

               <speaker>VILI TROFENIK:</speaker>

               <p>Hvala gospod podpredsednik.</p>
               <p>Moram se poslužiti replike na kolega Vizjaka, ker zdaj smo govorili trije Štajerci in
               tudi na odboru smo govorili trije Štajerci pa smo postali sumljivi, da predstavljamo
               zločinsko združbo, ki bi rada kaj napravila v negativnem smislu. Jaz moram – sicer
               govorim malo v šali, ampak v takem smislu je bilo ­–, moram jasno in glasno povedati,
               čeprav smo trije Štajerci, nič ne sodelujemo, slučajno podobno razmišljamo.</p>
               <p>Zdaj pa tisti pravi del replike, zdaj sem zlorabil, samo, da sem prišel do besede,
               odkrito priznam mojo krivdo. Ampak tisti pravi del je pa namenjen kolegu Vizjaku,
               dobronamerno. Ko ste rekli, da se bojite, da je najbolje, da ste tiho, da ne bi
               napravili škode. Ne. Vsi skupaj lahko naredimo ne glede, v kateri poziciji smo, kaj
               koristnega, če združimo sile za dober namen. Hvala lepa.</p>
            </sp>
            <sp xml:id="SDZ5-Redna-19-2010-07-13.sp145">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes, odpiram prijavo. Prijava teče.</p>
               <p>Gospod Žnidaršič, izvolite, imate besedo.</p>
            </sp>
            <sp xml:id="SDZ5-Redna-19-2010-07-13.sp146">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod podpredsednik. Spoštovani predstavniki Vlade, kolegice in
               kolegi!</p>
               <p>Tega amandmaja ne morem podpreti, tudi kakšnih drugih ne, zaradi tega ker ne morejo
               popraviti škode, ki jo bo prinesel ta zakon, ki ga ne smemo podpreti. Namreč, prvi
               razlog je načelne narave. Koalicijska pogodba določa, da bomo Kadovo premoženje,
               mislim na rezervno premoženje prvega obveznega pokojninskega zavarovanja, vrnili v
               upravljanje ZPIZ-u, katerega lastnik so upokojenci in nihče drug. Mi pa se tu
               obnašamo in govorimo o državnem premoženju, ki je res ta hip formalno državno, ampak
               je bilo nacionalizirano 1996 s spremembo zakona, prej je bila pa to last
               pokojninskega in invalidskega zavarovanja in je pomenilo dolgoročne rezerve. Mogoče
               ni bil dogovor dober, ampak do danes nismo o tem razpravljali in nismo naredili
               revizije dogovora. To je ena stvar.</p>
               <p>Druga, dejstvo je, da se meša premoženje Kada, obveznega pokojninskega zavarovanja, z
               dodatnim pokojninskem zavarovanju javnih uslužbencev in se iz prvega stebra pokriva
               in se je pokrivala izguba v drugem stebru. Se pravi, ne služi svojemu namenu. In
               seveda drugi predstavniki in udeleženci v drugem stebru imajo velike apetite, da bi
               Kad pokrival njihove pokojnine v prihodnje, ne da bi se zavedali, da pravzaprav tista
               rešitev ni bila dobra, namesto da bi za 2 % zrasla plača, gre to v drugi steber, iz
               katerega ne bo 10 % pokojnine, bo pa 10 % nižja osnova za izračun pokojnine prvega
               stebra, če bi, denimo, imeli desetletno povprečje, če bo pa več, bo pa podobna
               zadeva. Skratka, tisto je neka prevara, iz katere ne bo dobre stvari.</p>
               <p>Tretji razlog je dejstvo, da je Kad že doslej nepregledno posloval. Žal je tako, da
               nadzorni odbor, recimo, ni odigral svoje vloge. Naš predsednik DeSUS-a, recimo,
               kolikor mi je znano, ni mignil z mezincem niti takrat, ko je Kad kupoval Hitove
               delnice po trikratni ceni, kot so bile na prostem trgu. In "nikome ništa". Baje sta
               dva službo izgubila, ampak najbrž z lepim dobičkom in marsikdo bi izgubil službo za
               velik kup denarja in ne odšel v zapor zaradi tega. Povedano drugače, bojim se, da bo
               tudi bodoče upravljanje nepregledno in ne vedno v korist tistih, katerih lastnina je
               Kadovo premoženje, kapitalske družbe prvega oziroma obveznega pokojninskega
               zavarovanja. Naivno je misliti, da bi kakršenkoli nadzorni odbor ali v bodoče zadeva
               tekla drugače, kljub temu da bo agencija upravljala s tem premoženjem. Namreč, v
               odgovoru na veto Državnega sveta glede agencije je Vlada zapisala, da se bo iz teh
               sredstev pokrival primanjkljaj tudi v Sodu in tudi v proračunu. Vse troje se bo tam
               zmešalo. Tako ni nobene garancije, da bo dejansko to premoženje odgovarjalo svojemu
               temeljnemu namenu.</p>
               <p>Naslednje, zavarovalnica je tvegan posel. Lepo je ustanoviti zavarovalnico, tudi sam
               in – recimo, z Vilijem Trofenikom bi midva takoj ustanovila zavarovalnico, če bi
               nekdo dal 160 milijonov začetnega kapitala. Če bo uspelo, bomo uživali, če ne bo
               uspelo, bo izgubil tisti, ki je dal osnovni kapital. Midva bi z rokami v žepih prišla
               po dobro plačo na upravo in imela še nadzorni svet, ki bi za ceno sejnine in tiste
               kakršnekoli nagrade za tekoče leto potrdil vse, kar bi se odločili znotraj
               razpolaganja s tem premoženjem. To je zame problem.</p>
               <p>Če pa bi vrnili ZPIZ-u to premoženje, bi ta lahko na prostem trgu popolnoma neodvisno
               od politike Vlade ali Državnega zbora dobil upravljavce, ki bi bili to toliko časa,
               dokler bi s tem premoženjem upravljali kvalitetno, če pa ne, pa – gremo. In stvar bi
               bila zaključena brez politike, brez kakršnihkoli participacij ene ali druge strani
               ali zlih namenov, ki pa so bili realizirani v preteklosti. To se je pokazalo, ko smo
               zasliševali predsednika uprave Kapitalske družbe na eni preiskovalni komisiji, in
               zato ni glede tega nobenih dvomov.</p>
               <p>Jaz tega ne morem podpreti; ne amandmajev in tudi zakona ne. Hvala.</p>
            </sp>
            <sp xml:id="SDZ5-Redna-19-2010-07-13.sp147">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Luka Juri, izvolite, imate besedo.</p>
            </sp>
            <sp xml:id="SDZ5-Redna-19-2010-07-13.sp148">

               <speaker>DR. LUKA JURI:</speaker>

               <p>Hvala lepa.</p>
               <p>Ko smo ustanovili Agencijo za upravljanje kapitalski naložb, smo ustanovili orodje,
               kalup, zato da lahko pravilno upravljamo z našimi naložbami, dejansko damo s
               preoblikovanjem Kada in Soda temu kalupu vsebino. Seveda je sedaj vprašanje, kako
               bomo to vsebino preoblikovali, da bo temu najbolj primerna. V poslanskih vrstah imam
               kolege, katerih mnenje spoštujem, argumentirano mnenje, ki pa prinaša drugačen
               zaključek in odpira vprašanje, kot je konec koncev bilo slišati tudi iz vrst
               opozicije, da ustanovitev zavarovalnice ni najbolj smiselna in da je bolje ustanoviti
               pokojninsko družbo.</p>
               <p>To stališče spoštujem, vendar moram reči, da so me dosedanji argumenti in tudi
               razkritje poslovnega načrta morebitne zavarovalnice, če bo ustanovljena, na zaprti
               seji prepričali predvsem zaradi enostavnega, logičnega zaključka. Če imamo možnost z
               določenim kapitalom ustanoviti ustanovo, gospodarsko družbo, kakor koli želimo
               poimenovati, ki je pri svojem poslovanju striktno omejena le na en zavarovalni
               produkt, hkrati imamo pa tudi možnost s tem kapitalom ustanoviti ustanovo, ki seveda
               izvaja ta zavarovalni produkt – govorim o pokojninskem zavarovanju –, ampak hkrati
               lahko izvaja tudi fleksibilnejše in donosnejše, drugačne produkte – po navadi
               govorimo o pokojninskem zavarovanju hkrati in skupaj z življenjskimi zavarovanji – in
               s tem omogočimo večjo donosnost; torej točka ena, večja donosnost tej ustanovi, in
               točka dva, omogočimo tudi več izbire pri izbiranju produkta življenjskega zavarovanja
               zavarovancem, ker ne bodo več izbirali samo med obstoječimi, ampak bodo imeli tudi
               novo zavarovalnico, ki jim bo omogočala ta produkt in ki je med drugim v državni
               lasti; torej, zakaj se ne bi odločili za ta fleksibilnejši način, morebiti
               donosnejši, vsaj dosedanji podatki delovanj zavarovalnic sploh kažejo, da so lahko
               določeni zavarovalni produkti donosnejši. Torej, zakaj ne bi šli v to obliko in rekli
               ne od začetka; s tisto samoomejevalo logiko bomo naši ustanovi zavezali roke, da bo
               lahko delala le točno to pa nič več, nič kreativnejšega, nič donosnejšega, nič bolj
               tudi smiselnega ali pa, da bi rekli: tu je kapital, tu je naša usmeritev in naša
               usmeritev je dobro, kakovostno delovanje v prid upokojencem, hkrati seveda s tem, da
               želimo omogočiti tej ustanovi tudi čim bolj učinkovito in donosno delovanje. In
               zaradi tega, zaradi te enostavne logike se mi zdi odločitev glede zavarovalnice
               prava. Seveda spoštujem argumente, ki pravijo, da so tukaj morda drugačni posli,
               ampak veste, ta argument je vedno slišati takrat, ko govorimo o gospodarskih zadevah,
               ko govorimo o zadevah, ki ustvarjajo donos. Normalno, tam, kjer je donos, so apetiti.
               Ampak zaradi tega pa mora biti država in morajo biti instrumenti, ki te apetite, če
               so nezakoniti, onemogočajo. Če pa so zakoniti, potem pa ni z njimi nič narobe. Hvala
               lepa.</p>
            </sp>
            <sp xml:id="SDZ5-Redna-19-2010-07-13.sp149">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 2. členu in amandmaju k temu členu? Ne. Potem zaključujem
               razpravo in prehajamo na 6. člen in amandma koalicije k temu členu. Ja, odpiram
               prijavo za razpravo o 6. členu in amandmaju k temu členu.</p>
               <p>Gospod Čepič, izvolite, imate besedo.</p>
            </sp>
            <sp xml:id="SDZ5-Redna-19-2010-07-13.sp150">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Ta 6. člen je pravzaprav tudi vzorec nekega kompromisa ali nekega dogovarjanja med
               deležniki. Če se spomnim prvih variant tega zakona, je pisalo: obveznica, potem je
               pisalo vsota, potem so bili neki odstotki, bilo je okrog 41 milijonov, in zdaj smo
               naenkrat pristali na 50 milijonih kot obveznost, in to seveda iz donosa, ne da bi
               seveda povedali, kaj pa takrat, ko ne bo donosa, in kaj takrat, ko bo donos
               eventualno večji. Sam sem malo pogledal številke, kakšni so bili donosi. Namreč,
               obrazložitev je bila, da je to desetletno povprečje, to je nek izračun in to mi lahko
               "z levo roko".</p>
               <p>50 milijonov je manj, kot če bi država kapital, ki ga je Kad upravlja – govorim o
               kapitalu, ki je namenjen pokojninski blagajni in za financiranje pokojninske
               blagajne, ne o pokojninskih skladih – tega kapitala je približno milijardo dvesto in
               se je zmanjševal v tem obdobju tudi zaradi tega, ker se je seveda sam kapital
               zmanjšal, ampak celo več. In če gledam donose, ki so bili iz dividend, v letu 2006 38
               milijonov, 2007 40 milijonov, 2008, ker je bilo že krizno leto, 24 milijonov in 2009
               15 milijonov 793 tisoč evrov, kar pomeni, da dividende in donosi iz teh naložb
               padajo. Logično! Saj gospodarske družbe ne izplačujejo dobička, ne dajejo tega, ampak
               vlagajo nazaj, vlagajo v preživetje in dobički so se mimogrede zmanjšali, s tem da
               vrednost kapitala ostaja, ampak donosa iz tega kapitala ni pravega. Drugi del so
               seveda prihodki od obresti. V letu 2008 17 milijonov 473 tisoč, v letu 2009 15
               milijonov 805 tisoč. Tudi tu vrednosti padajo, pa tudi, če kapital ne pada, padajo
               realne vrednosti tega. To so podatki iz poročila Kada. Zdaj se sprašujem, od kod 50
               milijonov? Od kod 50 milijonov za to, da se ta obveznost, ki je dogovorjena s
               partnerji znotraj tega, izpolniti? Ker to pa je zakonska obveznost in 30. 9. bo treba
               Zpizu to nakazati. Ali mogoče tako, kot smo dobili v obvestilu, tudi jaz sem javni
               uslužbenec že kar nekaj let in varčujem za starost pri Kapitalski družbi v zaprtem
               vzajemnem skladu, kjer seveda v letu 2008 v vzajemnem skladu niso dosegli zajamčenega
               donosa in so preprosto 40 milijonov vzeli, kot so napisali, iz lastnih sredstev in
               nakazali na denarni račun sklada. Iz katerih lastnih sredstev? Katera so lastna
               sredstva Kada? Ali so to sredstva, in so, ki jih upravlja, kar pomeni, da so za 40
               milijonov zmanjšali ta kapital. In če bomo želeli zgodbo 50 milijonov imeti, plus
               stroški, plus nekatere druge stvari, bo treba kapital zmanjšati, kar dolgoročno
               pomeni, da tega kapitala ne bo več. Mi smo si pa v koalicijski pogodbi zapisali, da
               ta kapital mora ostati in da je to dolgoročna naložba in da iz dividend, ki jih iz
               tega dobimo, vlagamo v pokojninsko blagajno. To je bila osnovna ideja in s tega
               vidika seveda to ni mogoče podpreti zaradi tega, ker je to ista zgodba. In tudi v
               zavarovalnici bo tako. Ko ne bo zajamčenega donosa, ki mora zakonsko biti določen in
               je določen, se bo pač zmanjševal kapital. In tako kot je kolega poslanec Žnidaršič
               rekel, ko tega kapitala ne bo več, bomo pobrali kovčke in bomo šli, kaj pa bo s tem,
               pa ne vemo. Zaradi tega, ker smo se lahko tudi v kašnem poslu v zavarovalnici ali pa
               v implikaciji novih produktov ušteli, nismo dobili določenega prihodka ali pa
               določene stvari. S tega vidika ni mogoče, vsaj z moje strani, podpreti tudi takšnega
               amandmaja.</p>
            </sp>
            <sp xml:id="SDZ5-Redna-19-2010-07-13.sp151">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Trofenik.</p>
            </sp>
            <sp xml:id="SDZ5-Redna-19-2010-07-13.sp152">

               <speaker>VILI TROFENIK:</speaker>

               <p>Hvala za besedo.</p>
               <p>Da se ne bi ponavljal; napisati v zakon, da nekdo mora dati točno določen znesek, ta
               znesek pa naj bi bil ustvarjen kot dohodek od upravljanja s premoženjem, je, milo
               rečeno, oprostite izrazu, butasto in neodgovorno. Do takih tekstov, kot je ta člen že
               izvorno, še zlasti pa zdaj z amandmajem, lahko prideš ne s političnim, ampak s
               politikantskim kupčkanjem. Premoženje Kada je namenjeno, da se iz dohodka od tega
               premoženja sofinancirajo stroški pokojnin. Pokojninska blagajna ima tri vire:
               prispevke, transfer iz državnega proračuna, pa ta dohodek praviloma. Enega od teh
               treh virov hočemo zakonsko definirati na milimeter.</p>
               <p>Kaj pa, če bo dohodek ali prihodki od upravljanja tega premoženja 80 milijonov? Kaj
               bo, če bodo 40 milijonov, in kaj bo, če bodo nič? Tudi to je možno ali pa, da bo
               dohodek negativen. V vsakem primeru bi vsak dohodek moral iti za pokojnine. Ampak,
               zakaj je to tako, milo rečeno, butalsko zapisano, se razkrije v nadaljevanju ali v
               drugem odstavku, ki pravi: "... na podlagi zakona, ki ureja pokojninsko in invalidsko
               zavarovanja in določa usklajevanje pokojnin, se nakazilo uporabi za to usklajevanje."
               Bom ostal samo pri tem stavku –, glejte, zanimivo! Tri vire imamo za penzije, po
               domače: prispevke, transfer iz državnega proračuna, ki bo moral doživeti tudi
               očiščevanje, in ta dohodek od premoženja oziroma od Kada. Zdaj pa rečemo, da ta del,
               ki prihaja od premoženja, ki je v lasti Kada, mora iti za usklajevanje, kot da vsi
               stroški penzij niso enoviti stroški. Seveda je tukaj špekulacija, da bi iz tega
               upravičili in razlagali pozneje, da gre za dodatno usklajevanje. Najprej bomo imeli
               usklajevanje – seveda bodo upokojenci skočili v zrak, ampak tako se ne da
               gospodariti. Najprej bomo imeli v skladu z veljavnim zakonom dodatno usklajevanje,
               potem pa, če bomo iz tega vira imeli še dodaten denar, pa bomo še to potrošili za
               dodatno usklajevanje. To je tekst, ta špekulacija je tu notri napisana! Drugače ni
               nobene logike, da je ta teks tako primitivno, oprostite, butasto zapisan. Tisto, kar
               je nadaljevanje, pa je megla. "Dobiček iz poslovanja družbe Kad ostaja na postavki
               preneseni dobiček, če je seveda, in se ga lahko uporabi za namene iz prvega
               odstavka..." To se pravi, lahko se uporabi za nakazilo. Ne vem, kje bodo za nakazilo
               vzeli drugi vir – ali bodo prodali premoženje? Potem teh nakazil čez nekaj časa ne
               bo. Zdaj pa naprej, če je pa tega dohodka ali dobička več, kot je teh 50 milijonov,
               kot je to nakazilo, to pa pravi, "morebitni ostanek pa se lahko nameni za nakup novih
               naložb". Tisto bomo pa investirali. Ampak tak tekst pa ne upošteva druge situacije;
               da lansko leto ni bilo dobička 50 milijonov, je bilo samo 30. Po zakonu pa je bilo
               treba nakazati 50, pa si je bilo 20 treba sposoditi. Drugo leto pa bo 70 milijonov,
               50 je treba nakazati, ampak 20 ne smeš vrniti iz tega naslova, ampak to lahko
               investiraš. To je pa povezano in daje možnost povezave s tisto dilemo: zavarovalnica
               ali pokojninska družba. Iščejo se vse mogoče poti do kapitala, ki bi omogočal neke –
               lepo se reče – nove produkte. Ampak na koncu je lahko to dejansko potencialna škoda
               za penzioniste. Tak tekst amandmaja, to je moje osebno stališče, ne glede, da je
               sopodpisnik tudi naša poslanska skupina, bi bilo neodgovorno podpreti. Hvala lepa.
            </p>
            </sp>
            <sp xml:id="SDZ5-Redna-19-2010-07-13.sp153">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Vidim roko. Odpiram prijavo. Govorimo o 6. členu in
               amandmaju koalicije k temu členu.</p>
               <p>Gospod Zanoškar, izvolite, imate besedo.</p>
            </sp>
            <sp xml:id="SDZ5-Redna-19-2010-07-13.sp154">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Kolegice in kolegi!</p>
               <p>Tako, mogoče malo diametralno z razpravo mojega predhodnika, naj povem, da v
               Poslanski skupini DeSUS podpiramo spremembe zakona v celoti in s temi amandmaji,
               katerih sopodpisniki smo, vključno z amandmajem k 6. členu. Mislimo, da je Kad tista
               institucija, ki je servisirala in servisira ZPIZ in nekako skrbi za to pokojninsko
               blagajno.</p>
               <p>Določilo in amandma k 6. členu pa določa, da se teh 50 milijonov, ki bi se ustvarilo
               iz donosov Kada, nameni za usklajevanje pokojnin. In nam se zdi, da je v tem času in
               tudi v luči sprejemanja nove pokojninske reforme, takrat ko bo verjetno težav s
               financiranjem in pokojninsko blagajno vedno več, prav, da se vsaj ta denar –
               pravzaprav 50 milijonov v celoti ne pomeni veliko, vendar pomeni neko osnovo za
               usklajevanje – nameni pokojninski blagajni.</p>
               <p>Seveda smo optimisti, optimisti v tem smislu, da menimo, da bo Kad posloval dobro, da
               bodo donosi dobri, da bodo večji in višji kot 50 milijonov, da bo tudi ostanek tega
               dobička v Kadu pomagal k novim naložbam in nakupu novih naložb in vlaganju v nekaj
               novega.</p>
               <p>Tako na podlagi predlagatelja, ki meni, da 50 milijonov je vzdržna številka, ki bi
               pomenila dobro za ZPIZ in usklajevanje pokojnin, naj ostane v tem. Torej, mi smo za
               to, zato tudi podpiramo ta amandma, ker menimo, da 50 milijonov ni prevelik znesek,
               ni tak znesek, ki ga Kad ne bi zmogel. Želimo in tudi pričakujemo, da bo Kad posloval
               tako, da bo teh 50 milijonov pokritih iz njegovih donosov in da bo verjetno še kaj
               ostalo in da je prav, da se ta denar nameni za ZPIZ, za usklajevanje pokojnin.</p>
               <p>Torej, to meni Poslanska skupina DeSUS, ki tako podpira tudi vse rešitve, ki gredo v
               dobro ZPIZ-a, ki gredo v dobro pokojnin, ki gredo v dobro naših upokojenk in
               upokojencev.</p>
               <p>Hvala.</p>
            </sp>
            <sp xml:id="SDZ5-Redna-19-2010-07-13.sp155">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate repliko? Gospod Trofenik, izvolite.</p>
            </sp>
            <sp xml:id="SDZ5-Redna-19-2010-07-13.sp156">

               <speaker>VILI TROFENIK:</speaker>

               <p>Sicer nerad, ampak moram se oglasiti na izvajanje kolega, sicer me je omenil, tako da
               imam formalno pravico do replike, da ne bo kakšnega nesporazuma, ampak glejte. To je
               zavajanje upokojencev in potencialnih upokojencev. Če nekdo misli, da bo z nekim
               tekstom, takšnim, čudaškim, pripomogel h kvalitetni zakonodaji, potem sem globoko
               prepričan, da se moti. Seveda to ni nič v korist upokojencev. Upokojenci imajo v
               skladu z zakonom pravico do pokojnine in imajo v skladu z zakonom pravico do
               usklajenih pokojnin. Viri pa so pač viri, ki jih sistem zagotavlja in ne moremo imeti
               v enem žepu za usklajevanje, v drugem žepu pa za osnovne pokojnine. Pa ne bodite
               tisti, ki želite in si vzamete, da bom malo zloben, pravico zastopati izključno
               interese upokojencev, tako naivni, da vas pelje nekdo žejne čez vodo! Pokojnine so
               enovit strošek, ko govorimo o pokojninah, valorizirane ali usklajene pokojnine. In ne
               morejo biti pokojnine pod A, parafraziram kolega Hvalica, in pokojnine pod B. To se
               pravi, najprej bomo izplačali osnovne pokojnine, potem pa jih bomo usklajevali. In za
               ene bomo imeli v enem žepu, za druge pa v drugem žepu. Norčujte se iz upokojencev, ki
               so prestrašeni, da jim nekdo nekaj jemlje. S takšnimi stvarmi seveda – kaj pa, če
               pride do izrednih razmer, da ne glede na zakonsko določilo, Kad ne bo mogel oziroma
               zavarovalnica nakazati teh 50 milijonov? Takrat, po vaši logiki, uskladitve ne bo.
               Tudi višja sila lahko povzroči kršitev zakona, bom tako rekel. Penzija je enovit
               strošek in se je treba boriti, da bodo penzije primerne, in bom tu bogokletno rekel,
               da smo zamudili edinstveno priložnost, čeprav bodo delodajalci skočili, da po
               ukinitvi davka na plače nismo določenih stvari popravili tako v prispevni stopnji za
               pokojnine kot za zdravstveno zavarovanje. Ne glede, v kakšnem stanju! To je dejstvo.
               Poglejte, kaj Nemci delajo! Zdaj pa, če rokovnjačimo tukaj z nečim, v resnici pa gre
               za vse drugo zadaj: kdo bo sedel v nadzornih organih, kdo bo dobil neko drugo uslugo,
               potem pa tako kot malim otrokom, ko jim kupimo liziko iz enega žepa pa čokolado iz
               drugega žepa, da imajo večjo fantazijo in so bolj zadovoljni, da so dobili taka ali
               drugačna darila. Do upokojencev je ta tekst neodgovoren! In zato, seveda, ga ni možno
               podpreti. Hvala.</p>
            </sp>
            <sp xml:id="SDZ5-Redna-19-2010-07-13.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Je še želja za razpravo? Odpiram prijavo.</p>
               <p>Gospod Černač, izvolite.</p>
            </sp>
            <sp xml:id="SDZ5-Redna-19-2010-07-13.sp158">

               <speaker>ZVONKO ČERNAČ:</speaker>

               <p>Spoštovani!</p>
               <p>Pri tem zakonu bi bilo verjetno dobro, da bi vladajoča koalicija ponovno prebrala
               svojo koalicijsko pogodbo. To smo sicer že večkrat prebirali v tem Državnem zboru,
               pri tem zakonu mislim, da že petkrat. In vsi skupaj smo ugotovili, da deluje v
               nasprotju s koalicijsko pogodbo. V tej koalicijski pogodbi ste glede Kada zapisali,
               da ga boste preoblikovali tako, da boste upravljanja s premoženjem z namenom
               zagotavljanja sredstev za pokojninsko blagajno organizirali posebej, tako da se bosta
               zagotovili strokovnost in avtonomnost upravljanja državnega premoženja;in tisto, kar
               je bistveno, lastnino te nove organizacije, ste zapisali v koalicijski pogodbi, boste
               prenesli z države na Zavod za pokojninsko in invalidsko zavarovanje. Tega ne z
               amandmaji ne s tem zakonom ne počnete. Prav nasprotno, na eni strani želite na nek
               način centralizirati upravljanje državnega premoženja, na drugi strani pa ga odmikate
               od parlamentarnega in ostalih nadzorov zato, da bodo lahko s tem velikim kolačem
               upravljali posvečeni. Kad je samo en del v tej zgodbi, en del v tej novi Agenciji za
               upravljanje kapitalskih naložb Republike Slovenije, sicer pomemben del, vendar na
               način, kot je to preoblikovanje zastavljeno tako v primeru preoblikovanja Kada kot v
               primeru preoblikovanja upravljanja z vsem ostalim državnim, finančnim in stvarnim
               premoženjem, se izmika nekemu normalnemu parlamentarnemu nadzoru, kot ga poznajo vse
               urejene demokratične države. In tisto, kar bi bilo najmanj pričakovati tudi v
               povezavi z vloženimi amandmaji, je seveda, da bi spoštovali tisto, za kar ste se sami
               obvezali in kar ste svojim volivcev med volitvami, predvsem pa po njih, zagotavljali.
               Čudno je, da vladajoča koalicija, predvsem pa Vlada, ne uresničuje tistih političnih
               zavez, ki jih je dala in na katerih temelji svoj program. Da temu ni tako in da so
               nasprotja med vami samimi, se kaže tako pri tem zakonu, kot pri vloženih amandmajih,
               kot pri posameznih konceptih, kjer se dejansko dogaja to, kar je bilo danes že
               povedano s strani enega od poslancev, da očitno gre samo za boj med posameznimi
               lobiji, ki imajo v tem parlamentu med vami take ali drugačne opore. To je pa zelo
               slabo. Slabo je predvsem za stabilnost pokojninskega sistema, slabo je za stabilnost
               pokojninskih skladov, ki jih na neustrezen način preoblikujete s tem zakonom, in
               slabo je za varnost vseh tistih, ki leta in leta že v te sklade vplačujejo, ker vsak
               dan bolj trepetajo, da se jim ne bo zgodil scenarij, ki se dogaja v nekaterih drugih
               državah, ko poleg bank padajo tudi zavarovalnice, ki se ukvarjajo z varčevanjem v teh
               skladih.</p>
               <p>Jaz upam, da se ne bo zgodilo to tudi v Sloveniji in zaradi tega bi bilo bolje, da se
               ta zakon zavrne, da se končno pride v Državni zbor z normalnim konceptom, kajti tudi
               vsi ti amandmaji, ki so vloženi, če se vsi sprejmejo, ne bodo spremenili nič, zakon
               bo samo še bolj konfuzen in še večja nevarnost, da se bo ta plenilska logika, ki je
               bila nekako že utemeljena z zakonom o agenciji za preoblikovanje oziroma za
               upravljanje finančnih naložb države, nadaljevala.</p>
            </sp>
            <sp xml:id="SDZ5-Redna-19-2010-07-13.sp159">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Še kdo drug?</p>
               <p>Gospod Tanko, izvolite.</p>
            </sp>
            <sp xml:id="SDZ5-Redna-19-2010-07-13.sp160">

               <speaker>JOŽE TANKO:</speaker>

               <p>Hvala lepa za besedo. Spoštovani kolegi!</p>
               <p>Najprej bi vprašal predstavnike koalicije in predstavnike Vlade, zakaj se ne izvajajo
               določila koalicijskega sporazuma. Kateri so razlogi, da se je odstopilo od rešitev,
               ki so bili zapisani v koalicijskem sporazumu, in se predlagajo rešitve, ki so
               drugačne od tega? Na to lahko odgovori predstavnica Vlade, lahko pa tudi predstavniki
               koalicijskih skupin v Državnem zboru. Mislim, da je odgovor na to, da nam pojasnite
               razloge, zakaj ste zadevo zastavili tako diametralno drugače, kot ste jo na začetku
               mandata zapisali v koalicijski sporazum, da si vsi tisti, ki smo v Državnem zboru, to
               zaslužimo, da bi vedeli za razloge. Najbrž pa bi bilo to potrebno pojasniti tudi
               marsikateremu koalicijskemu poslancu, ki se v določila koalicijske pogodbe ni
               poglobil in ki tudi tako, brez rezerve sprejema odločitve, ki jih predlaga Vlada, pa
               niso takšne, kot so zapisane v koalicijski pogodbi. Zdaj, če so se v tem času
               spremenili temelji, da je bilo potrebno spremeniti rešitve izpred enega leta, leta in
               pol, potem bi bilo tudi korektno, da bi sprejeli rebalans koalicijskega sporazuma. To
               bi bila najbolj normalna pot, da bi na novo definirali temelje, na osnovi katerih bo
               delovala ta koalicija. Vendar je, očitno, vse urejeno na takšen način, kot je
               zadnjič, dan, dva nazaj, pojasnil predsednik Vlade, zakaj bi izgubljali čas s
               formulacijami in pripravo nekih pisnih dokumentov, če lahko vse to uredimo ustno, s
               hitrimi pogovori in se potem ukvarjamo mesece in mesece z interpretacijami, kaj je
               kdo mislil, kaj je kdo rekel in tako naprej.</p>
               <p>Skratka, prav bi bilo, da te razloge pojasnite nam, politikom, kajti večina nas z
               razlogi ni seznanjena, tudi verjamem, da večina v koaliciji ne ve, zakaj se je to
               zgodilo, pa predvsem bi bilo dobro, da bi to pojasnili tudi slovenskim upokojencem,
               zakaj je potrebno premoženje odmakniti, prestaviti nekam drugam, z njim upravlja neka
               tretja agencija, do katere Državni zbor nima nobenega dostopa, in zakaj ne tako, kot
               je bilo zapisano v koalicijskem sporazumu. Tu lahko samo še enkrat več ugotovimo, da
               se v tem mandatu izrazito, bom rekel, umika vloga Državnega zbora kot neke nadzorne
               institucije nad izvršno vejo oblasti. Čisto vse se prepušča raznim agencijam, raznim
               druščinam, raznim organom, ki so umaknjeni neposrednemu nadzoru Državnega zbora, in
               vse to z neko najbrž z neko interpretacijo, neko razlago, da je potrebno zadevam
               pristopiti strokovno in tako naprej. Skratka, če sodimo po tem, kako strokovne stvari
               potekajo, potem je najbolje, da pogledamo samo diagrame, ki kažejo rezultate
               uspešnosti poslovanja države v zadnjih dveh letih, pa bomo videli, kateri stroki smo
               zaupali to premoženje. Dokler je Državni zbor imel neko nadzorno funkcijo nad tem
               področjem, so stvari še nekako funkcionirale in bolj ko se umika nadzorna funkcija
               Državnega zbora, slabše gredo stvari. To je neposredna korelacija, lahko preverite,
               lahko pogledate, kaj vse se je v tem mandatu odmaknilo in kakšen trend je od tam
               naprej potekal.</p>
               <p>Bi pa rad, spoštovani kolegi, spoštovana predstavnica Vlade, obrazložitev razlogov,
               zakaj je rešitev drugačna, kot je zapisana v koalicijskem sporazumu. Lahko to razloži
               tudi gospod Potrč, kakšen drug vodja poslanske skupine, tako da bomo vedeli tudi
               drugi poslanci, pa tudi morda koalicijski, zakaj se rešitve predlagajo drugačne od
               tistih, ki so bile obljubljene, in celo, kar je sicer redkost v tej koaliciji, tudi
               zapisano. To je temeljno pojasnilo, ki bi ga pričakovali v tem trenutku. Hvala
               lepa.</p>
            </sp>
            <sp xml:id="SDZ5-Redna-19-2010-07-13.sp161">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo želi besedo?</p>
               <p>Gospod Černač, izvolite.</p>
            </sp>
            <sp xml:id="SDZ5-Redna-19-2010-07-13.sp162">

               <speaker>ZVONKO ČERNAČ:</speaker>

               <p>Ja – tišina, odgovorov ni. Zaradi tega je treba stvari povedati bolj jasno, zdi se,
               da se ne razumemo.</p>
               <p>Koalicijska pogodba je politična zaveza, je politična usmeritev delovanja te vlade in
               te koalicije. Ta vlada in ta koalicija s tem zakonom neposredno kršita svojo javno
               dano politično zavezo. Zakaj? Tega v vseh teh obravnavah ne pri prejšnjem zakonu o
               Agenciji za upravljanje kapitalskih naložb ne pri tem ni pojasnil doslej še nihče.
               Zelo jasna in nedvoumno zapisana zaveza govori o tem, da boste Kad preoblikovali v
               celoti, ne samo glede teh štirih pokojninskih skladov ,tako da bo lastnina te nove
               organizacije prenesena na Zavod za pokojninsko in invalidsko zavarovanje in da bo
               učinek tega upravljanja v celoti pripadal Zavodu za pokojninsko in invalidsko
               zavarovanje. Zdaj se pa tu prerekate o 50 milijonih evrov letno. Ob tem, da seveda
               niti tistega dela štirih pokojninskih skladov niste ohranili na ta način, da se
               ustanovi pokojninski sklad, pač pa ustanavljate zavarovalnico in s tem povečujete
               tveganje za vse te, ki so do zdaj vplačevali v te sklade. Na tak ali drugačen način
               lahko vsem javnim uslužbencem in vsem ostalim, ki so vplačevali to premoženje, ki bo
               podvrženo večjemu tveganju, izpusti v prihodnje. In na drugi strani, namesto da bi
               naredili tisto, kar je bila vaša politična zaveza, na podlagi katere morate delovati,
               zakonodaja v Državnem zboru mora slediti temu, kar je koalicijska pogodba povedala,
               namesto da bi prenesli vso to lastnino na Zavod za pokojninsko in invalidsko
               zavarovanje, kot ste zapisali, ste naredili še več, kot je zdaj zapisano v tem
               zakonu. Ne samo, da tega v tem zakonu ne počnete, celo tisto, kar je bilo od
               upokojencev, ste jim vzeli s prejšnjim zakonom, s tistim, zaradi katerega ste
               strašili Slovenijo, da ne bo mogla vstopiti v OECD. Ker ste umaknili delnice
               Zavarovalnice Triglav, ki so si jih upokojenci na podlagi referenduma izborili,
               ukinili ste sklad pokojninskega zavarovanja, ki razpolaga s preko 3 tisoč
               upokojenskimi stanovanji in jih prenesli na to agencijo. Res pa je, da so se
               upokojenci zelo pozno zbudili; zgleda, da je pod to vlado treba več časa, da opazijo,
               kaj se je zgodilo. In šele, ko je bil zakon po vetu Državnega sveta uveljavljen, smo
               slišali poziv s strani upokojencev, da je to nedopustno. Res pa je, da vemo, kam
               spada gospa Mateja Kožuh Novak in je zdaj dosti bolj benevolentna in je bila tiho,
               namesto da bi javno in glasno opozarjala na stvari, ki so za upokojensko populacijo
               slabe, škodljive in ki pomenijo veliko tveganje za vsa ta sredstva, ki so se do zdaj
               stekala za ta namen, za zmanjševanje tveganja pri izplačevanju bodočih pokojnin. In
               istočasno, ko to počnete, poslušamo napovedi, da se bodo te pokojnine zamrznile,
               zmanjšale torej, in zmanjševale pravice nekaterim, ki so zakonsko regulirane.</p>
               <p>Torej, zelo jasno vprašanje, ki terja odgovor, preden boste pritisnili tipko "za":
               Zakaj boste glasovali, ker boste očitno ta zakon podprli, proti tistemu, za kar ste
               se javno obvezali: proti svoji politični usmeritvi, zapisani v vaši koalicijski
               pogodbi?</p>
            </sp>
            <sp xml:id="SDZ5-Redna-19-2010-07-13.sp163">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog?</p>
               <p>Izvolite, gospod Tanko.</p>
            </sp>
            <sp xml:id="SDZ5-Redna-19-2010-07-13.sp164">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>Vprašanja, ki so bila postavljena vsaj v teh zadnjih razpravah, terjajo odgovore. Če
               ne moremo dobiti odgovorov kompetentnih predstavnikov Vlade ali predstavnikov
               koalicije v Državnem zboru, tistih, ki so tukaj, predlagam, da prekinemo sejo
               Državnega zbora, da zagotovite udeležbo tistih vladnih predstavnikov, ki bodo lahko
               pojasnili, zakaj je ta politična razlika in rešitev, ki jo predlaga Vlada, nastala in
               je popolnoma drugačna od tistega, kar je zapisano v koalicijskem sporazumu. To je
               bila temeljna platforma tudi za pripravo rešitev, ki naj bi sledile na osnovi
               tega.</p>
               <p>Predlagam, spoštovani predsednik, da v skladu z določili poslovnika, ker tudi
               temeljnih rešitev, temeljnih razlogov za te diskrepance ne moremo dobiti in ni
               odgovorov ne od poslancev, ne od vodij poslanskih skupin, ne od predstavnice Vlade,
               ki pri tem zastopa Vlado. Ne moremo jih dobiti. So pa ti razlogi ključni in niso bili
               niti zapisani v obrazložitvi zakona, zakaj je takšna rešitev predlagana in ne takšna,
               kot je bila napisana na začetku mandata.</p>
               <p>Zato predlagam, da v skladu s 73. členom Poslovnika ali pa 74. prekinete za pol ure
               sejo Državnega zbora, da pride predsednik Vlade, pristojni resorni minister, minister
               za razvoj ali kdor koli in da pojasni to razliko, ki je nastala. Bistvena je za
               odločanje o temu zakonu. Hvala lepa.</p>
            </sp>
            <sp xml:id="SDZ5-Redna-19-2010-07-13.sp165">

               <speaker>PODPREDSEDNIK FRANCE CUKJATI:</speaker>

               <p>Gospod Tanko, spoštovanje političnih obljub, ki jih daje določena politika, je
               vprašanje, ki ni na dnevnem redu. Na dnevnem redu je zakon, govorimo o razlogih za
               zakon, o vsebini, o amandmajih in tukaj imamo gospo Matejo Vraničar, ki predstavlja
               državno sekretarko na Ministrstvu za finance, ki bo verjetno na marsikaj odgovorila,
               kadar se bo javila k besedi. Zaradi tega proceduralnega predloga ne morem dati na
               glasovanje.</p>
               <p>Želi o 6. členu in amandmaju k temu členu še kdo razpravljati? Imate še proceduralni
               predlog oziroma razpravo?</p>
               <p>Izvolite gospod Tanko, imate besedo.</p>
            </sp>
            <sp xml:id="SDZ5-Redna-19-2010-07-13.sp166">

               <speaker>JOŽE TANKO:</speaker>

               <p>Hvala lepa, spoštovani podpredsednik.</p>
               <p>Menim, da na tako enostaven način se z vprašanji, ki smo jih postavili poslanci naše
               poslanske skupine, ne da opraviti. Gre za temeljno vprašanja usode in razvoja
               pokojninskega sistema, gre za temeljno vprašanje priprave sredstev in premoženja za
               pokojninski sklad, gre za usodo nekaj sto tisoč upokojencev. V naši poslanski
               skupini, če ne morete dati političnih razlogov, želimo strokovne razloge za takšne
               spremembe in takšen odstop od koalicijske pogodbe. To pa morajo tisti, ki so v
               državni zbor poslali, zato da zagovarjajo vladno rešitev, ta razlog pa nam morajo
               zagotoviti in morajo zagotoviti te razloge in tudi dati ustrezne odgovore. To ni
               njihova izbira, ali bi želeli ali ne bi želeli odgovarjati, to je njihova obveznost,
               da odgovorijo.</p>
               <p>Zato predlagam, da sejo Državnega zbora prekinemo in da zagotovite tudi strokovno
               obrazložitev, zakaj je do teh razlik prišlo, ki so temeljne, in kakšni razlogi so do
               tega pripeljali. In naši poslanci in v naši poslanski skupini vsekakor to želimo
               izvedeti. Nas ne zanima, ali v koalicijskih strankah potrebujejo razloge za
               spremembo, v naši poslanski skupini pa želimo, da se razloge za tako temeljit
               strokovni odstop od koalicijskega sporazuma tudi pojasni. In če ga ne more pojasniti
               vladna koalicija v Državnemu zboru, če tega ne more pojasniti državna sekretarka na
               Ministrstvu za finance, potem predlagamo oziroma zahtevamo, da nam to pojasnijo drug
               kompetenten predstavnik Vlade, ki bo lahko o teh zadevah kaj povedal.</p>
               <p>Še enkrat povem, da razlogi za to spremembo niso napisani v obrazložitvi zakona. Jih
               ni zapisanih v obrazložitvi zakona, zato tudi zahtevamo prekinitev seje in
               zagotovitev ustreznega zagovornika predlagane rešitve.</p>
            </sp>
            <sp xml:id="SDZ5-Redna-19-2010-07-13.sp167">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>No, še enkrat, v skladu s poslovnikom državna sekretarka zastopa mnenje Vlade in kako
               zastopa to mnenje in kdaj se vključuje, je stvar njene proste izbire. Zaradi tega ne
               morem dati predloga na glasovanje. Se je pa javil k razpravi gospod Vizjak.</p>
            </sp>
            <sp xml:id="SDZ5-Redna-19-2010-07-13.sp168">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Mislim, da zapisano v koalicijski pogodbi ni kar tako neka zapisana beseda, je neka
               politična zaveza, ki po navadi nastane na podlagi predvolilnih obljub. Predvolilne
               obljube pa so dostikrat pomembne za oblikovanje takšne ali drugačne oblasti oziroma
               vlade. Ljudje se odločajo, moram reči, tudi na podlagi obljub in zavez, ki jih dajo
               politične organizacije oziroma politične stranke svojim volivcem. In ena izmed,
               recimo, stanovskih, čeprav razmeroma unikatnih rešitev je tudi stranka DeSUS, ki je
               vseskozi govorila, kako se bori za upokojence in zastopa njihove interese. Verjetno
               je določba glede premoženja Kada, ki izvira iz naslova prvega in drugega
               pokojninskega stebra v Kadu, zaveza, ki je bila, bolj ali manj, vsebinske narave in
               je na nek način ščitila interese upokojencev, sedanjih in bodočih. Zakaj? Zaradi
               tega, da bo to premoženje, ki naj bi šlo v upravljanje ZPIZ-a neko jamstvo za
               stabilnost izplačevanja pokojnin. Torej, verjetno se je predvolilna obljuba na tak
               način prelila v koalicijsko zavezo in jaz zdaj ocenjujem, da gre za neke vrste nateg
               - nateg volivcev, nateg vseh tistih, ki so sprva verjeli, da bo nekdo ščitil interese
               upokojencev v Vladi in v politiki. Zdaj pa se je popustilo, verjetno nekim lobijem,
               ki imajo neke druge načrte in namene s tem premoženjem in ki želijo to upravljati v
               okviru neke zavarovalnice, ki jo bo ustanovil Kad – Kad bo namreč lastnik te
               zavarovalnice. In diametralno drugače, kot je bilo obljubljeno in zavezano. Torej,
               nateg. Čisti nateg. Politika naredi nekaj drugega, kot se je zavezala, da bo
               naredila. Potem pa "nesrečna" ali "nesramna" opozicija, pod narekovaji seveda, želi
               pojasnila, čemu se je to zgodilo, zakaj je ta nateg, ali je kakšen močan, drugačen
               vsebinski razlog, ker od koalicijske pogodbe je kakšno leto in pol, da bi to bilo
               zdaj bolje tako, kot smo se v koalicijski pogodbi zavezali in je koalicijska pogodba
               ad acta. Ne. Tudi tega ne dobimo. Pravzaprav niti ne pričakujem tega od državne
               sekretarke, kajti državna sekretarka ni vložila oziroma Vlada ni vložila tega
               amandmaja. Za tem amandmajem stoji nekdo drug - koalicija - in sprašujem in sem
               slišal doslej tri predstavnike koalicije oziroma štiri, gospod Zanoškar je bil
               četrti, prej pa so govorili gospod Čepič, gospod Trofenik in gospod Žnidaršič. Iz
               tega sem razumel, da je koalicija še vedno na istem, bi rekel, stališču, kot je
               navedeno v koalicijski pogodbi; ampak, glej ga zlomka, amandma koalicijskih
               poslanskih skupin pa gre drugam, zahteva neko drugo rešitev. Zdaj, razumi, če lahko!
               Sam tega, pa sem že kakšnih 10 let v politiki, ne razumem. Imamo predlog Vlade, imamo
               amandma koalicijskih poslanskih skupin, kateremu poslanci koalicije nasprotujejo,
               nihče pa ne odgovarja, zakaj je ta amandma in kakšni so poslanstvo, vsebina in
               razlogi za ta amandma.</p>
               <p>Še več govori ta molk! Ta molk govori tudi o tem, da ni nekih vsebinskih argumentov,
               da so očitno neki pritiski lobijev v ozadju, ki so dovoljšen razlog, da se tak
               amandma sprejme, vendar o tem ne bomo govorili. In tukaj se pridružujem gospodu
               Žnidaršiču, tudi jaz bom med tistimi, ki bi upravljali s temi 170 in še nekaj
               milijoni; če bomo "zavozili", bomo pač tuje "zavozili", če bomo pa kaj dobili, bomo
               pa bogato nagrajeni. Tak princip je pa skrb zbujajoč, nevaren in lahko precedens za
               številne druge "izlete" z javnim denarjem – oziroma ne javnim, z denarjem
               zavarovancev v tem konkretnem primeru.</p>
               <p>Torej tu je pa res ta molk več kot nazoren in samo potrditev teh sumov, da zna biti
               kakšna pristranska klientelistična oblika interesov za temi predlogi.</p>
            </sp>
            <sp xml:id="SDZ5-Redna-19-2010-07-13.sp169">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil ... Gospod Tanko, imate proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-13.sp170">

               <speaker>JOŽE TANKO:</speaker>

               <p>Hvala lepa za besedo, spoštovani predsedujoči.</p>
               <p>Tretji odstavek 73. člena Poslovnika pravi naslednje: "Predsedujoči prekine delo
               Državnega zbora, če se ugotovi, da pri odločanju seja ni več sklepčna, če so pred
               odločanjem potrebna posvetovanja in v drugih primerih, če tako odloči Državni zbor.
               Če Državni zbor odloči, da je treba pridobiti mnenja delovnih teles,
               Zakonodajno-pravne službe ali Vlade, predsedujoči prekine obravnavano točko dnevnega
               reda, lahko pa prekine tudi sejo Državnega zbora."</p>
               <p>Jaz sem predlagal, da pri razpravi dobimo mnenja Vlade, da Vlada pojasni razloge,
               zakaj je prišlo do navedene spremembe zakona, ki je drugačna, kot je zapisano v
               koalicijskem sporazumu, in predlagam, spoštovani predsedujoči, da sejo Državnega
               zbora prekinete, dokler ne dobimo ustreznih pojasnil Vlade.</p>
               <p>Namreč, ni mogoče voditi razprave na tak način, da opozicija sprašuje, koalicija in
               Vlada pa o tej predmetni zadevi, na katero naj bi nekdo odgovoril – in vemo, kdo je v
               tem primeru predlagatelj, tisti naj bi odgovoril – odgovori, a odgovorov ni.
               Predstavniki Vlade nimajo neke benevolence, da se odločijo odgovoriti na tisto, za
               kar mislijo, da njim odgovarja, dolžni so odgovoriti na vsa postavljena vprašanja. V
               naši poslanski skupini zahtevamo, da dobimo strokovno pojasnilo, zakaj je prišlo do
               navedene spremembe pri tem zakonu, ki bistveno odstopa od koalicijskega sporazuma.
               Zato predlagamo prekinitev točke dnevnega reda. Spoštovani predsedujoči, vi pa lahko
               določite, kdaj se bo točka nadaljevala. Vendar predhodno, ker je to temeljno za
               razpravo o amandmajih in o glasovanju o zakonu, želimo pridobiti ustrezne
               obrazložitve na vprašanja, ki so bila tu postavljena. Hvala lepa.</p>
            </sp>
            <sp xml:id="SDZ5-Redna-19-2010-07-13.sp171">

               <speaker>PODPREDSEDNIK FRANCE CUKJATI:</speaker>

               <p>Gospod Tanko, amandma so vložile poslanske skupine. Ali ga one obrazložijo ali ne, je
               to stvar njihove politične kulture. Imamo predstavnico Vlade, ki tudi lahko poda
               mnenje Vlade k temu amandmaju. Vsi pogoji za nadaljnjo razpravo so prisotni, zato
               tega predloga ne bom dal na glasovanje. K razpravi se je javil gospod Zanoškar.</p>
            </sp>
            <sp xml:id="SDZ5-Redna-19-2010-07-13.sp172">

               <speaker>MATJAŽ ZANOŠKAR:</speaker>

               <p>Hvala lepa, spoštovani predsedujoči. Še enkrat lep pozdrav!</p>
               <p>Poglejte, ta amandma k 6. členu ni razprava ali pa odpiranje razprave o tem, ali se
               krši koalicijska pogodba ali ne, pač pa gre za točno decidirano vsebino, o kateri bi
               morali razpravljati. Pa, ker je v tej razpravi na ta amandma k 6. členu toliko
               pripomb, da se ne zavzemamo za interese upokojenk in upokojencev, potem naj v imenu
               Demokratične stranke upokojencev in naše poslanske skupine rečem to. Od samega
               začetka naprej sledimo predlogom spremembe zakona in od samega začetka naprej skrbno
               spremljamo vse te poteze in predloge predlagateljev. Kakor koli bi v kateri koli fazi
               ugotovili, da gre karkoli navzkriž in da gre proti interesom upokojenk in
               upokojencev, potem bodite prepričani, da toliko kot ste vsi drugi dušebrižni do naših
               upokojenk in upokojencev, potem bi prav gotovo naša poslanska skupina in Demokratična
               stranka upokojencev bili prvi tisti, ki bi opozorili na to, da gre za kršitve, da gre
               za zmanjšanje pravic oziroma da gre za zmanjšanje nekega položaja v prihodnje. Tako
               smo pa od samega začetka naprej seveda prevetrili možnosti ali pokojninske družbe ali
               zavarovalnice in iz tega po argumentiranih razpravah in argumentih ocenili, da je
               zavarovalnica tisto, kar bo prinašalo neko novo vrednost, kar bo razširili asortiment
               vseh teh ponudb, ki jih lahko da, in s tem na nek način doprineslo nujnim donosom v
               sam Kad. To je bila naša odločitev.</p>
               <p>In naprej, ko je razprava o tem, da izgubijo zavezanci oziroma upravičenci, torej
               zavarovanci, upokojenke in upokojenci, pregled nad delom, je bil ravno tako naš
               predlog amandmaja k 2. členu, da se v nadzorni odbor mora adekvatno vključiti in
               vzpostaviti struktura, kjer bodo zastopani zavarovanci, torej upokojenke in
               upokojenci. Saj se spomnimo, da je skupščina Kada decidirano določila, da je ena
               tretjina zastopanosti v skupščini sestavljena iz upokojenk in upokojencev. Tako tudi
               če vzamemo ta 2. člen in amandma k njemu, potem vidite, da je tudi naša poslanska
               skupina skrbela za interese upokojenk in upokojencev in želimo, da se v nadzorni
               odbor vključi ta del zavarovank in zavarovancev, zato da bi bila preglednost
               poslovanja in na tak način dosežena nekakšna zaščita interesov upokojenk in
               upokojencev. Vsekakor pa naj povem to, kakorkoli, kadarkoli bi se opazilo in bi se
               ugotovilo, da stvar ne gre v interesu upokojenk in upokojencev, do katerih imamo mi
               še poseben občutek, poseben odnos, potem bodite prepričani, da bi bili prvi tisti, ki
               bi opozorili predlagatelja in predlagali, da naj ne gre s tem predlogom naprej; v tem
               primeru, ko pa vidimo, da je stvar naravnana tako, da se zaščitijo interesi vseh teh,
               ki so ne nazadnje ne samo upravičenci, ki so ne nazadnje tudi lastniki in solastniki
               vsega premoženja, s katerim Kad upravlja, potem se nam zdi, da je stvar popolnoma
               umestna. Mogoče pa bi bilo res treba v tem trenutku slišati še kakšne dodatne
               argumente s strani predlagatelja. S tem pa se strinjam. Hvala.</p>
            </sp>
            <sp xml:id="SDZ5-Redna-19-2010-07-13.sp173">

               <speaker>PODPREDSEDNIK FRANCE CUKJATI:</speaker>

               <p>Želi še kdo razpravljati? Vidim več rok, odpiram prijavo. Smo pri 6. členu in
               amandmaju koalicije k temu členu.</p>
               <p>Gospa Pečan, izvolite.</p>
            </sp>
            <sp xml:id="SDZ5-Redna-19-2010-07-13.sp174">

               <speaker>BREDA PEČAN:</speaker>

               <p>Hvala, gospod podpredsednik.</p>
               <p>Govorila bom res samo o 6. členu in amandmaju k temu členu, ne pa k celotni zgodovini
               pokojninskega sistema Kapitalske družbe, pokojninskih skladov in tako naprej.</p>
               <p>Dejstvo je, da amandma, ki je bil vložen in sprejet tudi na Odboru Državnega zbora za
               finance in monetarno politiko in se sedaj spreminja, da je bilo tako spremenjeno
               besedilo usklajeno med koalicijski partnerji in smo ga zaradi tega tudi vložili – vse
               štiri poslanske skupine skupaj. Debata o tem, kaj je bilo prej kokoš ali jajce, pri
               tem amandmaju nima nobenega smisla. Smisel ima vprašanje, ali je realno računati, da
               bi vsako leto Kapitalska družba lahko izdvojila iz svojega dobička 50 milijonov evrov
               in jih nakazala ZPIZ-u. Izračuni so pokazali pri tistih, ki pač podatke za izračune
               imajo, da je na teh 50 milijonov mogoče na dolgi rok realno računati. Se pravi, nekaj
               let bo denarja od tega dobička preostajalo ob izplačilu 50-ih milijonov letnih, nekaj
               let se bo lahko zgodilo, da bo pač sinusoida šla navzdol in bo treba črpati iz
               nerazporejenega dobička, bom povedala po domače, ne tako, kakor strokovnjaki
               zahtevajo, da bi pravilno rekli, jaz pač nisem ekonomistka in zaradi tega ne znam teh
               izrazov pravilno uporabljati. Gre pa za to, da tisti dobiček, ki ne bo v preteklem,
               predpreteklem ali predpredpreteklem letu uporabljen, da se bo prenesel na tisto leto,
               ko bo dobiček Kapitalske družbe nižji kot pa pričakovanih 50 milijonov evrov.</p>
               <p>Moram pa reči še nekaj. Seveda 1,11 % celotnega potrebnega denarja za izplačevanje
               letnih pokojnin vseh slovenskih upokojencev, kar predstavlja 50 milijonov evrov, 50
               milijonov evrov predstavlja približno 1,11 % vse vsote, ki je potrebna za
               izplačevanje letnih pokojnin, ne more zagotoviti stabilnosti izplačevanja pokojnin
               slovenskim upokojencem. Temu bi lahko rekli, da je jagoda na vrhu torte, ne pa
               polovica torte. In zaradi tega mislim, da je dokaj trezno, realno ocenjeno, da je
               znesek, ki zagotavlja dolgoročno ohranjanje vrednosti kapitala v Kapitalski družbi,
               ki je v lasti vseh upokojencev v Sloveniji in tudi tistih upokojencev, ki bodo začeli
               črpati pokojnine takrat, ko bo prišel njihov čas. Se pravi, ne moremo govoriti o tem,
               da bi 50 milijonov evrov, ki jih bo Kapitalska družba nakazovala ZPIZ-u, ogrozilo
               kapitalsko vzdržnost Kapitalske družbe. Seveda pa je njena dolžnost, da gospodari s
               kapitalom na tak način, da dolgoročno ohranja vrednost, da pridobivan na vrednosti in
               da so naložbe tako razpršene, da enostavno ni mogoče, da bi neka delna kriza,
               globalna kriza seveda lahko naredi katastrofo, medtem ko pa kriza v posameznih
               gospodarskih panogah, s tem da bo velik delež in je že velik delež naložb Kapitalske
               družbe tudi v državnih obveznicah naložen, kar pomeni res dolgoročno varnost naložb.
               Mislim, da je ta amandma korekten in da je prav, da se ga podpre in na tak način
               dopolni, ker je tudi strokovno bolj pravilno napisan, kot je bil prvoten tekst, ki so
               ga pripravili, brez zamere, člani Demokratske stranke upokojencev Slovenije, ki z
               menoj delijo nepoznavanje strokovnega izrazoslovja.</p>
               <p>Zaradi tega mislim, da bi bilo prav, da smo podpisali tak amandma vse skupaj.</p>
            </sp>
            <sp xml:id="SDZ5-Redna-19-2010-07-13.sp175">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Imate proceduralni predlog?</p>
               <p>Izvolite, gospod Tanko.</p>
            </sp>
            <sp xml:id="SDZ5-Redna-19-2010-07-13.sp176">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>Glede na to, da niti predlagatelji amandmaja, poslanske skupine koalicije, niti Vlada
               ne želijo pojasniti, zakaj je prišlo do te razlike, diskrepance med koalicijskim
               sporazumom in med rešitvijo, ki je predlagana v skladu s 74. členom, predlagam, da se
               razprava in odločanje o tej točki dnevnega reda preloži na eno izmed naslednjih
               sej.</p>
               <p>Prosim, da daste ta predlog na glasovanje.</p>
            </sp>
            <sp xml:id="SDZ5-Redna-19-2010-07-13.sp177">

               <speaker>PODPREDSEDNIK FRANCE CUKJATI:</speaker>

               <p>Razprava že teče, lahko se bo pa glasovanje prestavilo na eno od naslednjih točk, ko
               bo razprava končana. Imate proceduralni predlog? Še kakšen proceduralen predlog?
               Gospa Pečan, želite razpravo? <stage xml:id="SDZ5-Redna-19-2010-07-13.stage20">/ oglašanje iz klopi/</stage> Poglejte, proceduralni predlog o
               preložitvi glasovanja na eno naslednjih točk bo takrat, ko bo razprava končana.
               Razprava pa teče. Na začetku razprave ni bilo nobenega takega proceduralnega
               predloga, gospod Tanko. Še kakšen proceduralni predlog? Ne. Za razpravo sem videl
               samo eno roko.</p>
               <p>Gospa Pečan.</p>
            </sp>
            <sp xml:id="SDZ5-Redna-19-2010-07-13.sp178">

               <speaker>BREDA PEČAN:</speaker>

               <p>Hvala lepa.</p>
               <p>Prebrala bi 14. točko koalicijskega sporazuma, v kateri piše: "Koalicijski partnerji
               bomo preoblikovali Kapitalsko družbo tako, da bomo upravljanje s premoženjem z
               namenom zagotavljanja sredstev za pokojninsko blagajno organizirali posebej. Lastnino
               te nove organizacije bomo prenesli z države na Zavod za pokojninsko in invalidsko
               zavarovanje kot poseben kapitalski sklad, ki bo ločen od tekoče bilance ZPIZ-a."</p>
               <p>Zdaj pa zelo pomembno, to se nanaša na 6. člen in amandma. "Ob plačah kot viru za
               financiranje pokojnin in prispevku državnega proračuna bi tako preoblikovan
               kapitalski sklad ustvarjal dodatne prihodke, ki se namenjajo za dodatne zdravstvene
               programe za upokojence, predvsem za dolgotrajno nego." Torej bo Zavod za pokojninsko
               in invalidsko zavarovanje, ker nič ne piše o tem, za kakšne namene bo Zavod za
               pokojninsko in invalidsko zavarovanje 50 milijonov na leto porabil. Tukaj v
               koalicijski pogodbi piše namen, vendar je stvar Zavoda za pokojninsko in invalidsko
               zavarovanje in upokojencev, kako bodo ta denar porabili. Mislim pa, da sta smisel in
               cilj, ki sta v koalicijski pogodbi napisana, dobra. Meni osebno je všeč. Moram reči,
               ko bom v penziji, bom zelo vesela, če bo teh 50 milijonov evrov porabljenih za to, da
               bom jaz lahko šla, recimo, v neko negovalno bolnišnico, ko moji otroci ne bodo mogli
               zame skrbeti, če bo teh 50 milijonov na razpolago za ta namen. Torej ni res, da je
               kakršnakoli razlika med koalicijsko pogodbo in tem; konec koncev pa meni sploh ni
               jasno, kakšno povezavo ima koalicijska pogodba s tem amandmajem. To mi pa absolutno
               ni jasno. Lahko sem res butasta, ampak nič ne de: raje sem butasta, kakor pa
               nelogična.</p>
            </sp>
            <sp xml:id="SDZ5-Redna-19-2010-07-13.sp179">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Vizjak. Razprava? Ja.</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-13.sp180">

               <speaker>MAG. ANDREJ VIZJAK:</speaker>

               <p>Hvala lepa.</p>
               <p>Zelo sem vesel, da kdo v koaliciji prebere koalicijsko pogodbo. Zelo zanimivo je pa
               tudi to, da jo tolmači tako, kot v njej ne piše. Ne, kot ne piše. Zdaj, če napisano
               razumemo, če pomeni to, ne vem, lokomotiva, potem je lahko tudi ta list papirja
               lokomotiva, če tako razumemo. Ampak ta list papirja je list papirja, ni
               lokomotiva.</p>
               <p>Poglejte, kaj je gospa Pečanova prebrala. Da se bo lastnina pokojninskih skladov
               znotraj Kada prenesla za poseben sklad znotraj Zavoda za pokojninsko in invalidsko
               zavarovanje. Kaj pa zdaj delamo? Zdaj pa prenašamo to na zavarovalnico, ki se bo,
               mimogrede, ukvarjala še z drugimi zavarovalnimi produkti in verjetno tveganja in
               marsikaj seveda povsem drugače zastavila, kot je bilo v okviru pokojninskih skladov.
               In potem naj mi še kdo ne reče, da ne gre za nateg upokojencev! Pa še kakšen! Namreč,
               sprva jim je obljubljeno, da se bo premoženje, ki ga ima Kad za te namene, preneslo v
               poseben sklad ZPIZ-a, kar je garancija za stabilnost ZPIZ-a. To je koalicijski
               predlog v okviru koalicijske pogodbe, sedaj pa rešitev z amandmajem koalicije, da se
               bo to premoženje preneslo na zavarovalnico, ki se bo ukvarjala še z vsem drugim, ne
               samo s pokojninskim zavarovanjem - verjetno. Zdaj pa naj nekdo meni reče, kako potem
               ta zavarovalnica nadgrajuje stabilnost pokojninskega sistema. Po mojem je ne.
               <stage xml:id="SDZ5-Redna-19-2010-07-13.stage21">/oglašanje iz klopi/</stage> Ja, saj vem, gospa Pečanova, da vam je zoprno to poslušati, meni
               so pa zoprni nenehni posegi v pravice, ki niso neke pravice, ki jih koalicija deli.
               Pravice upokojencev so pravice, ki izhajajo iz njihovega vloženega dela, iz
               zavarovanja, vi jim pa tukaj režete po teh pravicah ravno tako, kakor vam prija. Ne
               bi racionalizirali javne uprave, temveč stiskate tam, kjer pravzaprav je po moji
               oceni tudi ustavno sporno stiskati; torej tam, kjer imajo ljudje naložen denar za
               svoja leta, ko ne bodo več delali in ko bodo v penziji. In prvo ste to naredili s
               tem, spoštovani vsi tisti, ki "skrbite za upokojence", pod narekovaji, znotraj
               koalicije, da ste jim polovično omejili usklajevanje pokojnin, sedaj napovedujete
               zamrznitev pokojnin. Imate take telovadbe s premoženjem pokojninskih skladov, kot
               sedaj vidimo v okviru tega zakona, torej, da to prenašate na neko zavarovalnico, ki
               se bo lahko jutri ukvarjala z ne vem kakšnim zavarovanjem še. Tukaj govorite: za nego
               in ne vem kaj. Vprašanje, če ne bo ta zavarovalnica krila tudi kakšna, ne vem,
               menedžerska zavarovanja pred odgovornostjo in podobnim.</p>
               <p>Torej, želim samo poudariti, da so dejanja vse kaj drugega od tistih lepo zvenečih
               zavez, ki ste jih, mimogrede, malo prej tudi prebrali. In najmanj, kar je, je
               dolžnost opozicije, da vas na to dvoličnost opozori; morebiti zaradi tega, da je ne
               boste počeli. Pa ne samo zaradi tega, da je ne boste počeli, ampak tudi zaradi tega,
               da boste res delali tisto, kar piše v okviru vaših programov in zavez, torej delali v
               korist ljudi in upokojencev.</p>
            </sp>
            <sp xml:id="SDZ5-Redna-19-2010-07-13.sp181">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Pečan, želite repliko?</p>
            </sp>
            <sp xml:id="SDZ5-Redna-19-2010-07-13.sp182">

               <speaker>BREDA PEČAN:</speaker>

               <p>Vse kaže, da bereva dva različna teksta. Prvo, kar je, je izrecno napisano, da bo
               upravljanje s premoženjem organizirano posebej. Nihče ni rekel, da aktualni
               upokojenci niso lastniki, posredno,preko ZPIZ-a, kapitala v Kadu. Drugič. Ko govorite
               o 6. členu – nima zveze z zavarovalnico zaradi tega, ker je pred tem o zavarovalnici
               govora, ampak naj bo, vam bom vseeno odgovorila. Ta zavarovalnica je naložba Kada,
               vendar je preko Kada naložba ZPIZ-a. Torej, aktualni upokojenci v korist tistih, ki
               danes nalagajo denar v tri pokojninske sklade, ki so danes še aktivni in nalagajo
               denar v pokojninske sklade, so naložili oziroma so se strinjali s tem, da Kad vloži
               145 milijonov in kaj jaz vem koliko že evrov, da ne bi bila preveč natančna, v
               zavarovalnico, ki bo upravljala tri pokojninske sklade za bodoče upokojence, medtem
               ko za sedanje upokojence pa varno naloži denar v zavarovalnico, ki bo delala še nekaj
               drugega. In dobiček iz te naložbe 140 milijonov bo šel nazaj v Kad in iz Kada v ZPIZ.
               <stage xml:id="SDZ5-Redna-19-2010-07-13.stage22">/ oglašanje iz klopi/</stage> Zavarovalnica, ki dela življenjsko zavarovanje, praviloma
               nikjer po svetu izgub nima. Tako vas lepo prosim, ne me učiti o tem. Sicer nisem
               noben zavarovalniški agent, vendar vem, da tiste zavarovalnice, ki imajo življenjsko
               zavarovanje, nimajo izgube, izgube imajo tiste, ki imajo avtomobilskega; in ta ne bo
               delala avtomobilskega zavarovanja.</p>
               <p>Torej, mislim, da smo mi dokaj zvesti določilom, ki smo jih skupaj zapisali vsi
               štirje v koalicijsko pogodbo, in to tudi sedaj izvajamo. In ne zavajati slovenske
               javnosti, zlasti pa ne upokojencev, ker je to čisto navadna izmišljotina, zato da bi
               jih strašili. Vaša skrb pri Kadu je bila drugačna, ta, da je Kad prodal delnice
               Mercatorja dvema zasebnima družbama, ki sta potem totalno zavozili vse skupaj.</p>
            </sp>
            <sp xml:id="SDZ5-Redna-19-2010-07-13.sp183">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker se je več rok dvignilo, odpiram prijavo za razpravo. Smo pri 6. členu in
               amandmaju koalicije k temu členu.</p>
               <p>Gospod Trofenik, izvolite.</p>
            </sp>
            <sp xml:id="SDZ5-Redna-19-2010-07-13.sp184">

               <speaker>VILI TROFENIK:</speaker>

               <p>Hvala.</p>
               <p>Bojim se, da smo zmedli vse tiste, ki spremljajo, zato je treba jasno in glasno
               povedati, da zavarovalnica nastane z izločitvijo in dobi 152 milijonov premoženja in
               da to s temi 50 milijoni nima nobene zveze – ja, diskusija je šla...</p>
               <p>Ampak, gospa Pečanova, pri nečem ste se pa v razlaganju, utemeljevanju amandmaja
               zmotili. Amandma, tu je treba biti pošten, ni v skladu s koalicijsko pogodbo. Ta
               amandma namenja porabo za takšno ali drugačno usklajevanje pokojnin, kar ste
               prebrali, pa ni v skladu s koalicijsko pogodbo, to moramo pa biti pošteni, ker je v
               koalicijski pogodbi napisan zdravstveni namen. Moram varčevati čas za kaj bolj
               pomembnega, zato ne morem več... Hvala.</p>
            </sp>
            <sp xml:id="SDZ5-Redna-19-2010-07-13.sp185">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Černač.</p>
            </sp>
            <sp xml:id="SDZ5-Redna-19-2010-07-13.sp186">

               <speaker>ZVONKO ČERNAČ:</speaker>

               <p>No, zdaj, ko je koalicijski poslanec gospe Pečanovi zadevo pojasnil, verjetno ni
               treba, da jo še jaz, zaradi tega ker moje besede zanjo nimajo takšne teže, in bi bilo
               to početje v prazno, pa še čas bi po nepotrebnem trošil.</p>
               <p>Treba je pa nekaj drugega povedati. V kolikor bi danes imeli mi ta zakon na mizi, pa
               ne bi bilo Zakona o agenciji za upravljanje kapitalskih naložb Republike Slovenije,
               potem bi mogoče še bilo mogoče razumeti en del te razprave, ampak mi smo sprejeli
               Zakon o agenciji za upravljanje kapitalskih naložb Republike Slovenije in v to
               agencijo ste strpali tudi Kad – daleč od pokojninskega zavoda in od ZPIZ-a. Celo več!
               S tem zakonom o agenciji ste ukinili tiste člene, kjer so imeli upokojenci izvorno
               pravico do upravljanja s skladom nepremičnega premoženja 3 tisoč stanovanj in ste jih
               prenesli v agencijo. Če meni ne verjamete, vprašajte nekdanjo kolegico gospo Matejo
               Kožuh Novak, ki je zaradi tega po tistem, ko je bil zakon po treh obravnavah sprejet,
               protestirala. Ukinili ste ta sklad, ukinili ste vrsto določb v tem zakonu, prenesli
               ste delnice Zavarovalnice Triglav, ki so si jih upokojenci preko referenduma izborili
               v to agencijo; in ne zdaj govoriti in se sprenevedati, da temu ni tako! Jaz sem samo
               vprašal, kako je mogoče, da v Državnem zboru, pa to ni prvi primer, sprejemate
               zakone, ki so v nasprotju z vašimi političnimi zavezami.</p>
            </sp>
            <sp xml:id="SDZ5-Redna-19-2010-07-13.sp187">

               <speaker>PODPREDSEDNIK FRANCE CUKJATI:</speaker>

               <p>Še kdo o 6. členu in amandmaju k temu členu? Gospod Tanko. Razprava ali...</p>
            </sp>
            <sp xml:id="SDZ5-Redna-19-2010-07-13.sp188">

               <speaker>JOŽE TANKO:</speaker>

               <p>Postopkovno.</p>
            </sp>
            <sp xml:id="SDZ5-Redna-19-2010-07-13.sp189">

               <speaker>PODPREDSEDNIK FRANCE CUKJATI:</speaker>

               <p>...proceduralni predlog?</p>
               <p>Izvolite.</p>
            </sp>
            <sp xml:id="SDZ5-Redna-19-2010-07-13.sp190">

               <speaker>JOŽE TANKO:</speaker>

               <p>Hvala lepa, spoštovani predsedujoči.</p>
               <p>Nam ne pomaga veliko, če je Vlada prisotna v Državnem zboru, vendar mi smo večkrat
               izrecno poudarili, da želimo pridobiti mnenje Vlade in Vlada, če to želimo, če to
               zahtevamo, nam je to mnenje dolžna dati. Tako nalaga Poslovnik Državnega zbora. in v
               primeru, če Vlada mnenja ni dala v skladu s 73. členom, tretji odstavek, v zadnjem
               stavku to piše, zahtevamo, da Vlada svoje mnenje da.</p>
               <p>In ker Vlada tega mnenja ne da, da je to že četrta ali peta intervencija, predlagam,
               da daste ta postopkovni predlog na glasovanje, da odločimo o tem, ali Državni zbor to
               mnenje Vlade potrebuje ali ne. In prosim, da daste to na glasovanje, da se ne
               ukvarjamo več s temi pripiri in obrazložitvami med enimi in drugimi, tudi koalicija
               ni pri tem enotna. Eklatantno je, da je kršena koalicijska pogodba, Vlada tega ni
               obrazložila, koalicijske poslanske skupine, ki so predlagateljice amandmaja, povedo
               vsaka svoje in zato želim, spoštovani predsedujoči v Državnem zboru, da Vlada da
               mnenje. In dokler Vlada ne da mnenja, prekinimo sejo Državnega zbora.</p>
               <p>Prosim, dajte to na glasovanje. Mislim, da bo pol ure zadostovalo, da se bo Vlada
               organizirala in pridobila ustrezno mnenje do te rešitve, ki je predlagana.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-13.sp191">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Mislim, da je predstavnica Vlade prisotna, in prosim, da odgovori na dileme, ki so se
               odprle.</p>
            </sp>
            <sp xml:id="SDZ5-Redna-19-2010-07-13.sp192">

               <speaker>MATEJA VRANIČAR:</speaker>

               <p>Hvala lepa za besedo.</p>
               <p>Torej, stvar, o kateri razpravljamo danes v Državnem zboru, je predlog zakona o
               preoblikovanju družb Kad in Sod, ne razpravljamo o koalicijski pogodbi, zaradi tega
               se nisem želela do zdaj in se tudi zdaj ne želim opredeljevati do tega, ali je zakon
               v skladu s koalicijsko pogodbo ali ne. To enostavno, po mojem mnenju, ni predmet
               današnje razprave.</p>
               <p>Če želite mnenje Vlade v zvezi s predlaganim zakonom in amandmajem k 6. členu, pa naj
               pojasnim naslednje. Že v prvi obravnavi predloga zakona je bilo zapisano, da družba
               Kad Zavodu za pokojninski in invalidsko zavarovanje vsako leto zagotovi 50 milijonov
               sredstev, ki se izplačajo kot odhodek oziroma kot stroški iz poslovanja. Namen te
               določbe je zagotoviti oziroma določiti dolgoročno obveznost družbe Kad, ki mora iz
               upravljanja sredstev, s katerimi razpolaga, zagotavljati – ne da bi bila ogrožena
               predpostavka trajno delujočega podjetja – in zaradi tega se obveznost oblikuje tako,
               da ne ogroža premoženja družbe.</p>
               <p>Glede na razpravo v prvi obravnavi predloga zakona in v drugi obravnavi na Odboru za
               finance in monetarno politiko je bila določba nekoliko spremenjena oziroma
               dopolnjena. Še enkrat poudarjam, da je znesek 50 milijonov evrov določen kot znesek,
               kot nakazilo, ki se izplača kot odhodek iz poslovanja, torej ne kot odhodek iz
               naslova dobička, ampak kot odhodek iz poslovanja. Osnova zanj pa so donosi,
               ustvarjeni iz upravljanja premoženja družbe Kad. V drugi obravnavi na odboru je bil
               dodan drugi odstavek 6. člena, ki nekoliko neustrezno oziroma pomanjkljivo določa v
               drugem stavku drugega odstavka, da ostaja dobiček iz poslovanja Kad nerazporejen na
               Kadu. Ta določba bi pomenila, da ta nerazporejeni dobiček ostane nerazporejen ves čas
               in da ga ni mogoče nikdar v prihodnje uporabiti. Zaradi tega ocenjujemo, da
               predlagani amandma s spremenjenim drugim odstavkom 6. člena, ki omogoča, da ta
               dobiček ostane na postavki preneseni dobiček in se lahko uporabi za namene iz prvega
               odstavka tega člena, morebitni ostanek pa se uporabi za nakup novih naložb,
               ustrezneje rešuje vprašanje možne porabe dobička podjetja Kad. Še enkrat poudarjam,
               da 6. člen govori o družbi Kad; takšni, kakršna bo po preoblikovanju oziroma po
               izločitvi dela družbe v zavarovalnico.</p>
               <p>Predlog zakona je bil že prej, preden je prišel v Državni zbor, predmet najširšega
               možnega usklajevanja; ne le političnega, ampak tudi strokovnega, ne le s političnimi
               strankami, ampak tudi z zainteresiranimi skupinami.</p>
               <p>In v teh razpravah, ki so bile opravljene še pred predložitvijo zakona v Državni
               zbor, nadaljevale so se pa tudi v času prve obravnave v Državnemu zboru oziroma
               vzporedno s prvo obravnavo v Državnemu zboru, in v teh razpravah je bilo ugotovljeno,
               da predlagana rešitev zagotavlja tako učinkovito delovanje družbe Kad kot tudi
               učinkovito zagotavljanje sredstev za Zavod za pokojninsko in invalidsko
               zavarovanje.</p>
               <p>In naj se na koncu dotaknem samo še vprašanj oziroma trditev, ki so bile postavljene,
               da se z ustanovitvijo agencije za upravljanje s kapitalskimi naložbami in prenosom
               upravljavskih pravic na to agencijo jemlje nekaj upokojencem, kar je bilo
               upokojenskega oziroma zavodu onemogoča izvajanje njegovih lastninskih upravičenj.
               Temu ni tako, na agencijo, tako kot smo večkrat poudarili, se prenašajo izključno in
               samo upravljavske pravice, lastništvo ostaja enako, kakršno je bilo doslej. Hvala
               lepa.</p>
            </sp>
            <sp xml:id="SDZ5-Redna-19-2010-07-13.sp193">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo o 6. členu in amandmaju k tem členu? Ne. Potem zaključujem razpravo.</p>
               <p>V razpravo dajem drugo poglavje in člene od 7 do 14 ter amandma Poslanske skupine
               Zares. Želi kdo razpravljati? Vidim samo eno roko.</p>
               <p>Gospod Trofenik, izvolite.</p>
            </sp>
            <sp xml:id="SDZ5-Redna-19-2010-07-13.sp194">

               <speaker>VILI TROFENIK:</speaker>

               <p>Hvala za besedo.</p>
               <p>Računsko sodišče je v svojem revizijskem poročilu ob pregledu poslovanja Družbe za
               svetovanje in upravljanje opisalo oziroma zapisalo, da postopek likvidacije ni bil
               izveden uspešno, saj je Vlada Republike Slovenije ustavila postopek likvidacije,
               Družba za svetovanje in upravljanje pa je nadaljevala z rednim poslovanjem, kljub
               temu da so bili izpolnjeni pogoji za uspešen zaključek likvidacijskega postopka.</p>
               <p>Po sklepu Vlade o uvedbi likvidacijskega postopka bi se moral ta zaključiti s
               sprejemom zakona o prenosu pooblastil, pravic in obveznosti Družbe za svetovanje in
               upravljanje v likvidaciji ter preostanek njenega premoženja prenesti na Slovensko
               odškodninsko družbo d. d. Računsko sodišče je tudi ocenilo, da je odločitev Vlade
               Republike Slovenije in Ministrstva za finance o ustavitvi postopka likvidacije in
               nadaljnje poslovanje DSU-ja povzročila negospodarno izvajanje nalog, ki je izvajana
               na podlagi zakona, saj bi bilo te naloge moč izvesti v okviru Soda z nižjimi stroški
               oziroma gospodarneje. Posledica neizvršene likvidacije je bil tudi sprejeti sklep
               Vlade Republike Slovenije o prodaji in porabi sredstev kupnine od prodanega deleža
               DSU v Slovenski industriji jekla, d. d., s katerim je v nasprotju z določili 11.
               člena Zakona o privatizaciji Slovenskih železarn, d. d., omogočila konverzijo
               terjatve do DSU, kupnino od prodaje deleža v SIJ, v lastniški delež DSU v znesku
               kupnine 16 milijonov 326 tisoč 651 evrov. S tem kupnina ni bila namensko porabljena
               za zmanjšanje zadolženosti Republike Slovenije, kot to določa 74. člen Zakona o
               javnih financah, temveč je bila uporabljena za financiranje razširitve dejavnosti DSU
               oziroma njene hčerinske družbe DSU Nepremičnine, in sicer poslovanja z
               nepremičninami, ki jih DSU Nepremičnine kupuje, da bi jih oddajala v najem
               ministrstvom.</p>
               <p>Na podlagi te ugotovitve Računskega sodišča smo 13. marca lansko leto zahtevali
               obravnavo te problematike na izredni seji dveh delovnih teles, enkrat Komisije za
               nadzor javnih financ in drugič Obora za finance. Do danes tega ni bilo, s tem da je
               bilo ugotovljeno, da mora v skladu z ugotovitvami Računskega sodišča Vlada pripraviti
               ustrezen dokument. No, in Vlada je ta dokument - ta vlada, ker tisto je pa delala
               druga vlada, pa to ni pomembno, gre za vlade Republike Slovenije - 8. junija
               letošnjega leta je to domačo nalogo Vlada končno opravila. In je na 34. strani tega
               dokumenta zapisala: "S prenosom pravic, pooblastil, premoženja in obveznosti z družbe
               DSU na družbo Sod bo le-ta prevzela tudi vodenje in hrambo arhiva Agencije Republike
               Slovenije za prestrukturiranje in privatizacijo, arhiva Slovenske razvojne družbe, d.
               d., ter arhiva družbe DSU, povezanega s privatizacijo in lastninjenjem podjetij,
               Arhiv Republike Slovenije pa bo prevzel vodenje in hrambo arhiva Slovenske razvojne
               družbe, d. d., in družbe DSU, ki ni povezan s prevzemnimi pravicami, pooblastili,
               premoženjem in z obveznostmi po Zakonu o preoblikovanju. Premoženje, ki se ne bo
               preneslo, bo ostalo v družbi DSU, družba DSU pa se bo po preoblikovanju omejila na
               dejavnosti, ki so povezane z izgradnjo, upravljanjem, oddajanjem v najem nepremičnin
               in z drugimi dejavnostmi, ki so s temi dejavnostmi povezane. Vlada Republike
               Slovenije bo v okviru priprave celovitih rešitev upravljanja s stvarnim premoženjem,
               ki jih pripravlja Ministrstvo za javno upravo, dokončno definirala status DSU ter
               prenos preostanka pravic in obveznosti na nov subjekt, ki bo upravljal stvarno
               premoženje Republike Slovenije. Glede na zgoraj navedeno menimo, da je z vidika
               gospodarnosti in ekonomičnosti združitev družbe DSU z družbo Sod smiselna, da se s
               tem optimizira število družb, katerih naloga je upravljanje kapitalskih naložb
               države. Ne glede na številne druge dejavnosti, ki jih družba DSU še opravlja, pa bo
               kontinuiteta njihovega izvajanja zagotovljena s prehodom zaposlenih s specifičnimi
               znanji z družbe DSU na družbo Sod." In, glej ga, zlomka, na odboru se zgodi
               funkcionalna koalicija, ki so ji malo mar ugotovitve Računskega sodišča, ki so ji
               malo mar stališča Vlade in črta iz zakona 8 členov, ki se nanašajo na prenos oziroma
               ukinitev DSU.</p>
               <p>Mislim, da poleg citatov teh dveh dokumentov ni treba nobene druge utemeljitve, da se
               teh 8 členov vrne v zakon in se zakon sprejme v konceptu, kot je bil predviden, ker
               to je eno izmed temeljnih poglavij tega zakona. Da se ne bom več oglašal, predlagamo,
               da se členi, bivši členi od 7 do 14, 8 jih je, vrnejo v tekst, kot jih je predlagala
               naša vlada. Hvala lepa.</p>
            </sp>
            <sp xml:id="SDZ5-Redna-19-2010-07-13.sp195">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še gospod Černač, izvolite.</p>
            </sp>
            <sp xml:id="SDZ5-Redna-19-2010-07-13.sp196">

               <speaker>ZVONKO ČERNAČ:</speaker>

               <p>Ti amandmaji so vloženi s strani Poslanske skupine Zares in res je na odboru bilo
               izglasovano črtanje tega poglavja iz zakona. Drži tudi, da je Računsko sodišče
               ugotavljalo v reviziji smotrnost in smiselnost nadaljnjega obstoja DSU-ja, kolega pa
               ni povedal, da je istočasno, ko je to ugotavljalo, naložilo Vladi, da naredi celovito
               analizo, ne samo za DSU-u, ampak tudi za Kad in za Sod, in da v okviru te celovite
               analize ugotovi smiselnost take ali drugačne nadaljnje oblike organiziranosti. To,
               kar je v tem zakonu bilo zapisano, pa je zdaj črtano in zdaj želite vrniti nazaj, je
               rezultat ravno tega, da je ta odločitev narejena na pamet, brez kakršne koli
               analize.</p>
               <p>Na drugi strani je DSU institucija, ki dobro posluje. V dobrih štirih letih je v
               državni proračun prispevala iz različnih vidikov okrog 100 milijonov evrov. Sod ne
               posluje tako dobro, vsaj v zadnjih dveh letih ne. V dobrem letu dni ste namreč v
               Državnem zboru odobrili Sodu za 480 milijonov evrov poroštev. Za 480 milijonov evrov
               za to, da so likvidni. Tako je bilo v prvem zakonu o poroštvu napisano, da se daje
               poroštvo v višini 300 milijonov evrov zaradi tega, da se zagotavlja normalna
               likvidnost poslovanja. Tega v preteklosti še nikoli ni bilo – da bi se sprejemala
               poroštva za zagotovitev likvidnosti poslovanja! Vedno so se sprejemala za neke
               konkretne naložbe in konkretne investicije. In kaj sedaj želite ponovno narediti s
               tem amandmajem? Pripojiti dobro družbo k slabi družbi. Zakaj ne naredite ravno
               obratno, če je temu tako? Če je treba nekaj združiti in koncentrirati!?</p>
               <p>V okviru DSU-ja tečejo še številni postopki iz naslova tako imenovane divje
               privatizacije. Verjetno je to motiv, da se te zadeve zameglijo, z ukinitvijo se ta
               diskontinuiteta zgodi in marsikatera zadeva, ki je bila v preteklosti sprožena, bo
               pozabljena. DSU je tista institucija, ki je investitor stavbe, ki se je gradila za
               potrebe policije in prek DSU-ja bi se ta stavba financirala in preko najemnin, ki bi
               jih MNZ plačeval. Verjetno je za nekoga tudi to moteče, ker je bil to projekt, ki je
               omogočal, da država postopoma prehaja v lastništvo tako, da sama sebi plačuje
               najemnine, ki pomenijo v bistvu odplačevanje lizinga. Vi ste pa v tem mandatu,
               konkretno vaša ministrica, naredili ta model, vendar z efektom v privatne žepe.
               Država odplačuje posojilo zasebniku. DSU, ki je v 100 % lasti države, pa je delal
               enak projekt in ste ga ustavili oziroma naredili velikansko škodo s tem, ko se bo
               zdaj ta objekt, ki je bil namensko grajen za potrebe policije, z vsemi varnostnimi
               elementi, z vso potrebno tehniko tudi z ustrezno zasteklitvijo, s helioportom in vsem
               ostalim, namenjal, kot slišimo, Ministrstvu za okolje in prostor. Se pravi, za
               policijo ni bil dober, za Ministrstvo za okolje in prostor pa bo ta objekt dober in
               primeren. Tisti razlogi, ki so bili navedeni, od tega, da je problem plin, ki bo
               eksplodiral, in da je nevarno za življenje in zdravje, očitno za MOP niso pomembni,
               za policijo pa so bili. Očitno so tu neki skriti elementi v ozadju, ki govorijo o
               tem, da je treba vse te stvari na nek način zamegliti in zaradi tega se z zakonom
               enostavno DSU pripaja Sodu.</p>
               <p>Tudi ta postopek oziroma ti amandmaji, ki vračajo to neprimerno zgodbo nazaj v zakon,
               kažejo na to, o čemer je bilo govora že pri tem zakonu pa tudi že večkrat v tem
               državnem zboru, da ta vlada nima nekega koncepta in neke normalne strategije. Ne
               glede upravljanja države, ne glede upravljanja premoženja te države, ne glede
               delovanja na področjih, ki bodo pomembno zaznamovale našo bodočnost, predvsem pri
               sprejemanju odločitev, ki bi preprečile drvenje v to dolžniško spiralo, v katero
               Slovenija drvi. En del teh neprimernih odločitev je tudi ta zakon. Kako bodo ustrezne
               rešitve na področju upravljanja z državnim nepremičnim premoženjem in z upravljanjem
               s kapitalskimi naložbami države, če ta vlada v letu in pol ni bila sposobna rešiti
               enega minornega problema, ki se mu reče falcon. To je tipičen primer te
               učinkovitosti. In normalno, da vse rešitve sledijo po tem modelu in po tem scenariju.
               Se pravi, vse, kar je nekoč letelo, je pristalo na tleh, je prizemljeno,
               zabetonirano. Še tistemu, ki si nekako upa kot nek vrabček kje leteti, je treba
               spodrezati krila oziroma porezati noge. To je model, ki je uveljavljen in ki se
               uveljavlja tako na kadrovskem kot na vseh ostalih področjih. In ta način pri tem
               zakonu, ki smo mu danes priča, ko se na eni strani povozijo politične opredelitve
               lastne koalicije, na drugi strani se najprej na odboru izglasuje ena rešitev, ki je
               razumna in pametna, se jo v Državnem zboru želi ponovno povoziti z amandmaji, ki
               vračajo zadevo nazaj na stari tir. Mislim, da teh amandmajev, ki se nanašajo na DSU,
               ni mogoče podpreti in bi bilo dobro, da bi glede upravljanja s finančnim premoženjem
               države Vlada čim prej prišla pred Državni zbor s celovito strategijo, da bi končno
               vedeli, kaj in na kakšen način v posameznih elementih razmišlja. En del tega je tudi
               ta zgodba.</p>
            </sp>
            <sp xml:id="SDZ5-Redna-19-2010-07-13.sp197">

               <speaker>PODPREDSEDNIK FRANCE CUKJATI:</speaker>

               <p>Še kdo?</p>
               <p>Gospod Trofenik, izvolite.</p>
            </sp>
            <sp xml:id="SDZ5-Redna-19-2010-07-13.sp198">

               <speaker>VILI TROFENIK:</speaker>

               <p>Hvala za besedo.</p>
               <p>To, kar je bilo povedano, na nek način poskuša opravičiti to funkcionalno koalicijo,
               ki se je zgodila na odboru. To se pač dogaja. Ampak za to ni nobenih argumentov; jaz
               namenoma prej nisem govoril, katera vlada, ker se ta problem nanaša na dve vladi, na
               prejšnjo in sedanjo.</p>
               <p>Prejšnja vlada je predlagala in Državni zbor je sprejel, da je treba DSU ukiniti,
               potem pa ni spoštovala lastnega zakona. To je prva ugotovitev. Ta koalicija pa to
               nadaljuje – ne bom rekel ta vlada. Vlada je hotela biti dosledna, je napravila
               ustrezno analizo in je prinesla v Državni zbor tudi ustrezen zakon, ki bi ga že
               morali nekoč sprejeti, kot ugotavlja Računsko sodišče. Seveda pa javnost ne ve, kaj
               ta DSU dela, in to, kar je bilo zdaj utemeljevano. Sedem sklopov nalog ima: urejanje,
               vrednotenje in promet s parcelami in nepremičninami, preveritev postopka
               lastninjenja, izdaja potrdil, upravljanje kapitalskih deležev v podjetjih, vodenje
               pravnih zadev v državi in v tujini, upravljanje poslovnih objektov in oddajanje v
               najem na trgu, nakup in vodenje izgradnje poslovnih objektov, oddajanje objektov v
               najem državnim organom, pa vodenje likvidacijskih postopkov v podjetjih. In da je z
               eno od teh – nakup in vodenje, izgradnja poslovnih objektov – bilo mogoče začeti, se
               je moralo kršiti, tako da je bilo nenamensko porabljeno, nenamensko in proti zakonu,
               16 milijonov evrov. In s tem se poskušamo hvaliti. Jaz se s tem ne bi hvalil! Tu je
               marsikdo odgovoren, da ni tega še do danes sankcioniral.</p>
               <p>Seveda ima sedanja vlada idejo, da bo ustanovila novo pravno osebo, pri kateri bo
               skoncentrirala vse upravljanje z nepremičninami v državni lasti, potem je, oprostite,
               brez zveze, da bomo imeli DSU in še eno pravno osebo, pa še ne vem koga in jih bomo
               rodili vsak dan še nekaj zraven! Koliko je pa teh strašnih nepremičnin, ki so v
               upravljanju? Dragi ljudje, štiri, pa si jih preštejte! Za štiri imamo mi poseben– to
               naj bi bila inovacija, kot nekateri govorite, ampak s policijsko zgradbo mene čisto
               nič ne povežite, ker niti me sploh ne zanima, razen načelno. Konkretno pa čisto nič.
               Ti štirje objekti so: poslovni objekt F2 na Masarykovi 16, Okrajno sodišče v
               Mariboru, DURS, davčni urad v Postojni, in poslovni objekt C na območju Litostroja.
               To so vsi štirje objekti, ko govorimo o neki strašni inovaciji. Za to smo nezakonito
               porabili 16 milijonov namenskih sredstev, ki lahko gredo izključno za zmanjšanje
               zadolženosti Republike Slovenije po zakonu o javnih financah in podobno. Seveda je
               nedosledno, da koalicija izčrta ali pomaga izčrtati iz zakona, ki ga predlaga Vlada,
               osnovni tekst in s tem v resnici množimo pravne osebe, ki bodo opravljale nepregledno
               z državnim premoženjem. Tisto, veste, o gospodarnosti, ki se tudi v tem tekstu pa –
               ja, kaj bi pa še bilo treba, da DSU, Družba za upravljanje in svetovanje, ne bi bila
               uspešna! To bi pa bila res prava katastrofa. Saj je že njihovo poslanstvu tako, da
               morajo biti uspešni, govorimo samo lahko o bolj ali manj uspešnih rezultatih. Tega pa
               tudi to gradivo ne prinaša, ali bi lahko bila uspešnost boljša, po domače povedano,
               ali je ta na neki višini. Je bila uspešna; ja, saj to je njeno poslanstvo, da to
               dela!</p>
               <p>Ta naš predlog, da se vrne, ima praktično tri temelje: ker sledi ugotovitvam
               Računskega sodišča, sledi ugotovitvam oziroma stališču Vlade, ki ga je prikazala v
               tem dokumentu – in to pred enim mesecem, en mesec in pet dni je danes od takrat – in
               ker znižuje število pravnih oseb in s tem stroške, s katerim bodo upravljali oziroma
               ki bodo upravljali državno premoženje. Pozneje bo pa rezultat pokazal, ali se res
               zavzemamo za zmanjšanje stroškov ali so pa kakšne funkcionalne koalicije, če še
               enkrat ta termin uporabim, ali kakšni drugi lobiji, ki so za tem.</p>
               <p>Saj se ve, za kaj gre! Na eni strani, da se ohrani pri življenju tisto na
               Litostrojski, na drugi strani pa, da se ohranijo pri življenju stroški. Za državo pa
               ni pomembno, koliko to stane. Hvala lepa.</p>
            </sp>
            <sp xml:id="SDZ5-Redna-19-2010-07-13.sp199">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Vidim še eno roko.</p>
               <p>Gospod Černač, izvolite.</p>
            </sp>
            <sp xml:id="SDZ5-Redna-19-2010-07-13.sp200">

               <speaker>ZVONKO ČERNAČ:</speaker>

               <p>Govora je bilo o nezakonitosti pri poslovanju DSU-ja. Mislim, da so te besede
               prelahko izrečene. Model, ki ga je uporabljal DSU pri gradnji nepremičnin, je
               podoben, kot ga uporablja Dars pri gradnji avtocest – pa nihče ne govori o
               nezakonitosti!</p>
               <p>Glede uspešnosti poslovanja pa lahko vidimo, kako je Dars uspešen pri poslovanju in
               kako je bila ta družba uspešna pri poslovanju na tem delu, pa je to manjši del
               tistega, s katerim se ta družba ukvarja, in je dejansko manjši del te dejavnosti.
               Ustanovljena je bila v glavnem zaradi tega – in to je primarni del dejavnosti –, da
               poskuša povrniti čim več tistega – bivšega družbenega premoženja, ker je bilo v
               postopku nezakonitega lastninjenja odtujeno. Še vedno tečejo številni postopki, tožbe
               še niso zaključene, tudi v drugih državah bivše Jugoslavije. In kar nekaj stvari je
               bilo vrnjenih in pripeljanih v proračun. Za tiste, ki so zdaj odprte, se bojim, da
               bodo s tem prenosom zamrle in verjetno je v interesu posameznih lobijev ravno to. Da
               pa je lahko družba kar sama po sebi uspešna, tega verjetno ni mogoče trditi, ker
               vidimo na primeru Darsa, kako se določene stvari dogajajo, kako se posamezne stvari
               oddajajo, v nekaterih primerih je popolnoma jasno, da ni vedno v ospredju samo načelo
               racionalnosti in gospodarnosti, in če je bilo kje v ospredju načelo racionalnosti in
               gospodarnosti, je bilo ravno pri DSU-ju, kar se tiče policijske stavbe. Povejte mi,
               kaj pa je to, kar se sedaj dogaja s tem, da se je vzela privatna hiša v najem in da
               se privatnikom plačuje najemnina iz državnega proračuna, tukaj pa smo imeli
               plačevanje najemnine v državni proračun, za potrebe države in pridobitev lastništva
               po 15 letih državi oziroma že zdaj. In to, seveda, za nekatere ni dober model. Zakaj?
               Verjetno zardi tega, ker gledajo nekaj drugega, ne pa državnih interesov.</p>
               <p>To je po mojem tudi eden od elementov, ki govorijo, zakaj so se ti amandmaji zgodili,
               ni pa popolnoma jasno, zakaj so se zgodili samo s strani Poslanske skupine Zares.</p>
            </sp>
            <sp xml:id="SDZ5-Redna-19-2010-07-13.sp201">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? <stage xml:id="SDZ5-Redna-19-2010-07-13.stage23">(Ne.)</stage> Potem zaključujem razpravo.</p>
               <p>V razpravo dajem 15. člen ter amandma poslanskih skupin koalicije. Želi kdo
               razpravljati o 15. členu? <stage xml:id="SDZ5-Redna-19-2010-07-13.stage24">(Nihče.)</stage> Zaključujem razpravo.</p>
               <p>In dajem v razpravo 20. člen ter amandma poslanskih skupin koalicije. Želi kdo
               razpravljati? <stage xml:id="SDZ5-Redna-19-2010-07-13.stage25">(Ne.)</stage> Zaključujem razpravo.</p>
               <p>In prehajamo na razpravo o 24. členu in amandmaju poslanskih skupin koalicije ter
               amandma Poslanske skupine Slovenske ljudske stranke. Želi kdo razpravljati? Ne.
               Zaključujem razpravo in dajem v razpravo 25. člen ter amandma Poslanske skupine
               Zares. Ne želi nihče razpravljati, potem razpravo zaključujem.</p>
               <p>O amandmajih bomo skladno s časovnim potekom seje zbora odločali danes v okviru
               glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ5-Redna-19-2010-07-13.title7">16. TOČKO DNEVNEGA REDA,</title> to je na <title xml:id="SDZ5-Redna-19-2010-07-13.title8">DRUGO OBRAVNAVO PREDLOGA
                  ZAKONA O UPRAVLJANJU PLAČILNIH STORITEV ZA PRORAČUNSKE UPORABNIKE.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajemo besedo predstavnici Vlade gospe Mateji Vraničar,
               državni sekretarki na ministrstvu. Izvolite.</p>
            </sp>
            <sp xml:id="SDZ5-Redna-19-2010-07-13.sp202">

               <speaker>MATEJA VRANIČAR:</speaker>

               <p>Hvala lepa. Spoštovani predsedujoči, spoštovane poslanke in poslanci!</p>
               <p>Z Zakonom o upravljanju plačilnih storitev za proračunske uporabnike, o katerem danes
               poteka druga obravnava, in podzakonskimi predpisi, ki bodo izdani na njegovi podlagi,
               naj bi se sistemsko uredila določena vprašanja in posebnosti plačilnih storitev
               proračunskih uporabnikov, ki izhajajo iz njihovega proračunskega statusa ter
               vključenosti v enotni zakladniški sistem oziroma sistem enotnega zakladniškega
               računa. Hkrati se zakonsko ureja register proračunskih uporabnikov in naloge ter
               organizacije Uprave Republike Slovenije za javna plačila kot organa v sestavi
               Ministrstva za finance, ki je specializiran za opravljanje strokovnih in razvojnih
               nalog, opredeljenih v tem zakonu. Za opravljanje plačilnih storitev proračunskih
               uporabnikov trenutno velja Zakon o plačilnih storitvah in sistemih ter določbe 73. in
               74. člena Zakona o plačilnem prometu. Te določbe urejajo tudi naloge Uprave Republike
               Slovenije za javna plačila in so ostale v veljavi in uporabi tudi po uveljavitvi
               Zakona o plačilnih storitvah in sistemih, ki je v preostalem delu razveljavil Zakon o
               plačilnem prometu. Zaradi posebnosti, povezanih s poslovanjem proračunskih
               uporabnikov, Zakon o plačilnih storitvah in sistemih predvideva možnost, da se
               posamezne določbe navedenega zakona lahko izvzamejo pri poslovanju proračunskih
               uporabnikov in Uprave Republike Slovenije za javna plačila oziroma da se plačilne
               storitve za proračunske uporabnike lahko drugače uredijo s posebnim zakonom.</p>
               <p>Podobno ugotavljamo, da člena Zakona o plačilnem prometu, ki še veljata, ne ustrezata
               vsem zahtevam in sodobnimi normativnim standardom oziroma da je podana nevarnost
               nastanka pravne zakonske praznine na določenih področjih.</p>
               <p>Predloženi zakon bo tako nadomestil 73. in 74. člen Zakona o plačilnem prometu ter
               uredil vse posebnosti, povezane z opravljanjem plačilnih storitev za proračunske
               uporabnike, predvsem vodenje registra proračunskih uporabnikov, povezovanje registra
               z drugimi registri, obveznosti proračunskih uporabnikov, vrste računov oziroma
               vodenje računov zanje, namen in način zbiranja osebnih podatkov, sankcije za kršitev
               zakona ter organizacijo in naloge Uprave Republike Slovenije za javna plačila.</p>
               <p>S predlogom zakona bo predpisan način ravnanja vseh subjektov, ki jih ta zakon
               zadeva. Na ta način bo s predlaganim zakonom funkcionalno zaokrožena normativna
               celota, s katero so sistemsko urejena vsa prej omenjena področja. Ocenjujem, da je
               dosedanja razprava pokazala, da je besedilo predloga zakona dopolnjeno s sprejetimi
               amandmaji Odbora za finance in monetarno politiko v skladu z izhodišči in načeli in
               poglavitnimi rešitvami, na katerih je bil oblikovan in na katerih temelji predlog
               zakona.</p>
               <p>Spoštovani. Upoštevaje vse navedeno predlagamo, da Državni zbor v skladu s
               poslovnikom o Predlogu zakona o opravljanju plačilnih storitev za proračunske
               uporabnike potrdi predlog zakona v drugi obravnavi, pa tudi v tretji obravnavi in ga
               sprejme. Hvala lepa.</p>
            </sp>
            <sp xml:id="SDZ5-Redna-19-2010-07-13.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za finance, monetarno politiko kot matično delovno
               telo. Za predstavitev poročila odbora dajem besedo podpredsedniku, gospodu Radu
               Likarju.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp204">

               <speaker>RADO LIKAR:</speaker>

               <p>Hvala za besedo, predsedujoči. Lep pozdrav vsem prisotnim!</p>
               <p>Odbor je predlog zakona obravnaval na 18. redni seji 23. 6. 2010. Posredovano mu je
               bilo mnenje Zakonodajno-pravne službe, ki je podala pripombe k določbam sedemnajstih
               členov predloga zakona.</p>
               <p>K predloženemu zakonu so amandmaje vložile koalicijske poslanske skupine. Seji odbora
               so prisostvovale predstavnice in predstavnik Ministrstva za finance ter
               Zakonodajno-pravne službe. V dodatni predstavitvi mnenja Zakonodajno-pravne službe je
               njena predstavnica poudarila, da vloženi amandmaji koalicijskih poslanskih skupin
               večinoma sledijo mnenju Zakonodajno-pravne službe, razen pri 16. in 18. členu in pri
               pripombi glede ne dovolj jasne ureditve obdelave osebnih podatkov v 30. členu.
               Opozorila pa je na vloženi amandma k 2. členu, ki spreminja prvo alinejo in dodaja
               nove alineje tega člena, ker ta amandma v primerjavi z osnovno določbo 2. člena v
               prvi alineji ne vsebuje več opredelitve neposrednega in posrednega uporabnika
               proračunov. Ta izraz pa vsebuje prekrškovna določba 31. člena predloženega zakona.
               Sicer so v 1. členu predloženega zakona neposredni in posredni uporabniki proračunov
               kot termin uvedeni, vendar niso posebej opredeljeni s sklicem na zakon o javnih
               financah, kot so bili v predlagani prvi alineji osnovnega besedila 2. člena predloga
               zakona.</p>
               <p>Odbor v nadaljevanju obravnave predloga zakona sicer ni sprejel svojega amandmaja k
               amandmaju koalicijskih poslanskih skupin k 2. členu, ki bi upošteval to pripombo
               Zakonodajno-pravne službe.</p>
               <p>V razpravo o posameznih predlaganih rešitvah in vloženih amandmajih je bilo
               opozorjeno na vloženi amandma za novi 23. a člen, ki se nanaša na obveznost
               preverjanja podatkov na plačilnem nalogu pri plačilu obveznih dajatev in drugih
               javnofinančnih prihodkov.</p>
               <p>V skladu s prvim odstavkom novega 23. a člena naj bi za pravilno prepoznavanje
               plačnika, vrste obvezne dajatve ali javnofinančnega prihodka ter nadzornika
               javnofinančnih prihodkov moral biti na plačilnem nalogu naveden med drugim tudi
               aktiven podračun javnofinančnega prihodka, objavljen v registru transakcijskih
               računov. Glede na dejstvo, da v primeru neaktivnega računa sistem itak ne izvede
               plačila in bi bilo, kot je bilo poudarjeno v razpravi, torej primerneje predvideti
               rešitev, da ob navedbi neaktivnega računa ponudnik plačilnih storitev z
               obrazložitvijo o zavrnitvi obvesti plačnika, je bilo izraženo tudi mnenje, da bi bilo
               namesto preverjanja aktivnosti ali neaktivnosti računa bolj smiselno preverjati
               pravilnost računa oziroma njegovega naziva.</p>
               <p>Po pričakovanju odbora naj bi predlagatelj zakona to vprašanje dodatno preučil in v
               okviru druge obravnave na seji Državnega zbora morebiti predlagal ustreznejšo
               opredelitev kontrole računa kot ene od bistvenih sestavil plačilnega naloga,
               potrebnih za pravilno izvršitev plačila.</p>
               <p>Odbor se je opredelil do vloženih amandmajev in sprejel vse amandmaje koalicijskih
               poslanskih skupin. Odbor je glasoval o členih predloga zakona in jih sprejel.
               Sprejeti amandmaji so vključeni v besedilo dopolnjenega predloga zakona, ki je
               sestavi del poročila odbora.</p>
            </sp>
            <sp xml:id="SDZ5-Redna-19-2010-07-13.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod Franc Jurša v imenu
               Poslanske skupine DeSUS.</p>
            </sp>
            <sp xml:id="SDZ5-Redna-19-2010-07-13.sp206">

               <speaker>FRANC JURŠA:</speaker>

               <p>Hvala lepa za besedo. Še enkrat lep pozdrav vsem skupaj!</p>
               <p>Pri Predlogu zakona o opravljanju plačilnih storitev za proračunske uporabnike gre za
               obsežen predlog, ki bo na sistemski ravni celovito uredil to področje. Gre namreč za
               specifiko z ozirom na poslovanje po zakonu o plačilnih storitvah in sistemih, ki je
               temeljni zakon. Razlog za specifiko je v sami naravi in posebnosti storitev, ki so
               povezane z upravljanjem poslovanja proračunskih uporabnikov, vključenih v sistem
               enotnega zakladniškega računa države ter občin. Temeljni zakon o plačilnih sistemih
               in storitvah dopušča na podlagi te specifike različno ureditev. Predlagani zakon tako
               podrobneje ureja opravljanje plačil in storitev za neposredne in posredne uporabnike
               državnega in občinskih proračunov, Zavoda za zdravstveno zavarovanje Slovenije in
               Zavoda za pokojninsko in invalidsko zavarovanje Slovenije. Podrobneje se
               opredeljujejo registri proračunskih uporabnikov ter sama organizacija in naloge
               Uprave Republike Slovenije za javna plačila kot organa v sestavi Ministrstva za
               finance.</p>
               <p>Poslanska skupina DeSUS ocenjuje, da predlog zakona upošteva temeljna načela
               plačilnih storitev in plačilnega sistema, upoštevajoč načela, katerim morajo slediti
               tudi subjekti, ki poslujejo z javnimi financami, to so: zaščita javnofinančnih
               sredstev, varnost plačil, javnosti poslovanja, preglednost pri opravljanju plačilnih
               storitev, sprotno obveščanje uporabnikov storitev, transparentnost.</p>
               <p>V poslanski skupini poudarjamo, da je trenutno to področje danes izjemno dobro
               urejeno, da poslovanje tako urada kot proračunskih uporabnikov, kar se tega področja
               tiče, poteka tekoče in ustaljeno, zato izražamo splošen pomislek, ali so spremembe na
               tem področju potrebne. Kljub temu bomo predlog zakona podprli v pričakovanju
               transparentnejšega. poslovanja proračunskih porabnikov.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-13.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Borut Sajovic v imenu Poslanskega kluba LDS.</p>
            </sp>
            <sp xml:id="SDZ5-Redna-19-2010-07-13.sp208">

               <speaker>MAG. BORUT SAJOVIC:</speaker>

               <p>Hvala lepa. Vsem skupaj prijazen popoldanski pozdrav!</p>
               <p>V Poslanskem klubu Liberalne demokracije Slovenije bomo podprli Predlog zakona o
               opravljanju plačilnih storitev za proračunske uporabnike, saj po našem mnenju
               sistemsko ureja področje delovanja uprave za javna plačila.</p>
               <p>Pred nedavnim je bil sprejet Zakon o plačilnih storitvah in sistemih, ki je
               nadomestil obstoječi zakon o plačilnem prometu, razen določb, ki so navedene v 73. in
               74. členu, ki urejajo tudi naloge uprave za javna plačila. Prav zaradi prenehanja
               veljavnosti zakona o plačilnem prometu ter glede na obseg in pomen specializiranih,
               strokovnih, izvršilnih in tudi razvojnih nalog, zaradi katerih je bila ustanovljena
               uprava za javna plačila, se s tem predlogom zakona smiselno ureja opravljanje
               plačilnih storitev za tako imenovane proračunske uporabnike. S tem predlogom zakona
               se tako ureja opravljanje plačilnih storitev za neposredne in posredne uporabnike
               državnega in tudi občinskih proračunov, kot tudi pomembnost Zavoda za zdravstveno
               zavarovanje Slovenije in Zavoda za pokojninsko in invalidsko zavarovanje
               Slovenije.</p>
               <p>Nadalje pa se opredeljuje tudi način vodenja računov in opravljanja plačilnih
               storitev za proračunske uporabnike, druge naloge in posebne zahteve, ki so povezane z
               evidentiranjem in izvajanjem javnofinančnih tokov. Pomembna pa je tudi opredelitev
               nalog in organizacije uprave za javna plačila. S samim predlogom zakona med drugim
               zasledujejo tudi cilj urejenosti in sistemskosti vodenja računov in opravljanja
               plačilnih storitev za proračunske uporabnike, nadalje se ureja tudi register
               proračunskih uporabnikov ter sam postopek pridobitve in prenehanja statusa
               proračunskega uporabnika.</p>
               <p>Ocenjujemo, da so te spremembe potrebne, dobrodošle in zaželene, zato bomo v
               Poslanskem klubu Liberalne demokracije Slovenije predlog zakona podprli.</p>
               <p>Hvala lepa.</p>
            </sp>
            <sp xml:id="SDZ5-Redna-19-2010-07-13.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bogdan Čepič v imenu Poslanske skupine SD.</p>
            </sp>
            <sp xml:id="SDZ5-Redna-19-2010-07-13.sp210">

               <speaker>BOGDAN ČEPIČ:</speaker>

               <p>Hvala za besedo, gospod podpredsednik. Lep pozdrav državni sekretarki, kolegice in
               kolegi!</p>
               <p>Poslanska skupina Socialnih demokratov bo Predlog zakona o plačilnih storitvah za
               proračunske uporabnike podprla.</p>
               <p>Proračunski uporabniki imajo v skladu z dosedanjo zakonodajo drugačen način na
               področju plačilnih storitev, kot imajo to urejeno gospodarske družbe v Republiki
               Sloveniji. Predvsem so določene posebnosti in omejitve, ki so povezane s poslovanjem
               proračunskih uporabnikov, vključenih v sistem zakladniškega računa države oziroma
               občin. V predlogu zakona se podrobneje opredeljuje in določa način opravljanja
               plačilnih storitev za proračunske uporabnike, register proračunskih uporabnikov ter
               organizacija in naloge Uprave za javna plačila kot organa v sestavi Ministrstva za
               finance.</p>
               <p>Predlog zakona v posebnem delu ureja namen vzpostavitve in vsebino registra
               proračunskih uporabnikov ter postopek vpisa vanj oziroma izbrisa iz njega. Za
               proračunske uporabnike, ki se ustanovijo na podlagi zakona ali drugega predpisa in se
               ne registrirajo pri nobene drugem registrskem organu ter za proračune in upravljavce
               sredstev sistema enotnega zakladniškega računa je register proračunskih uporabnikov
               primarni register. Register proračunskih uporabnikov je javen in brezplačno dostopen
               na spletni strani Uprave za javna plačila, ki ga tudi vodi. Na podlagi podatkov
               registra proračunskih uporabnikov se zagotavljajo: identifikacija proračunskih
               uporabnikov, proračunov, upravljavcev sredstev, sistema enotnega zakladniškega računa
               in nadzornih obveznih dajatev in drugih javnofinančnih prihodkov, vodenje računov
               oziroma podračunov, opravljanje plačilnih storitev za proračunske uporabnike, podpora
               zakladniškemu poslovanju na ravni države in občin, povezava in izmenjava podatkov z
               drugimi javnimi registri in uradnimi evidencami, obveščanje proračunskih uporabnikov
               o plačilnih transakcijah ter opravljanje drugih nalog. Na ta način je dostopnost do
               podatkov proračunskega uporabnika mnogo večja in bolj transparentna. Predlog zakona
               tudi podrobneje ureja dostop do podatkov iz registra proračunskih uporabnikov.</p>
               <p>Pri predlaganih rešitvah se upoštevajo temeljne zahteve in načela registrskega prava,
               kot so: javnost, enotnost registra, obveznost vpisa, verodostojnosti ter zaupanje v
               register. Predlog zakona opredeljuje tudi posebnost, povezana z vodenjem računov in
               plačilnimi storitvami za proračunske uporabnike. Predlog zakona loči več vrst
               računov, ki jih vodi uprava za javne prihodke, in sicer zakladniški podračun države
               oziroma zakladniški podračun občine, ki je namenjen za upravljanje denarnih sredstev
               posameznega sistema enotnega zakladniškega računa, podračuna javnofinančnih
               prihodkov, na katere davčni zavezanci plačujejo obvezne dajatve in druge
               javnofinančne prihodke, podračune proračunskih uporabnikov, ki so namenjeni za
               opravljane plačilnih storitev, za proračunske uporabnike, ter druge račune in
               podračune, ki jih določi minister, pristojen za finance.</p>
               <p>Poleg navedenih računov uprava za javne prihodke vodi evidenčne račune oziroma
               evidenco o plačilnih transakcijah in stanju denarnih sredstev proračunskih
               uporabnikov na posebnih namenskih transakcijskih računih, odprtih pri Banki
               Slovenije, ki so namenjeni ločenemu vodenju sredstev za izvedbo določenega programa
               oziroma projekta, ter o posebnih računih z ničelnim stanjem, odprtih pri bankah, ki
               se uporabljajo izključno za gotovinsko poslovanje proračunskih uporabnikov.
               Neposredni in posredni proračunskimi uporabniki so pri izvrševanju proračuna in
               rednem poslovanju vezani na sistem enotnega zakladniškega računa, kot ga opredeljuje
               zakon o javnih financah, zato predlog tega zakona vsebuje posebne določbe obveznosti
               zaprtja transakcijskih računov pri bankah in prepoved opravljanja plačilnega prometa
               izven sistema enotnega zakladniškega računa.</p>
               <p>Zaradi vsega navedenega bo Poslanska skupina Socialnih demokratov podprla Predlog
               zakona o opravljanju plačilnih storitev za proračunske uporabnike.</p>
            </sp>
            <sp xml:id="SDZ5-Redna-19-2010-07-13.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Rado Likar, v imenu Poslanske skupine SDS.</p>
            </sp>
            <sp xml:id="SDZ5-Redna-19-2010-07-13.sp212">

               <speaker>RADO LIKAR:</speaker>

               <p>Še enkrat hvala lepa za besedo.</p>
               <p>Leta 2002 se je zaključila reforma plačilnega prometa, računi gospodarskih pravnih
               oseb so bili preneseni na poslovne banke. Za proračunske uporabnike, pa je pričela v
               skladu z zakonom o plačilnem prometu opravljati storitve plačilnega prometa
               novoustanovljena Uprava Republike Slovenije za javna plačila kot organ v sestavi
               Ministrstva za finance. S tem so bili postavljeni temelji za vzpostavitev novega
               sistema za opravljanje plačilnega prometa za proračunske uporabnike. Zakon o
               plačilnih storitvah in sistemih, ki je nadomestil Zakon o plačilnem prometu, je
               ohranil 73. in 74. člen, ki urejata tudi naloge Uprave Republike Slovenije za javna
               plačila, omogočata pa tudi, da se posamezne določbe zakona o plačilnih storitvah in
               sistemih izvzamejo iz uporabe ter da se s posebnim zakonom drugače uredi način
               opravljanj plačilnih storitev Uprave Republike Slovenije za javna plačila.</p>
               <p>Predlog zakona, ki ga je v parlamentarno proceduro predložila Vlada, podrobneje
               opredeljuje opravljanje plačilnih storitev za proračunske uporabnike, register
               proračunskih uporabnikov ter organizacijo in naloge Uprave Republike Slovenije za
               javna plačila. Takšna zakonska rešitev velja že sedaj za naloge organov v sestavi
               Ministrstva za finance – kot so, recimo, Zakon o davčni službi, Zakon o carinski
               službi in Zakon o preprečevanju pranja denarja in financiranju terorizma. Poslovanje
               proračunskih uporabnikov, posrednih ali neposrednih, je v naši državi specifično
               urejeno, saj so vezani na sistem enotnega zakladniškega računa, zato ima opravljanje
               plačilnih storitev za proračunske uporabnike nekatere posebnosti.</p>
               <p>Temeljne naloge Uprave Republike Slovenije za javno plačilo kot ponudnika plačilnih
               storitev za proračunske uporabnike so bile opredeljene v 74. členu Zakona o plačilnem
               prometu. Te pa so med drugim zlasti opravljanja plačilnega prometa za proračunskega
               uporabnika, vodenje računov in registra za le-te ter zagotavljanje podatkov in
               informacij o plačanih davkih, prispevkih in drugih obveznih dajatev ter
               javnofinančnih prihodkov.</p>
               <p>V Poslanski skupini SDS podpiramo rešitev, da se to uredi s posebnim zakonom, kakor
               tudi, da se vzpostavitev in vodenje registra proračunskih uporabnikov uredi na način,
               kot to velja za druge registre; na primer sodni register, poslovni register
               Slovenije, register davčnih zavezancev in podobno. Predlagana rešitev v novem 23. a
               členu, ki se nanaša na obveznost preverjanja podatkov na plačilnem nalogu pri plačilu
               obveznih dajatev in drugih javnofinančnih prihodkov, pa bi po našem mnenju bilo bolj
               smiselno, da bi se preverjala pravilnost računa oziroma skladnost le-tega z nazivom,
               se pravi vsebinska kontrola, saj aktivnost ali neaktivnost računa preverja že sam
               računalniški sistem.</p>
               <p>Predlog zakona ne prinaša bistvenih novosti na področju delovanja sistema enotnega
               zakladniškega računa in plačilnega prometa proračunskih uporabnikov, ampak zgolj
               zakonsko ureja organizacijo in pristojnosti Uprave Republike Slovenije za javna
               plačila kot ponudnika plačilnih storitev za proračunske uporabnike.</p>
               <p>V Slovenski demokratski stranki bomo predlog zakona podprli.</p>
            </sp>
            <sp xml:id="SDZ5-Redna-19-2010-07-13.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.
               Glasovanje o dopolnjenem predlogu zakona bomo opravili čez pol ure v okviru
               glasovanj. S tem prekinjam to točko dnevnega reda, prekinjam tudi 19. sejo zbora, ki
               jo bomo z glasovanjem nadaljevali ob 18.50 uri.</p>
               <stage xml:id="SDZ5-Redna-19-2010-07-13.stage26">(Seja je bila prekinjena ob 18.18 uri in se je nadaljevala ob 18.50.)</stage>
            </sp>
            <sp xml:id="SDZ5-Redna-19-2010-07-13.sp214">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanja zbora o predlogih odločitev. Poslanke in poslance prosim, da
               preverijo delovanje glasovalnih naprav.</p>
               <p>Nadaljujemo prekinjeno <title xml:id="SDZ5-Redna-19-2010-07-13.title9">24. a točko dnevnega reda - obravnava Predloga sklepa o
                  razglasitvi odločitve, ki je bila sprejeta na zakonodajnem referendumu o Zakonu o
                  ratifikaciji Arbitražnega sporazuma med Vlado Republike Slovenije in Vlado
                  Republike Hrvaške, ki je bil 6. junija 2010.</title>
               </p>
               <p>Ker amandmaji k predlogu sklepa niso bili vloženi, prehajamo na odločanje. Glasujemo.
               Navzočih je 72 poslank in poslancev, za je glasovalo 47, proti nihče.</p>
               <p><stage xml:id="SDZ5-Redna-19-2010-07-13.stage27">(Za je glasovalo 47.)</stage> <stage xml:id="SDZ5-Redna-19-2010-07-13.stage28">(Proti nihče.)</stage></p>
               <p>Ugotavljam, da je zbor sklep sprejel.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-19-2010-07-13.title10">5. točko dnevnega reda - obravnava Predloga zakona o
                  spremembah in dopolnitvah Zakona o Skladu kmetijskih zemljišč in gozdov Republike
                  Slovenije, skrajšani postopek.</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o Skladu kmetijskih zemljišč in gozdov Republike Slovenije ni
               primeren za nadaljnjo obravnavo.</p>
               <p>Glasujemo. Navzočih je 72 poslank in poslancev, za je glasovalo 44, proti 25.</p>
               <p><stage xml:id="SDZ5-Redna-19-2010-07-13.stage29">(Za je glasovalo 44.)</stage> <stage xml:id="SDZ5-Redna-19-2010-07-13.stage30">(Proti 25.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-19-2010-07-13.title11">26. točko dnevnega reda - obravnava Predloga za sprejem
                  avtentične razlage prvega odstavka 16. a člena Zakona o Skladu kmetijskih zemljišč
                  in gozdov Republike Slovenije (Uradni list RS, št. 19/10, uradno prečiščeno
                  besedilo UPB-2).</title>
               </p>
               <p>Prehajamo na odločanje o predlogu matičnega delovnega telesa, ki se glasi: Predlog za
               sprejem avtentične razlage prvega odstavka 16.a člena Zakona o Skladu kmetijskih
               zemljišč in gozdov Republike Slovenije se sprejme.</p>
               <p>Glasujemo. Navzočih je 73 poslank in poslancev, za je glasovalo 69, proti 1.</p>
               <p><stage xml:id="SDZ5-Redna-19-2010-07-13.stage31">(Za je glasovalo 69.)</stage> <stage xml:id="SDZ5-Redna-19-2010-07-13.stage32">(Proti 1.)</stage></p>
               <p>Ugotavljam, da je Državni zbor sklep sprejel.</p>
               <p>Zato prehajamo na odločanje o besedilu avtentične razlage v besedilu, kot ga je
               predložila skupina poslancev s prvopodpisanim Milanom Gumzarjem.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo 65,
               proti 3.</p>
               <p><stage xml:id="SDZ5-Redna-19-2010-07-13.stage33">(Za je glasovalo 65.)</stage> <stage xml:id="SDZ5-Redna-19-2010-07-13.stage34">(Proti 3.)</stage></p>
               <p>Ugotavljam, da je besedilo avtentične razlage sprejeto.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-19-2010-07-13.title12">prekinjeno 4. točko dnevnega reda,</title> to je z <title xml:id="SDZ5-Redna-19-2010-07-13.title13">obravnavo
                  Predloga zakona o poroštvih Republike Slovenije za zagotavljanje finančne
                  stabilnosti v evroobmočju, nujni postopek.</title>
               </p>
               <p>Nadaljujemo z drugo obravnavo, to je z odločanjem o vloženem amandmaju, ki ga bomo
               opravili na podlagi pregleda vloženih amandmajev z dne 13. 7. 2010. Prehajamo na
               odločanje o amandmaju Poslanske skupine SDS k 4. členu.</p>
               <p>Obrazložitev glasu v imenu Poslanske skupine SDS mag. Andrej Vizjak.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp215">

               <speaker>MAG. ANDREJ VIZJAK:</speaker>

               <p>Hvala lepa, predsednik.</p>
               <p>Torej, v Poslanski skupini SDS bomo ta amandma podprli, ker smatramo, da je izjemno
               pomemben ne samo za stabilizacijo finančnega sistema v evroobmočju, ampak tudi za
               stabilnost javnih financ v Republiki Sloveniji, ki nas mora še posebej skrbeti.
               Menimo namreč, da je treba o slehernem finančnem mehanizmu za stabilizacijo
               evroobmočja glasovati posebej, v obliki poroštvenega zakona. Tako je mogoče razumeti
               tudi tolmačenje ustave Zakonodajno-pravne službe Državnega zbora. Namreč, poroštvo je
               samo dejanje, ki sledi osnovnemu namenu, torej nekemu kreditu, nekemu zagotavljanju
               finančnih sredstev, in okviri, pogoji tega prvega posla zagotavljanja finančnih
               sredstev morajo biti znani, jasni, če želimo dati v drugi fazi tudi poroštvo za
               le-to. Zdaj temu ni tako, mi pravzaprav sprejemamo en okvir v okviru tega zakona,
               kjer namenjamo preko 2 milijardi poroštvene kvote za namene finančne stabilnosti, ne
               vemo pa, za kateri konkretni namen; ali je to pomoč Španiji, Irski, Portugalski ali
               katerikoli drugi državi evroobmočja. In to je problem. Problem je, da ne vemo, za kaj
               bo družba, kateri so ta sredstva oziroma ta poroštva namenjena, za kaj bo ta družba
               posledično poroštva namenjala. Parlament bo s tem v prihodnje samo seznanjen, Vlada
               bo o tem odločala in to je po naši oceni v nasprotju z ustavo. V nasprotju je tudi z
               nekaterimi drugimi določbami zakona, zlasti zakona o izvrševanju proračuna in zakona
               o javnih financah, zato smatramo, da bi s tem amandmajem in sprejetjem tega amandmaja
               bistveno bolj transparentno uredili to solidarnost, ki zagotavlja neko stabilizacijo,
               finančno stabilizacijo, v okviru evroskupine. Menimo, da bi parlament ohranil neko
               svojo elementarno pristojnost pri dajanju poroštev, kajti ustava pravi, da se lahko
               poroštva dodelijo samo z zakonom, zakone pa sprejema Državni zbor in nikakor ne
               moremo sprejeti tolmačenja Vlade, da je že s samim poroštvenim okvirnim zakonom
               zadoščeno tej ustavni normi.</p>
               <p>Torej predlagamo, spoštovani, da sledite ne nazadnje tudi pogledom opozicije, stane
               nič, morebiti kakšen dan ali dva, kar je pri stabilizaciji evroskupine malenkost, za
               stabilizacijo in za neko preglednost javnih financ v Republiki Sloveniji pa
               ključno.</p>
               <p>Mi predlagamo, da se v slehernem finančnem mehanizmu s posebnim poroštvenim razlogom
               odloča tu, v tem prostoru, torej v Državnem zboru.</p>
            </sp>
            <sp xml:id="SDZ5-Redna-19-2010-07-13.sp216">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 31,
               proti 43.</p>
               <p><stage xml:id="SDZ5-Redna-19-2010-07-13.stage35">(Za je glasovalo 31.)</stage> <stage xml:id="SDZ5-Redna-19-2010-07-13.stage36">(Proti 43.)</stage></p>
               <p>Ugotavljam, da amandma ni sprejet.</p>
               <p>Končali smo glasovanje o amandmaju in drugo obravnavo predloga zakona v okviru
               nujnega postopka.</p>
               <p>Prehajamo na tretjo obravnavo predloga zakona. Ker v drugi obravnavi predlagan
               amandma ni bil sprejet, prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Obrazložitev glasu v imenu Poslanske skupine SDS, mag. Andrej Vizjak.</p>
            </sp>
            <sp xml:id="SDZ5-Redna-19-2010-07-13.sp217">

               <speaker>MAG. ANDREJ VIZJAK:</speaker>

               <p>Hvala.</p>
               <p>Bom relativno kratek. Torej, ker niste sprejeli amandmaja, ki bi vsaj minimalno
               zagotovil ustavnost in zakonitost oziroma umestitev tega zakona tudi v zakonsko
               ureditev, ki ureja področje javnih financ, bomo v poslanski skupini nasprotovali temu
               zakonu, kljub temu da pozdravljamo osnovo intenco, vendar je izvedba do te mere
               zavožena, ne samo zaradi vsebine, ampak tudi zaradi neke ihte ali zaradi nekega
               nerazumnega razloga, češ, če pa nekaj opozicija predlaga, je pa to treba
               zavrniti.</p>
               <p>Torej, ne bomo podprli predloga zakona.</p>
            </sp>
            <sp xml:id="SDZ5-Redna-19-2010-07-13.sp218">

               <speaker>PREDSEDNIK DR PAVEL GANTAR:</speaker>

               <p>Hvala lepa.</p>
               <p>Obrazložitev glasu v imenu Poslanske skupine Slovenske nacionalne stranke, Zmago
               Jelinčič Plemeniti.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp219">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Naša poslanska skupina ne bo podprla tega zakona. Pričakovali smo, da bo sprejet vsaj
               amandma, ki do neke mere izboljšuje ta fiasko in to neumnost. Pravzaprav razmišljati
               o tem je, kot kaže, v današnji Sloveniji, v našem Državnem zboru nesmiselno, kajti
               koalicija dela, kakor ji prija, ne glede na to, ali je to dobro za državo ali je to
               dobro samo za njo samo. Človek bi pričakoval, da pri tako pomembnih zadevah glasujemo
               z 2/3 večino, pa tudi tega ni bilo. Skratka, verjetno v kratkem ne bomo niti več
               glasovali v opoziciji, ker nas boste enostavno poslali ven, vi boste pa odločali
               sami. Verjetno bo Vlada sprejela kakšen zakon, ki bo sprejet z večino koalicije, o
               katerem opozicija niti nima kaj govoriti, in da bo Vlada sama določala, kaj hoče, kaj
               se ji zazdi in kako se ji zazdi.</p>
               <p>Mislim, da je to en slab dan v zgodovini Slovenije, ki nas bo še močno močno tepel po
               glavi. Ko se bodo začeli sproščati krediti, ki jih bomo morali plačevati za to, da
               drugi goljufajo, kradejo in ne vem kaj še vse, takrat se bodo začeli ljudje
               spraševati. Upam, da to ne bo prepozno.</p>
            </sp>
            <sp xml:id="SDZ5-Redna-19-2010-07-13.sp220">

               <speaker>PREDSEDNIK DR. PAVEL GANTAR :</speaker>

               <p>Hvala lepa.</p>
               <p>Obrazložitev glasu v imenu Poslanske skupine Slovenske ljudske stranke, mag. Radovan
               Žerjav.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp221">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>V Poslanski skupini Slovenske ljudske stranke tega zakona ne bomo podprli predvsem
               zato, ker menimo, da predstavljata dve milijardi poroštev preveliko tveganje za javne
               finance.</p>
               <p>Torej obveznosti, ki bi lahko nastale s sprejemom teh poroštev, lahko resno v
               prihodnosti ogrozijo slovenske javne finance zaradi te grožnje, ki definitivno
               obstaja, in ihte, nerazumne ihte, ki jo vršimo na tem področju, vendar želimo, da se
               ta zadeva ustavi in da počakamo, da vidimo, kako se bodo zadeve v Evropski uniji
               odvijale, predvsem z drugimi posameznimi problemi, ki so problematični; torej
               državami, ki so problematične, o katerih se veliko govori, in da bi se takrat sproti
               odločali o takšni ali drugačni podpori tem državam. Naj spomnimo, da smo v tem
               Državnem zboru že sprejeli poroštvo za Grčijo v višini 400 milijonov evrov, da danes
               ponovno sprejemamo 2 milijardi, skratka poroštva v tem Državnem zboru kar po tekočem
               traku, tako, z lahkoto, nonšalantno. Mi smo proti temu. Hvala lepa.</p>
            </sp>
            <sp xml:id="SDZ5-Redna-19-2010-07-13.sp222">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 75 poslank in poslancev, za 44, proti 28.</p>
               <p><stage xml:id="SDZ5-Redna-19-2010-07-13.stage37">(Za je glasovalo 44.)</stage> <stage xml:id="SDZ5-Redna-19-2010-07-13.stage38">(Proti 28.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-19-2010-07-13.title14">prekinjeno 6. točko dnevnega reda - z obravnavo Predloga zakona o
                  spremembah in dopolnitvah Zakona o Skladu Republike Slovenije za nasledstvo in
                  visokem predstavniku Republike Slovenije za nasledstvo v okviru skrajšanega
                  postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo 50,
               proti 5.</p>
               <p><stage xml:id="SDZ5-Redna-19-2010-07-13.stage39">(Za je glasovalo 50.)</stage> <stage xml:id="SDZ5-Redna-19-2010-07-13.stage40">(Proti 5.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-19-2010-07-13.title15">11. točko dnevnega reda - drugo obravnavo Predloga
                  zakona o preoblikovanju Kapitalske družbe pokojninskega in invalidskega
                  zavarovanja o prenosu pravic in pooblastil D.S.U na Slovensko odškodninsko družbo
                  in o naložbeni politiki Kapitalske družbe pokojninskega in invalidskega
                  zavarovanja ter Slovenske odškodninske družbe v okviru rednega postopka</title>
               </p>
               <p>Prehajamo na odločanje o vloženih amandmajih. Odločamo o amandmaju poslanskih skupin
               SD, Zares, DeSUS in LDS k 1. členu.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 45,
               proti 23.</p>
               <p><stage xml:id="SDZ5-Redna-19-2010-07-13.stage41">(Za je glasovalo 45.)</stage> <stage xml:id="SDZ5-Redna-19-2010-07-13.stage42">(Proti 23.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 2. členu. Glasujemo.
               Glasovanje teče. Navzočih je 75 poslank in poslancev, za je glasovalo 43, proti
               26.</p>
               <p><stage xml:id="SDZ5-Redna-19-2010-07-13.stage43">(Za je glasovalo 43.)</stage> <stage xml:id="SDZ5-Redna-19-2010-07-13.stage44">(Proti 26.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 6. členu.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 42,
               proti 28.</p>
               <p><stage xml:id="SDZ5-Redna-19-2010-07-13.stage45">(Za je glasovalo 42.)</stage> <stage xml:id="SDZ5-Redna-19-2010-07-13.stage46">(Proti 28.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Zares k drugemu poglavju in k členom 7. do 14.
               Opozarjam vas, da je ta amandma vsebinsko povezan z amandmajem istega predlagatelja k
               25. členu. Če ta amandma ni sprejet, postane amandma k 25. členu brezpredmeten.
               Amandma je vsebinsko povezan tudi z amandmajem poslanskih skupin koalicije k 24.
               členu in Poslanske skupine SLS k 24. členu. Če je ta amandma sprejet, postaneta
               amandmaja k 24. členu brezpredmetna.</p>
               <p>Glasujemo. Glasovanje teče. Navzočih je 75 poslank in poslancev, za je glasovalo 8,
               proti 65.</p>
               <p><stage xml:id="SDZ5-Redna-19-2010-07-13.stage47">(Za je glasovalo 8.)</stage> <stage xml:id="SDZ5-Redna-19-2010-07-13.stage48">(Proti 65.)</stage></p>
               <p>Ugotavljam, da amandma ni sprejet. Zato je amandma k 25. členu brezpredmeten.</p>
               <p>Odločamo o amandmaju poslanskih skupin SD, Zares, DeSUS in LDS k 15. členu.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo 40,
               proti 28.</p>
               <p><stage xml:id="SDZ5-Redna-19-2010-07-13.stage49">(Za je glasovalo 40.)</stage> <stage xml:id="SDZ5-Redna-19-2010-07-13.stage50">(Proti 28.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, DeSUS in LDS k 20. členu.</p>
               <p>Glasujemo. Glasovanje teče. Navzočih je 74 poslank in poslancev, za je glasovalo 39,
               proti 27.</p>
               <p><stage xml:id="SDZ5-Redna-19-2010-07-13.stage51">(Za je glasovalo 39.)</stage> <stage xml:id="SDZ5-Redna-19-2010-07-13.stage52">(Proti 27.)</stage></p>
               <p>Ugotavljam, da je amandma sprejet.</p>
               <p>Torej odločamo o amandmajih poslanskih skupin SD, Zares, DeSUS in LDS ter Poslanske
               skupine SLS k 24. členu. Opozarjam, da sta amandmaja pravzaprav enaka.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo 63,
               proti 3.</p>
               <p><stage xml:id="SDZ5-Redna-19-2010-07-13.stage53">(Za je glasovalo 63.)</stage> <stage xml:id="SDZ5-Redna-19-2010-07-13.stage54">(Proti 3.)</stage></p>
               <p>Ugotavljam, da je amandma sprejet.</p>
               <p>Kot smo rekli, je amandma k 25. členu brezpredmeten, zato smo zaključili z odločanjem
               o amandmajih.</p>
               <p>S tem zaključujem tudi drugo obravnavo predloga zakona.</p>
               <p>Državni zbor bo tretjo obravnavo predloga zakona opravil na naslednji seji. Na
               podlagi tretjega odstavka 137. člena Poslovnika predlagam Državnemu zboru, da sprejme
               naslednji sklep: Predlog zakona za tretjo obravnavo pripravi Vlada.</p>
               <p>Glasujemo. Navzočih je 75 poslank in poslancev, za je glasovalo 66, proti 4.</p>
               <p><stage xml:id="SDZ5-Redna-19-2010-07-13.stage55">(Za je glasovalo 75.)</stage> <stage xml:id="SDZ5-Redna-19-2010-07-13.stage56">(Proti 4.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-19-2010-07-13.title16">16. točko dnevnega reda,</title> to je s <title xml:id="SDZ5-Redna-19-2010-07-13.title17">tretjo
                  obravnavo Predloga zakona o upravljanju plačilnih storitev za proračunske
                  uporabnike v okviru rednega postopka.</title>
               </p>
               <p>Ker k drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je 75 poslank in poslancev, za je glasovalo 72, proti nihče.</p>
               <p><stage xml:id="SDZ5-Redna-19-2010-07-13.stage57">(Za je glasovalo 72.)</stage> <stage xml:id="SDZ5-Redna-19-2010-07-13.stage58">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-19-2010-07-13.title18">8. točko dnevnega reda,</title> to je z <title xml:id="SDZ5-Redna-19-2010-07-13.title19">obravnavo
                  Predloga zakona o dopolnitvi Zakona o javnih zbiranjih v okviru skrajšanega
                  postopka.</title> Ker k drugi obravnavi amandmaji k dopolnjenemu predlogu zakona niso
               bili vloženi, prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba nista opozorili, da bi bil zaradi
               amandmajev, sprejetih na matičnem delovnem telesu predlog zakona neusklajen.</p>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage xml:id="SDZ5-Redna-19-2010-07-13.stage59">(Za je glasovalo 75.)</stage> <stage xml:id="SDZ5-Redna-19-2010-07-13.stage60">(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ5-Redna-19-2010-07-13.title20">12. točko dnevnega reda,</title> to je z <title xml:id="SDZ5-Redna-19-2010-07-13.title21">drugo
                  obravnavo Predloga zakona o uveljavljanju pravic iz javnih sredstev v okviru
                  rednega postopka.</title> Prehajamo na odločanje o vloženih amandmajih. Odločamo o
               amandmaju Poslanske skupine SDS k 12. členu.</p>
               <p>Glasujemo. Navzočih je 75 poslank in poslancev, za je glasovalo 31, proti 43.</p>
               <p><stage xml:id="SDZ5-Redna-19-2010-07-13.stage61">(Za je glasovalo 31.)</stage> <stage xml:id="SDZ5-Redna-19-2010-07-13.stage62">(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 22. členu.</p>
               <p>Glasujemo. Navzočih je 74 poslank in poslancev, za je glasovalo 49, proti 23.</p>
               <p><stage xml:id="SDZ5-Redna-19-2010-07-13.stage63">(Za je glasovalo 49.)</stage> <stage xml:id="SDZ5-Redna-19-2010-07-13.stage64">(Proti 23.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 64. členu.</p>
               <p>Glasujemo. Navzočih je 75 poslank in poslancev, za je glasovalo 45, proti 25.</p>
               <p><stage xml:id="SDZ5-Redna-19-2010-07-13.stage65">(Za je glasovalo 45.)</stage> <stage xml:id="SDZ5-Redna-19-2010-07-13.stage66">(Proti 25.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Besedo dajem predstavnici Vlade kot predlagateljici zakona, če želi podati predlog za
               nadaljevanje obravnave.</p>
               <p>Imate besedo.</p>
            </sp>
            <sp xml:id="SDZ5-Redna-19-2010-07-13.sp223">

               <speaker>DR. ANJA KOPAČ MRAK:</speaker>

               <p>Hvala za besedo.</p>
               <p>V skladu s 138. členom Poslovnika Državnega zbora prosimo, da Državni zbor opravi
               glasovanje o možnosti, da se tretja obravnava zakona opravi na tej seji. Hvala.</p>
            </sp>
            <sp xml:id="SDZ5-Redna-19-2010-07-13.sp224">

               <speaker>PREDSEDNIK DR. PAVEL GANTAR:</speaker>

               <p>Kot ste slišali, predlagateljica predlaga, da zbor na podlagi 138. člena Poslovnika
               še na tej seji opravi tretjo obravnavo predloga zakona. V drugi obravnavi so bili
               sprejeti amandmaji k manj kot desetini členov, zato prehajamo na odločanje o
               navedenem predlogu. Sklep ne bo sprejet, če mu bo nasprotovala več kot tretjina
               navzočih poslancev.</p>
               <p>Glasujemo. Navzočih je 75 poslank in poslancev, za je glasovalo 53, proti 21.</p>
               <p><stage xml:id="SDZ5-Redna-19-2010-07-13.stage67">(Za je glasovalo 53.)</stage> <stage xml:id="SDZ5-Redna-19-2010-07-13.stage68">(Proti 21.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 15. 7. 2010, po
               končanem glasovanju. Službe zbora bodo pripravile pregled, v katerega bosta vključena
               sprejeta amandmaja in člena, h kateremu sta bila amandmaja sprejeta. Amandmaje k tema
               dvema členoma lahko kvalificirani predlagatelji vložijo v začetku tretje obravnave
               predloga zakona na seji zbora.</p>
               <p>Prekinjam to točko dnevnega reda.</p>
               <p>Nadaljujemo s <title xml:id="SDZ5-Redna-19-2010-07-13.title22">prekinjeno 13. točko dnevnega reda - to je z drugo obravnavo
                  Predloga zakona o socialno varstvenih prejemkih v okviru rednega postopka.</title> Prehajamo na odločanje o vloženih amandmajih. Odločam o amandmaju Poslanske
               skupine SDS k 6. členu.</p>
               <p>Glasujemo. Navzočih je 74 poslank in poslancev, za je glasovalo 29, proti 43.</p>
               <p><stage xml:id="SDZ5-Redna-19-2010-07-13.stage69">(Za je glasovalo 29.)</stage> <stage xml:id="SDZ5-Redna-19-2010-07-13.stage70">(Proti 43.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 12. členu.</p>
               <p>Glasujemo. Navzočih je 76 poslank in poslancev, za je glasovalo 31, proti 42.</p>
               <p><stage xml:id="SDZ5-Redna-19-2010-07-13.stage71">(Za je glasovalo 31.)</stage> <stage xml:id="SDZ5-Redna-19-2010-07-13.stage72">(Proti 42.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Prehajamo na <title xml:id="SDZ5-Redna-19-2010-07-13.title23">tretjo obravnavo</title> predloga zakona. Ker v drugi obravnavi k
               dopolnjenemu predlogu zakona amandmaja nista bila sprejeta, prehajamo na odločanje o
               predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen. Glasujemo. Prosim, se opravičujem. Nisem opazil.</p>
               <p>Obrazložitev glasu v imenu Poslanske skupine Slovenske ljudske stranke, Jakob
               Presečnik.</p>
            </sp>
            <sp xml:id="SDZ5-Redna-19-2010-07-13.sp225">

               <speaker>JAKOB PRESEČNIK:</speaker>

               <p>Hvala lepa, gospod predsednik, za razumevanje, da želim pojasniti, da Poslanska
               skupina Slovenske ljudske stranke ne more podpreti tega zakona, predvsem iz enega
               preprostega razloga, ki sem ga poskušal večkrat, tako na odboru kot na sami plenarni
               seji, pojasniti.</p>
               <p>Gre za ukinitev tako imenovane državne pokojnine, za katero menimo, da je bil velik
               napredek pri socialni varnosti, predvsem tistih najbolj ogroženih, starejših ljudi,
               ki po drugih zakonih, na drug način niso mogli priti do neke spodobne in stalne
               pokojnine. Gre za varovanje pred dobrim desetletjem pridobljenih pravic, gre na drugi
               strani tudi za ponižanje in degradacijo dosedanjih prejemnikov, ki bodo morali zaradi
               tega zakona, zaradi tega spremenjenega načina stalno dokazovati, da so upravičeni do
               drugih socialnih prejemkov.</p>
               <p>To je glavni razlog, da ne moremo podpreti niti tega zakona in podobno storili tudi
               pri prejšnjem zakonu, o katerem bomo dokončno odločali, kot ste rekli, v četrtek na
               seji. Hvala lepa.</p>
            </sp>
            <sp xml:id="SDZ5-Redna-19-2010-07-13.sp226">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 76 poslank in poslancev, za je glasovalo 49, proti 5.</p>
               <p><stage xml:id="SDZ5-Redna-19-2010-07-13.stage73">(Za je glasovalo 49.)</stage> <stage xml:id="SDZ5-Redna-19-2010-07-13.stage74">(Proti 5.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title xml:id="SDZ5-Redna-19-2010-07-13.title24">prekinjeno 1. točko dnevnega reda - to je na Vprašanja poslank in
                  poslancev.</title>
               </p>
               <p>V skladu s predlogom poslanca Jožeta Tanka bo zbor odločal o naslednjem predlogu
               sklepa: Državni zbor na naslednji seji opravil razpravo o odgovoru predsednika vlade
               Boruta Pahorja na poslansko vprašanje Jožeta Tanka glede sodelovanja Vlade z
               opozicijo.</p>
               <p>Obrazložitev glasu v imenu Slovenske demokratske stranke, Jože Tanko.</p>
            </sp>
            <sp xml:id="SDZ5-Redna-19-2010-07-13.sp227">

               <speaker>JOŽE TANKO:</speaker>

               <p>Hvala lepa za besedo.</p>
               <p>Predsednik Vlade Republike Slovenije je pred dnevi, ko smo obravnavali rebalans
               državnega proračuna, pozval tudi opozicijo k sodelovanju pri pripravi teh ključnih
               zakonov, ki so potrebni za ureditev razmer v državi, kajti zadeve potekajo vse slabše
               in slabše, trendi so izredno negativni in razmere se izrazito poslabšujejo. To svojo
               obljubo je Državnem zboru v tem mandatu ponovil že nekajkrat. Vendar, ko sem ga
               vprašal, ali je ta njegova ponudba iskrena in resna, ker se je ponovila že večkrat,
               ali ima za to pripravljene koalicijsko usklajene rešitve in je ta njegova ponudba
               operativno razdelana, se je odgovoru izognil. Je pa povedal, da je njegov odnos do
               tega sodelovanja z opozicijo, s Slovensko demokratsko stranko, v veliki meri povezan
               tudi z glasovanjem o zaključnem računu za leto 2008 oziroma 2007, ko je takrat
               koalicija morala ponovno glasovati in sprejeti zaključni račun tak, kot je bil
               predložen. Iz tega odgovora je bilo zaznati njegovo veliko užaljenost, da se je to
               prav njegovi koaliciji morali zgoditi.</p>
               <p>Tudi zaradi tega je bila tudi zavrnjena in ni bilo odgovora na ponudbo Slovenske
               demokratske stranke 2 plus 10. Mi pričakujemo, da bo predsednik Vlade svoje besede
               bil sposoben udejanjiti tudi v praksi, da bo ali sprejel ponudbo, ki smo jo
               posredovali, da bo pripravil svoje predloge, dopolnitev na to ponudbo za sodelovanje,
               ali pa, da bo Vlada koalicijsko uskladila svoj predlog za sodelovanje. Vendar je
               očitno, da je v tej koaliciji izredno veliko različnih mnenj, da ima vsaka
               koalicijska stranka svoje stališče in da predsednik Vlade kaj več od tega verbalnega
               koraka niti ne more storiti, ne zmore storiti. In tako se tu vedno znova soočamo s
               tem, da se ukvarjamo z njegovimi pozivi k sodelovanju, ne naredi se pa noben korak,
               da bi se to sodelovanje dejansko zgodilo.</p>
               <p>Ppredlagam, da podpremo ta predlog za razpravo o odgovoru predsednika Vlade, da
               pravzaprav enkrat dejansko ugotovimo, kaj je s temi njegovimi ponudbami; ali so to
               njegove osebne želje, ali so ti predlogi in te pobude koalicijsko usklajeni, ali za
               tem stoji kaj več, ali pa je to samo neka piarovska zgodba.</p>
               <p>Predlagam, da predlog podprete in da potem tudi dejansko vidimo, ali se bo na tem kaj
               sploh dogajalo. Hvala lepa.</p>
            </sp>
            <sp xml:id="SDZ5-Redna-19-2010-07-13.sp228">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 72, za je glasovalo 28, proti 43.</p>
               <p><stage xml:id="SDZ5-Redna-19-2010-07-13.stage75">(Za je glasovalo 28.)</stage> <stage xml:id="SDZ5-Redna-19-2010-07-13.stage76">(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Radovana Žerjava bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade Boruta Pahorja na poslansko vprašanje mag. Radovana Žerjava v zvezi
               s prodajo državnega premoženja.</p>
               <p>Obrazložitev glasu v imenu Poslanske skupine Slovenske ljudske stranke, mag. Radovan
               Žerjav.</p>
               <p>Prosim.</p>
            </sp>
            <sp xml:id="SDZ5-Redna-19-2010-07-13.sp229">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod predsednik.</p>
               <p>Mi bomo ta predlog zagotovo podprli. Sam sem namreč v skladu z možnostjo predsednika
               Vlade spraševal o prihodnosti Nove Ljubljanske banke, predvsem prihodnosti, kar se
               tiče lastništva. Namreč, v zadnjem času so se pojavile govorice, predvsem v medijih,
               o takšnih in drugačnih dokapitalizacijah s strani strateških partnerjev iz tujine.
               Menim, da kriza, ki je, in težave v javnih financah zagotovo ne smejo biti alibi, da
               bi pod tem pritiskom storili kakršnokoli napako in da bi najpomembnejša slovenska
               banka pristala v tujih rokah.</p>
               <p>Menim, da se o tako pomembnem vprašanju moramo pogovarjati, pogovarjati tudi tukaj, v
               Državnemu zboru in presoditi, kaj je najbolj modro in najpametneje v zvezi s to
               banko.</p>
               <p>Poudaril sem, potrebno je razmisliti tudi o združevanju Nove Ljubljanske banke z
               Zavarovalnico Triglav. Namreč, tako bi ustanovili močno finančno institucijo. Tudi
               Zavarovalnica Triglav potrebuje ustreznega, močnega partnerja v bančnem sektorju;
               namreč bančna okenca so pomembna prodajna pot, pomembno pa je tukaj tudi z zornega
               kota prodora morebitne tako močne finančne institucije na tuje trge. S tem bi dobili
               pravi potencial, družbo, ki bi bila učinkovita, konkurenčna ne samo na našem trgu,
               ampak tudi na tujih trgih, in s tem bi zagotovo ohranili državno premoženje, celo
               nadgradili bi ga. Hvala lepa.</p>
            </sp>
            <sp xml:id="SDZ5-Redna-19-2010-07-13.sp230">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Želi še katera od poslanskih skupin obrazložiti glas? Ne, poslanske skupine.
               Obrazložitev glasu v svojem imenu Andrej Magajna in potem mag. Franc Žnidaršič.
               Andrej Magajna, prosim.</p>
            </sp>
            <sp xml:id="SDZ5-Redna-19-2010-07-13.sp231">

               <speaker>ANDREJ MAGAJNA:</speaker>

               <p>Lep pozdrav!</p>
               <p>Podpiram predlog za razpravo v Državnemu zboru o usodi Nove Ljubljanske banke. Lahko
               čakamo, da se Vlada odloči namesto nas in nam predloži rešitev, lahko pa spregovorimo
               že prej in odpremo vse diskusije. Ne glede na pristop menim, da razprav ne bo preveč
               in tudi predhodna razprava odveč. Ne gre za običajno polarizacijo med pozicijo in
               opozicijo, mnenja se bodo razdelila po drugih kriterijih. Neenotnost v Vladi,
               parlamentu, med ekonomisti, strokovni javnosti in javnosti sploh. Končna odločitev bo
               lahko služila kot vzorec za lastninjenje drugih subjektov, kjer ima država svoje
               deleže. Odločitev bo lahko tudi usodna, morda tako usodna, kot je bilo lastninjenje
               farmacevtske družbe Lek. Po svojem statusu sta Lek pa banka zelo različna, vendar
               določene zadeve so enake, določeni problemi so enaki.</p>
               <p>Ne bojmo se razprave, odprimo jo, kajti parlament ima izredno pomembno odgovornost,
               ki bo lahko tudi usodna.</p>
            </sp>
            <sp xml:id="SDZ5-Redna-19-2010-07-13.sp232">

               <speaker>PREDSEDNIK DR. PAVEL GANTAR:</speaker>

               <p>Havla lepa.</p>
               <p>Obrazložitev glasu v svojem imenu, mag. Franc Žnidaršič, prosim.</p>
            </sp>
            <sp xml:id="SDZ5-Redna-19-2010-07-13.sp233">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovane kolegice in kolegi!</p>
               <p>Sam bom tudi podprl ta predlog za razpravo zato, ker razprave o tako pomembni točki
               oziroma tako pomembnem vprašanju, kot je prodaja državnega premoženja, ni nikoli
               preveč. Moram povedati tudi to, da je banka oziroma banke, zavarovalnice, PTT
               podjetja in tako naprej, ki prinašajo dobiček, da so pravzaprav ta zadnja stvar, ki
               bi jo prodajali, tudi če je trenutno Ljubljanska banka v težavah zaradi slabega
               poslovanja in dajanja kreditov, vemo, kakšnih, ki so jo pripeljale na rob likvidnosti
               oziroma v težave, da bi jo morali spet dokapitalizirati. Mislim, da je celo bolje, če
               bi morali še enkrat reševati banko težav, čeprav jih je povzročila uprava z
               nepremišljenimi dejanji; to bi bilo bolje kot pa prodaja, ki bi na kratek rok
               prinesla sicer neke koristi, vendar kupnino oziroma denar od prodaje bi hitro
               porabili, na dolgi rok pa bi dobičkov več ne mogli akumulirati iz tega
               premoženja.</p>
               <p>Zato mislim, da je prav, da se o tem opravi razprava in da se vsestransko osvetli to
               vprašanje. Hvala lepa.</p>
            </sp>
            <sp xml:id="SDZ5-Redna-19-2010-07-13.sp234">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 71 poslank in poslancev. Za je glasovalo 35, proti 34.</p>
               <p><stage xml:id="SDZ5-Redna-19-2010-07-13.stage77">(Za je glasovalo 35.)</stage> <stage xml:id="SDZ5-Redna-19-2010-07-13.stage78">(Proti 34.)</stage></p>
               <p>Ugotavljam, da je sklep sprejet.</p>
               <p>V skladu s predlogom poslanca Zmaga Jelinčiča Plemenitega bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade Boruta Pahorja na poslansko vprašanje Zmaga Jelinčiča
               Plemenitega v zvezi z gradnjo Aeronavtičnega muzeja ZU <stage xml:id="SDZ5-Redna-19-2010-07-13.stage79">(Zahodnoevropske unije)</stage> v
               Murski Soboti in dekriminalizaciji tega projekta.</p>
               <p>Obrazložitev glasu v imenu Poslanske skupine Slovenske nacionalne stranke, Zmago
               Jelinčič Plemeniti.</p>
            </sp>
            <sp xml:id="SDZ5-Redna-19-2010-07-13.sp235">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>Ko sem postavljal poslansko vprašanje, sem zadevo postavil bistveno širše. In sicer,
               da bi govorili o problematiki pomurske regije, ki je zapostavljena, kljub temu da je
               dobila nekakšen zakon o reševanju pomurske regije. Tistih nekaj milijonov evrov je
               praktično že izginilo neznano kam. Nekateri so si razdelili dobre službe, nekateri
               privatniki so dobili denar za to, da bodo zaposlili določeno število delavcev, pa
               vendar, kot kaže, se ni nič zgodilo. Mislim, da je bila pomurska regija zaradi tega
               nekako zelo grdo odrinjena na stran. Glede na to, da je pa... <stage xml:id="SDZ5-Redna-19-2010-07-13.stage80">/ nemir v dvorani/</stage></p>
            </sp>
            <sp xml:id="SDZ5-Redna-19-2010-07-13.sp236">

               <speaker>PREDSEDNIK DR. PAVEL GANTAR:</speaker>

               <p>Prosim za mir v dvorani! Gospod Jelinčič, nadaljujte.</p>
            </sp>
            <sp xml:id="SDZ5-Redna-19-2010-07-13.sp237">

               <speaker>ZMAGO JELINČIČ PLEMENITI:</speaker>

               <p>...Glede na to, da pa je gradnja aeronavtičnega muzeja edina možna rešitev za tisto
               regijo, pa mislim, da bi bilo smiselno tudi o tem razpravljati. Zadeve bi se
               razčistile tudi na področju kriminalizacije tega dejanja, poskusa izgradnje tega
               muzeja, kar je počela gospa Katarina Kresal. Ali pa, kot kaže, bo treba o tem
               govoriti kdaj drugič, pa mogoče na drugih forumih, v Svetu Evrope ali kaj
               podobnega.</p>
               <p>Glede reševanja pomurske regije pa mislim, da bi bilo smiselno nameniti vsaj nekaj
               besed, ne pa, da tiste ljudi odrinemo na kraj in pozabimo na njih.</p>
            </sp>
            <sp xml:id="SDZ5-Redna-19-2010-07-13.sp238">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 69 poslank in poslancev, za je glasovalo 28, proti 39.</p>
               <p><stage xml:id="SDZ5-Redna-19-2010-07-13.stage81">(Za je glasovalo 28.)</stage> <stage xml:id="SDZ5-Redna-19-2010-07-13.stage82">(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Ivana Grilla bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zdravje Dorijana Marušiča na poslansko vprašanje Ivana Grilla v zvezi z zmanjšanjem
               sredstev za investicije.</p>
               <p>Obrazložitev glasu v imenu Poslanske skupine Slovenske demokratske stranke, Ivan
               Grill.</p>
            </sp>
            <sp xml:id="SDZ5-Redna-19-2010-07-13.sp239">

               <speaker>IVAN GRILL:</speaker>

               <p>Hvala lepa.</p>
               <p>Znano je, da smo prejšnji teden oziroma da ste v koaliciji sprejeli rebalans
               državnega proračuna, kjer se drastično zmanjšujejo sredstva za investicije in med
               temi je prav velik upad investicij v bolnišnično infrastrukturo. Za kar 39 milijonov
               oziroma še celo nekaj več milijonov evrov se sredstva zmanjšujejo, tako da bo
               bistveno manj sredstev namenjenih za zgraditev urgentnega centra v Ljubljani, za
               številne bolnišnice po Sloveniji, ravno tako tudi urgentne centre. To je zagotovo za
               slovenski zdravstveni sistem velika škoda.</p>
               <p>V obrazložitvi je Vlada nekako skušala upravičiti, da se ta sredstva v bistvu samo
               prerazporejajo v leto 2011 in da se tudi te investicije, ki so v teku, na ta način
               skorajda ne bodo veliko zamikale, saj naj bi se v letu 2011 to pospešeno gradilo. To
               seveda ne drži, kajti izračuni, koliko denarja bi se potrebovalo za leto 2011,
               kažejo, da so to nerealna pričakovanja, saj bo teh sredstev kar nekaj deset milijonov
               evrov; hiter izračun kaže preko 50 milijonov evrov. Glede na makroekonomsko
               situacijo, kakršno napovedujejo znani ekonomisti, bomo v naslednjem letu imeli v
               proračunu denarja še manj. To pomeni, da bo izpadla dograditev urgentnega centra v
               Ljubljani; urgentni centri po Sloveniji, splošna bolnišnica v Novem mestu, v
               Trbovljah in še nekaj takih bolnišnic pa bodo na ta način prikrajšanih.</p>
               <p>Glede na to, da je gospod minister Marušič nakazal, da se ravno sedaj pogaja z
               Ministrstvom za finance, da bi se v pripravi proračuna za leto 2011 resnično skušalo
               zagotoviti nekaj teh sredstev in da potekajo tudi pogajanja z Evropsko unijo, da bi
               se dobilo v ta namen nekaj evropskih sredstev, bi bila takšna razprava v mesecu
               septembru lahko v pomoč, da bi se osvetlile vse tiste težave, ki nastopajo pri
               zagotavljanju teh sredstev, in bi njemu bilo bistveno lažje, ko bi se pogajal. Zato
               ocenjujem in tudi poslanska skupina ocenjuje, da bi bila takšna razprava predvsem v
               korist našemu zdravstvenemu sistemu pa tudi sam minister bi imel potem bistveno lažje
               delo, ko se bo pogajal za ta nujno potrebna sredstva. Zato upam, da bo ta predlog za
               to splošno razpravo dobil dovolj podpore seveda tudi v koaliciji.</p>
               <p>V poslanski skupini, kot sem omenil, bomo ta predlog za opravljanje te razprave
               seveda tudi podprli. Hvala lepa.</p>
            </sp>
            <sp xml:id="SDZ5-Redna-19-2010-07-13.sp240">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 70 poslank in poslancev, za je glasovalo 27,
               proti 41.</p>
               <p><stage xml:id="SDZ5-Redna-19-2010-07-13.stage83">(Za je glasovalo 27.)</stage> <stage xml:id="SDZ5-Redna-19-2010-07-13.stage84">(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom Franceta Cukjatija bo zbor odločal o naslednjem predlogu sklepa.
               Državni zbor bo na naslednji seji opravil razpravo o odgovoru ministra za zdravje
               Dorijana Marušiča na poslansko vprašanje Franceta Cukjatija v zvezi z nadurnim delom
               zdravnikov. Obrazložitev glasu v imenu Poslanske skupine Slovenske demokratske
               stranke, France Cukjati, prosim.</p>
            </sp>
            <sp xml:id="SDZ5-Redna-19-2010-07-13.sp241">

               <speaker>FRANCE CUKJATI:</speaker>

               <p>Hvala za besedo.</p>
               <p>V poslanskem vprašanju sem odprl problematiko, ki je nastala in nastaja zaradi tega,
               ker so zaradi pomanjkanja socialnega dialoga zdravniki oziroma velika množica
               zdravnikov odpovedali soglasje k nadurnemu delu in ta soglasja so deponirana na
               Fidesu in Fides bo v naslednjih dneh to izročil Ministrstvu za zdravje, kar pomeni,
               da od 1. septembra ne bodo dežurali.</p>
               <p>Namreč gre za nadurni čas, ki presega tisti čas, ki ga ima delodajalec na voljo, da
               lahko zaukaže zdravniku, da dela nadure. Tega limita je 170 ur na leto. To pomeni
               okrog 14 ur na mesec.</p>
            </sp>
            <sp xml:id="SDZ5-Redna-19-2010-07-13.sp242">

               <speaker>PREDSEDNIK DR. PAVEL GANTAR:</speaker>

               <p>Prosim za pozornost v dvorani. Prosim.</p>
            </sp>
            <sp xml:id="SDZ5-Redna-19-2010-07-13.sp243">

               <speaker>FRANCE CUKJATI:</speaker>

               <p>Torej, 14 ur namesec lahko delodajalec obremeni zdravnika brez njegovega soglasja za
               nadurno delo. Minister je vedno odgovarjal na problematiko dežurstev v bolnišnicah.
               Tam priznamo, tam morda bodo ti ukrepi dobri in tam je mogoče racionalizirati dežurno
               službo in je tudi organizacija bolj fleksibilna.</p>
               <p>V zdravstvenih domovih pa je nekoliko drugače, in sicer mi imamo 15 zdravstvenih
               domov v Sloveniji, kjer je po manj kot 10 zdravnikov tako zaposlenih, kot
               koncesionarjev skupaj. Če računamo, da dežurno službo mora zdravstveni dom
               zagotoviti, torej v obsegu en zdravnik, ena sestra v nočnem času in med prazniki in v
               nedeljah, pomeni to 5 krat 10 nočnih ur na teden, plus 2 krat 24, to je na teden 98
               ur oziroma 420 ur na mesec. Če bi zdravstveni dom hotel to kriti z zaposlenimi
               zdravniki, bi moral dodatno zaposliti najmanj 4 zdravnike. Torej recimo 8 zdravnikov,
               manj kot 10 je v teh zdravstvenih domovih, mora ta čas kriti z delom polovice
               zdravnika in opravijo na mesec zaposleni in koncesionarji povprečno po 80 do 90
               nadur. Brez tega soglasja bo dežurstvo nemogoče organizirati v teh zdravstvenih
               domovih. Gre za ,recimo, Ribnico, Idrijo, Logatec, Cerknico, Hrastnik, Zagorje in
               tako dalje.</p>
               <p>Jaz sem ga vprašal, kako bo jeseni od 1. septembra dalje, in nisem dobil nobenega
               odgovora. Vendar je minister odgovoril, da tudi v času dopustov se pripravi na to
               situacijo in zaradi tega je potreben pogovor, razgovor v Državnem zboru.</p>
            </sp>
            <sp xml:id="SDZ5-Redna-19-2010-07-13.sp244">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče.Navzočih je 72 poslank in poslancev, za 30, proti 38.</p>
               <p><stage xml:id="SDZ5-Redna-19-2010-07-13.stage85">(Za je glasovalo 30.)</stage> <stage xml:id="SDZ5-Redna-19-2010-07-13.stage86">(Proti 38.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Jožeta Jerovška bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               kulturo Majde Širca na poslansko vprašanje Jožefa Jerovška glede prevzemata medijskih
               hiš.</p>
               <p>Glasujemo. Navzočih je 73 poslank in poslancev, za 29, proti 44.</p>
               <p><stage xml:id="SDZ5-Redna-19-2010-07-13.stage87">(Za je glasovalo 29.)</stage> <stage xml:id="SDZ5-Redna-19-2010-07-13.stage88">(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke mag. Julijane Bizjak Mlakar bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministrice za kulturo Majde Širca na poslansko vprašanje mag. Julijane
               Bizjak Mlakar v zvezi s predlagano novo statusno ureditvijo Radiotelevizije
               Slovenije.</p>
               <p>Obrazložitev glasu v imenu poslanske skupine? V svojem imenu? V svojem imenu. Samo
               trenutek. Želi katera od poslanskih skupin obrazložiti glas? <stage xml:id="SDZ5-Redna-19-2010-07-13.stage89">(Ne želi.)</stage> Obrazložitev
               v svojem imenu.</p>
               <p>Mag. Julijana Bizjak Mlakar, prosim.</p>
            </sp>
            <sp xml:id="SDZ5-Redna-19-2010-07-13.sp245">

               <speaker>MAG. JULIJANA BIZJAK MLAKAR:</speaker>

               <p>Hvala lepa.</p>
               <p>Zakaj bi se morali pogovoriti o preoblikovanju Radiotelevizije Slovenije v pridobitno
               organizacijo? Na to novo organizacijo, ki bi lahko imela skoraj 50 % komercialne
               dejavnosti, bi se po predlogu zakona preneslo doslej državno premoženje. Dobiček od
               komercialne dejavnosti se ne bi obvezno porabljal le za izvajanje dejavnosti javne
               službe, kot je to običajne za javne nepridobitne službe v razvitem svetu, pač pa bi
               si lahko dobiček po pokritju morebitnega minusa iz dejavnosti javnega interesa delili
               člani uprave, nadzornega sveta in sveta RTV. Lahko pa bi se delil še drugim vpletenim
               v organizacijo te, po novem, pridobitne organizacije.</p>
               <p>To pa ni bil namen ustanovitve javnega zavoda, za katerega smo državljani
               pripravljeni obvezno plačevati RTV prispevek. Da ga plačujemo, smo se odločili zato,
               da bi imeli javni zavod, ki bo kot nepridobitna institucija, to je z javnimi sredstvi
               in s presežkom od vseh dejavnosti, uresničeval nacionalni interes, ne pa temu, da bo
               neka nova skupina, izbrana od politike in drugih organizacij, na javnih sredstvih in
               na javni infrastrukturi ustvarjala profitne za sebe.</p>
               <p>Ker se ta usmeritev pojavlja tudi pri drugih javnih zavodih, menim, da bi bila
               potrebna razprava o tem. Hvala.</p>
            </sp>
            <sp xml:id="SDZ5-Redna-19-2010-07-13.sp246">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Obrazložitev glasu v svojem imenu, Zmago Jelinčič Plemeniti. Prosim.</p>
            </sp>
            <sp xml:id="SDZ5-Redna-19-2010-07-13.sp247">

               <speaker>ZMAGO JELINČIČ PLEMENITI:</speaker>

               <p>Hvala lepa. Jaz bom podprl ta predlog. Mislim, da tudi moja dva kolega tukaj. Gre za
               zadevo, ki jo je treba razjasniti tu notri.</p>
               <p>Zakon, ki ga je pripravila gospa Širca, je navadna klobasarija, brez repa in glave in
               v bistvu ne popravlja situacijo na RTV-ju, ampak jo še slabša. Zagotovo popravlja za
               nekatere, za strogo določene, za večino, predvsem pa za gledalce in gledalke, pa
               zadevo slabša.</p>
               <p>Zato z veseljem pričakujem razpravo in še enkrat pravim: jo podpiram.</p>
            </sp>
            <sp xml:id="SDZ5-Redna-19-2010-07-13.sp248">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Navzočih je 73 poslank in poslancev, za 32, proti 39.</p>
               <p><stage xml:id="SDZ5-Redna-19-2010-07-13.stage90">(Za je glasovalo 32.)</stage> <stage xml:id="SDZ5-Redna-19-2010-07-13.stage91">(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Danijela Krivca bo zbor odločil o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               šolstvo in šport dr. Igorja Lukšiča na poslansko vprašanje Danijela Krivca v zvezi s
               pravilnikom o šolskem koledarju.</p>
               <p>Obrazložitev glasu v imenu poslanske skupine? Danijel Krivec, Slovenska demokratska
               stranka.</p>
            </sp>
            <sp xml:id="SDZ5-Redna-19-2010-07-13.sp249">

               <speaker>DANIJEL KRIVEC:</speaker>

               <p>Hvala za besedo.</p>
               <p>Na žalost v odgovoru ministra nisem dobil nobenih tehtnih argumentov, zakaj se šolske
               počitnice iz dvotedenskih združujejo v enotedenske. Minister je priznal, da ni bila
               opravljena nobena analiza, ne kakšen vpliv bo to imelo na gospodarstvo, na promet in
               tudi na varnost, pa ne nazadnje tudi na okolje, in tudi v razlogih, ki jih je
               navedel, praktično ni bilo jasno, kaj je utemeljitev za to, da se ta pravilnik
               spreminja na tak način. Jasno je bilo, da se ni usklajevalo niti z Ministrstvom za
               promet, niti z Ministrstvom za gospodarstvo, pa tudi ne z Ministrstvom za notranje
               zadeve. Tako je ta odločitev na nek način v nasprotju s tistim, kar Vlada in ta
               ministrstva zagovarjajo na področju varnosti na smučiščih in na področju varnosti na
               cestah. V vmesnem obdobju pa je tudi Ministrstvo za gospodarstvo poslalo svoje
               stališče, ki ga bom tudi prebral in ministrstvo v svojem stališču pravi, da
               poenotenje počitnic v enotedenske za celo Slovenijo ni v prid slovenskemu turizmu, in
               pravi, da se bodo negativne posledice teh odločitev o poenotenju zimskih šolskih
               počitnice odražale v velikem neposrednem izpadu dohodka, temu pa je treba prišteti
               tudi dolgoročno izgubo zaradi spremenjenih navad dopustovanja in preusmeritve domačih
               gostov na počitniške cilje v tujini. Mislim, da so se tisti poslanci, ki so bili
               prisotni v dvorani, lahko prepričali, da minister ni imel praktično nobene resne
               utemeljitve, zakaj neko prakso, ki je v Evropi ustaljena, ki se je dobro prijela tudi
               v Sloveniji, spreminja na tak način, brez uskladitve z ministrstvi, ki so tudi na nek
               način tangirane s takšno spremembo, in da s tem na nek način poslabšuje varnost na
               smučiščih, varnost na cestah, zmanjšuje zmogljivosti naših smučišč, na nek način
               povzroča tudi težavo tistim šolarjem, ki so iz manj premožnih družin, ki si tujine ne
               morejo privoščiti.</p>
               <p>Verjamem, da boste tudi vi prisluhnili in potrdili, da bi bila razprava o tem, zakaj
               se je ta pravilnik na tako rokohitrski način spremenil, koristna za vse naše
               državljane.</p>
               <p>Zato prosim za podporo in da o tem opravimo razpravo.</p>
            </sp>
            <sp xml:id="SDZ5-Redna-19-2010-07-13.sp250">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Glasujemo. Glasovanje teče. Navzočih je 71 poslank in poslancev, za je glasovalo 34,
               proti 36.</p>
               <p><stage xml:id="SDZ5-Redna-19-2010-07-13.stage92">(Za je glasovalo 34.)</stage> <stage xml:id="SDZ5-Redna-19-2010-07-13.stage93">(Proti 36.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zvonka Černača bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za promet dr. Patricka Vlačiča na poslansko vprašanje Zvonka Černača v zvezi
               s financiranjem in izgradnjo avtocestnega križa.</p>
               <p>Glasujemo. Glasovanje teče. Navzočih je 72 poslank in poslancev, za je glasovalo 27,
               proti 44.</p>
               <p><stage xml:id="SDZ5-Redna-19-2010-07-13.stage94">(Za je glasovalo 27.)</stage> <stage xml:id="SDZ5-Redna-19-2010-07-13.stage95">(Proti 44.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ5-Redna-19-2010-07-13.title25">prekinjeno 17. točko dnevnega reda, to je s tretjo obravnavo
                  Predloga zakona o rudarstvu, v okviru rednega postopka.</title>
               </p>
               <p>Državni zbor je v petek, 9. 7. 2010, opravil drugo obravnavo navedenega predloga
               zakona. Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je Državni zbor na predlog Vlade kot predlagateljice
               sklenil, da bo na podlagi prvega odstavka 180. člena Poslovnika Državnega zbora še na
               tej seji opravil tretjo obravnavo predloga zakona.</p>
               <p>Ugotavljam, da k predlogu zakona za tretjo obravnavo ni bilo vloženih amandmajev.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetih amandmajev predlog zakona neusklajen. Prehajamo na odločanje o
               predlogu zakona.</p>
               <p>Glasujemo. Glasovanje teče. Navzočih je 71 poslank in poslancev, za je glasovalo 53,
               proti 1.</p>
               <p><stage xml:id="SDZ5-Redna-19-2010-07-13.stage96">(Za je glasovalo 53.)</stage> <stage xml:id="SDZ5-Redna-19-2010-07-13.stage97">(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 19. sejo Državnega zbora, ki jo bomo nadaljevali jutri ob 9. uri. <stage xml:id="SDZ5-Redna-19-2010-07-13.stage98">(SEJA
                  JE BILA PREKINJENA 13. JULIJA 2010 OB 19.48.)</stage>
               </p>
            </sp>
         </div>
      </body>
   </text>
</TEI>