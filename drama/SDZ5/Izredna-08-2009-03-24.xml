<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Izredna-08-2009-03-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|31625901DBC634E1C1257589003783C7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=31625901DBC634E1C1257589003783C7</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Izredna-08-2009-03-24.DZ" n="08">
               <name>Izredna</name>
               <date when="2009-03-24"/>
            </setting>
         </settingDesc>
         <particDesc>
            <listOrg>
               <org xml:id="Izredna-08-2009-03-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">8. izredna seja</stage>
            <stage type="date">(24. marec 2009)</stage>
            <stage type="chairman">Sejo je vodil dr. Pavel Gantar, predsednik Državnega zbora.</stage>
            <stage type="time">Seja se je pričela ob 14.00.</stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 8.
               izredno sejo Državnega zbora, ki sem jo sklical na podlagi prvega odstavka 58. člena
               in drugega odstavka 60. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: gospod
               Jakob Presečnik, gospod Roberto Battelli, gospod Miran Potrč od 16.40 do 18.30 <stage>(to
               verjetno ne bo aktualno)</stage> in gospod Bogdan Barovič.</p>
               <p>Na sejo sem vabil predstavnike Vlade. Vse prisotne lepo pozdravljam!</p>
               <p>Prehajamo na določitev dnevnega reda 8. izredne seje Državnega zbora.</p>
               <p>Predlog dnevnega reda ste prejeli s sklicem seje 20. marca 2009. Predlogov za
               širitev dnevnega reda nisem prejel, zato prehajamo na določitev dnevnega reda.
               Proceduralno, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Gospod predsednik, pravkar, tik pred sejo sem dobil časovni potek razpravljavcev. In
               vidim, da sem se prijavil k razpravi in da sploh ni možnosti za razpravo. Mislim, da
               gre za grobo kršitev pravic poslancev. Očitno prejudicirate potek te seje pred
               glasovanjem. Doživeli smo epizodo na Odboru za zunanjo politiko, kjer je bilo kršitev
               procedure nič koliko. In očitno se je zgodilo v celotnem Državnem zboru to, kar se je
               zgodilo na kongresu SD, kjer se je zgodila komunistična reinkarnacija v obliki treh
               podpredsednikov, ko so se na CK zmenili, kaj bodo na skupščini potrdili. Ta duh
               preteklih časov, ki je zavel na tistem kongresu - ostro protestiram, da se uveljavlja
               tudi v tem Državnem zboru. In, gospod predsednik, očitno ste podlegli na podlagi tega
               - ne vem nič drugega, ker sem bil v vmesnem času izven hiše -, da ste podlegli temu
               duhu. Protestiram in želim, da mi vnaprej poveste, kdaj bom lahko razpravljal, kot
               sem se prijavil.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani gospod Jerovšek, takoj ko bo dnevni red določen in ko bomo prešli na
               obravnavo točke dnevnega reda, bom tudi pojasnil, zakaj je določen časovni potek te
               seje in te točke, kot je določen. In tedaj boste imeli ponovno priložnost, da
               postavite to proceduralno vprašanje oziroma bom ob tem, ko bom to pojasnil, odgovoril
               tudi na vaše vprašanje.</p>
               <p>Torej, prehajamo na določitev dnevnega reda. Zboru predlagam, da za današnjo sejo
               določi dnevni red, kot ste ga prejeli s sklicem. Prehajamo na glasovanje. Poslanke in
               poslance prosim, da preverite delovanje svojih glasovalnih naprav, in sicer mora na
               desni strani vložene kartice goreti oranžna lučka. Glasujemo. Glasovanje teče.
               Navzočih je 74 poslank in poslancev. Za je glasovalo 64. Proti 3.</p>
               <p><stage>(Za je glasovalo 64 članov.)</stage> <stage>(Proti 3 člana.)</stage></p>
               <p>Ugotavljam, da je dnevni red 8. izredne seje zbora določen.</p>
               <p>Prehajamo na <title>1. TOČKO DNEVNEGA REDA.</title> Proceduralno. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa za besedo, gospod predsednik. Na Kolegiju Državnega zbora smo določili, da
               se bo ta točka obravnavala v skladu s tretjim odstavkom 67. člena Poslovnika
               Državnega zbora, kjer je tudi predpisano in določeno, na kakšen način se opravi
               najava časa za razpravo. Tam je zapisano, da razprava ne more biti krajša od 20-ih
               minut in ne daljša od 90-ih minut za poslanske skupine. V skladu s tem dogovorom na
               Kolegiju predsednika Državnega zbora smo poslanske skupine tudi najavile čas.
               Ugotavljam, da ste mimo sklepa Kolegija grobo posegli v Poslovnik, priredili časovni
               razpored seje Državnega zbora mimo Poslovnika. Predlagam, da popravite to odločitev
               tako, kot je bila sprejeta na Kolegiju. Mislim, da mimo Poslovnika Državnega zbora za
               to, da kdorkoli - pa tudi, če je to predsednik Državnega zbora - sam, po svoji vesti
               na osnovi kakšne določitve, recimo, v vaši poslanski skupini, ko izvajate navodilo
               vašega predsednika, odrejate drugačen čas, kot smo ga sprejeli skupaj vsi vodje
               poslanskih skupin na Kolegiju Državnega zbora.</p>
               <p>Mislim, da je naša zahteva utemeljena, in predlagam, da časovni razpored popravite
               tako, kot smo ga tudi najavili. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Dajmo dejansko odpreti točko dnevnega reda - <title>OBRAVNAVA PREDLOGOV SKLEPOV V ZVEZI S PROBLEMATIKO PRIMERNOSTI NAPOVEDOVANJA
               POLITIK IN KONKRETNEGA RAVNANJA DRŽAVE SLOVENIJA V OKVIRU MEDNARODNIH AKTIVNOSTI
               DRŽAVNEGA ZBORA REPUBLIKE SLOVENIJE IN NJEGOVIH DELOVNIH TELES, KADAR SE TE
               AKTIVNOSTI ODVIJAJO V TUJINI; TER PREDLOGI PRIPOROČIL ZA RAVNANJE UDELEŽENCEV
               MEDNARODNIH DEJAVNOSTI DRŽAVNEGA ZBORA.</title>
               </p>
               <p>Sedaj pa na vaš predlog oziroma na vaše navedbe. Tega vašega predloga seveda ne
               morem sprejeti. Moje ravnanje je striktno v skladu s Poslovnikom in dejstvo je, da je
               matično delovno telo sprejelo sklep, kot ga je sprejelo, in potem ko je sprejelo
               takšen sklep, je možna in edino dopustna obravnava tako, kot jo predvideva Poslovnik
               Državnega zbora.</p>
               <p>Kot veste, v skladu s prvim odstavkom 171. člena Poslovnika se za postopek obravnave
               predlogov aktov smiselno uporabljajo odločbe tega Poslovnika, ki urejajo postopek
               druge obravnave predloga zakona. Na podlagi drugega odstavka 128. člena Poslovnika,
               ki je vključen v poglavje druga obravnava predloga zakona, lahko matično delovno telo
               sklene, da predlog zakona, o katerem ni bila opravljena splošna razprava, ni primeren
               za nadaljnjo obravnavo. Na podlagi drugega odstavka 134. člena Poslovnika, torej
               obravnava na seji zbora, o predlogu zakona v drugi obravnavi, za katerega je matično
               delovno telo sklenilo, da ni primeren za nadaljnjo obravnavo, Državni zbor ne
               razpravlja, ampak glasuje o predlogu matičnega delovnega telesa. Na podlagi tretjega
               odstavka 134. člena Poslovnika lahko poročevalec matičnega delovnega telesa
               dopolnilno obrazloži svoj predlog, zatem pa lahko predstavijo stališča do predloga
               matičnega delovnega telesa predlagatelj zakona in Vlada, kadar ni predlagateljica
               zakona, ter predstavniki poslanskih skupin. Dopolnilna obrazložitev in predstavitev
               stališča ne more biti daljši kot 5 minut.</p>
               <p>Obravnava predloga akta na seji Državnega zbora, ko matično delovno telo predlaga
               Državnemu zboru, da predlog akta ni primeren za nadaljnjo obravnavo, je v Poslovniku
               nedvoumno zapisano in kot taka tudi neposredno uporabljiva. Zato je seveda jasno, da
               je prišlo do spremembe časovnega poteka, tako kot je določen, in okoli teh
               poslovniških dopolnil, seveda, ne more biti posebne razprave.</p>
               <p>Torej, predlog sklepov je v obravnavo zboru predložila skupina poslank in poslancev
               s prvopodpisanim Jožetom Tankom. Proceduralno, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa ponovno za besedo. Spoštovani predsednik, ugotavljam, da so za to točko
               izpolnjeni poslovniški pogoji in tudi ustavni pogoji. Ugotavljam, da koalicija z
               zlorabo tako Poslovnika, kot tudi drugih aktov ovira in onemogoča delo opozicije.
               Preprečuje nadzor opozicije nad delom koalicije in uvaja v Državni zbor v bistvu
               absolutizem oziroma če to posodobimo, če povzamem besede vašega znanega
               priljubljenega filozofa Slavoja Žižka, ko je razglasil enega izmed članov te vlade za
               slovenskega Stalina, uvajate stalinizem. V Državnem zboru boste dosegli samo to, da
               bo lahko opozicija razpravljala samo o tistih stvareh, ki jih bo koalicija določila,
               kaj se lahko in na kakšen način se sme v tej hiši razpravljati.</p>
               <p>Tu preprečujete razpravo o uradnem dokumentu srbske vlade; o dokumentu, ki je bil
               objavljen na spletni strani in preprečujete razpravo o zahvali predsedniku Odbora za
               zunanjo politiko gospodu Ivu Vajglu, ki je za uradno napoved izdaje odločb in
               izplačila odškodnin tako imenovanim izbrisanim dobil javno pohvalo ministra za
               diasporo, ministra za izseljence srbske vlade <gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Tanko, vi razpravljate o konkretnih ravnanjih določenih poslancev, o tem pa
               smo prepovedali to razpravo<gap n="..."/></p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Govorim o objavi na spletni strani tuje vlade. In če še povem, da je tam bilo tudi
               zapisano, da ocenjuje srbska vlada, da je teh izbrisanih več kot samo 18.305, se je v
               nekaj naslednjih tednih zgodilo, da se je dejansko to število povečalo. Tam so
               zapisali 30.000, mi smo skoraj prišli na 30.000. In kar je še najhuje pri vsej tej
               stvari, ugotavljamo, da se izjave, ki so zapisane na srbski spletni strani in ki so
               povzete po izjavah našega poslanca, izvajajo na politični ravni, to se pravi, da se
               izdajo akti, odločbe. In kar je še hujše izvajajo se tudi na sodni ravni; kajti bila
               je tudi napoved, kaj se bo dogajalo na sodni ravni. To pa pomeni tudi grob poseg v
               neodvisno vejo sodne oblasti. In s tem, ko preprečujete razpravo o teh ravnanjih, o
               teh dejanjih in o teh zapisih na srbski spletni strani, omejujete razpravo tudi o
               tem, da bi spregovorili o tem, ali je del sodne oblasti še vedno neodvisen v
               Sloveniji ali ni, ali so ravnanja slovenske vlade in slovenske oblasti takšne, kot so
               bile napovedane, ali niso, ali je vseeno, kateri funkcionar je kaj izrekel. In
               ugotavljam, da s tem, ko to preprečujete zlorabljate Poslovnik za<gap n="..."/><stage>/izklop
               mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Jaz sem vas izrecno opozoril, da gre za predlog sklepov v zvezi s problematiko
               primernosti napovedovanja politik in konkretnega ravnanja države Slovenije v okviru
               mednarodne aktivnosti Državnega zbora Republike Slovenije. Če želite, če niste
               zadovoljni z Vlado, imate interpelacijo, ustavno obtožbo ali karkoli podobnega, to
               lahko sprožite, vendar to ni tema današnje razprave.</p>
               <p>Torej, predlog sklepov je v obravnavo Državnemu zboru predložila skupina poslank in
               poslanec s prvopodpisanim Jožetom Tankom. Do tu smo prišli. Gospod Tanko, prosim.
               Gospod Tanko, proceduralno je imela pred vami gospa Cveta Zalokar Oražem. Cveta
               Zalokar Oražem, prosim.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa. Gospod predsednik, jaz ostro protestiram proti načinu, ki smo mu bili
               priča v tem trenutku s strani vodje poslanske skupine SDS. Skupaj sva, gospod Tanko,
               sedela - zdaj zapuščate dvorano, ker si ne moreva pogledati v oči; skupaj sva sedela
               na seji kolegija, na kateri je predsednik Državnega zbora, gospod Gantar, jasno
               povedal, kaj in kako bo lahko danes potekala seja. Jasno je bilo povedano, da se bo
               lahko govorilo samo o tem, kar je zapisano v sklepih, da se bo govorilo samo na
               splošno in samo o<gap n="..."/> <stage>/Oglašanje v dvorani./</stage> Jasno. In na to, gospod Tanko, niste
               protestirali. Niste protestirali na kolegiju, pač pa ste se s tem strinjali oziroma
               niste ugovarjali takšnemu predlogu. Predsednik Državnega zbora je rekel, da se ne bo
               govorilo tako, kot navajate v gradivu, o konkretnih primerih, o konkretnih dokumentih
               in o konkretnih ljudeh. In gre za grobo zlorabo, kjer mislim, gospod predsednik, da
               zahteva več, kot ste vi z opozorilom v zadnjem opominu predstavili, ker se mi zdi, da
               je šlo res za kršenje tudi moralnih in etičnih pravil.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Tanko, proceduralno. Vendar opozarjam, da so te zadnje razprave že
               prešle meje proceduralnih predlogov in nadaljnje razprave na to temo ne bom več
               dopuščal. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Da ne bo kakšnih posebnih zapletov, gospod predsednik, z uporabljenimi
               besedami, predlagam prekinitev seje za pol ure. V tem času, predlagam, da se skliče
               posvet vodij poslanskih skupin, da se dogovorimo o nadaljevanju seje. Mislim, da je
               ta proceduralni predlog korekten glede na spremenjene okoliščine.</p>
               <p>Rad bi vas tudi opozoril, da sem vas na kolegiju ob 12.00 uri posebej vprašal, kako
               bo potekala ta točka dnevnega reda, da ste obljubili, da boste informirali tudi
               poslansko skupino, mene, da bi se lahko posvetoval v poslanski skupini. Tega niste
               storili, pa kljub temu da ste bili minister za informacijsko družbo.</p>
               <p>Dejansko predlagam, da sedaj, ko ste prišli z nekim scenarijem, ki ste ga tik pred
               začetkom seje razdelili na klopi, prekinete sejo in da se vodje poslanskih skupin
               dogovorimo o nadaljevanju seje. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mislim, da ta predlog izpolnjuje poslovniške zahteve za prekinitev, zato odrejam
               polurni odmor in takojšen sestanek vodij poslanskih skupin, kolegija, v sobi 217.
               Hvala lepa.</p>
               <stage type="time">(Seja je bila prekinjena ob 14.16 in se je nadaljevala ob 15.00.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi! Nadaljujemo s prekinjeno 1. točko dnevnega reda.
               Predlog sklepov, kot sem že rekel, je v obravnavo Državnemu zboru predložila skupina
               poslank in poslancev s prvopodpisanim Jožetom Tankom. Prosim, proceduralno, gospod
               Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Se vam zahvaljujem, ker ste odredili odmor in ga tudi podaljšali.</p>
               <p>Zdaj lahko ugotavljamo, da gre v tem primeru za precedens, kaj takega se v Državnem
               zboru, da predlagatelj točke ne bi mogel govoriti in razpravljati o vsebini, ki jo
               predlaga za obravnavo na seji Državnega zbora, kaj takega se v tej dvorani še
               zgodilo. Moram reči, da se globoko ne strinjamo s tem, da se na tak način omejuje
               razprava predlagateljem, se pravi, tokrat opozicijskima strankama, Slovenski
               demokratski stranki in Slovenski nacionalni stranki.</p>
               <p>V poslanski skupini ugotavljamo, da če bomo hoteli govoriti o kakšnih temah, o
               katerih želimo govoriti, bomo morali v Beograd. Tam je razprava dovoljena, tam se
               lahko govori. Tam se lahko govori tudi stvari, za katere poslanci nimajo podlage
               oziroma sklepa delovnega telesa. In predvsem se lahko govori o odškodninah. Napove
               se, da bo ta država prevzela na svoje breme odškodnine. Najbrž ni odveč, da spomnimo,
               da je v obravnavi tudi rebalans državnega proračuna in glede na to, kako se odvijajo
               te zahteve v zvezi z odškodninami, bi bilo morda dobro razmisliti, da bi kakšen
               amandma na to temo vložili. Tako da bi za odškodnine dali vsaj postavko tako veliko,
               kot je subvencioniranje delovnega časa.</p>
               <p>Skratka, gre za posledice, ki bodo za ta Državni zbor, za ta mandat, za to državo
               zelo hude. Mislim, da ni primerno, da koalicija na tak način, na proceduralen način,
               omejuje razpravo v Državnem zboru. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo zdaj dajem podpredsednici odbora gospe Janji Klasinc za dopolnilno
               obrazložitev predloga sklepa. Prosim. Se opravičujem, spregledal sem. Proceduralno,
               gospod Prijatelj.</p>
            </sp>
            <sp who="SDZ5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa, spoštovani predsednik, da ste me videli. Saj nisem tako majhen.</p>
               <p>Poslanec Državnega zbora, spoštovane kolegice in kolegi, ima vedno pravico govoriti.
               Sploh pa izražati svoje mnenje oziroma stališče. Onemogočanje razprave, kot se danes
               dogaja tu - namreč, zdaj obrazlagam naše stališče proceduralnega predloga in povedal
               bom tudi, kaj bomo na koncu naredili.</p>
               <p>To, kar ste danes naredili, da ste v bistvu na nek način onemogočili razpravo
               poslancev do obravnave, je na nek nepredpisan, samovoljen način svojevrstno dejanje,
               ki ga boste verjetno kdaj še obžalovali. Dejstvo je, da smo se poslanke in poslanci
               dogovorili na Kolegiju, da bomo prijavili čas in da bo omogočena danes razprava.
               Vodstvo Državnega zbora je samovoljno odločilo, da razprave, kljub odločitvi,
               sprejeti na Kolegiju, ne bo. Zaradi tega, spoštovani predsednik, ker tako vodite to
               sejo Državnega zbora, Slovenska nacionalna stranka ne želi sodelovati pri tej točki
               in napoveduje obstrukcijo. In to je sramota, svojevrstna sramota za demokracijo in za
               ta Državni zbor. Kršite tisto, kar je bilo dogovorjeno na Kolegiju, na vašem
               kolegiju, spoštovani predsednik. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Zdaj pa dajem besedo podpredsednici odbora<gap n="..."/> Proceduralno. Prosim,
               gospod Anderlič.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Predlagam, da Državni zbor ne obravnava te točke dnevnega reda, zaradi tistega, kar
               je bilo danes povedano tukaj, in zaradi tistega, zaradi česar ni bilo dvakrat ali
               trikrat sklicane seje Odbora za zunanjo politiko in zaradi česar tudi niste sklicali
               seje Državnega zbora z dne 4. 3. 2009. Gre za argumente, ki ste jih navedli v
               takratnem pisanju predstavniku skupine poslank in poslancev, prvopodpisanemu, ko je
               ta skupina zahtevala nujno oziroma izredno sejo.</p>
               <p>Želim se upreti tovrstnim poskusom, da se dogajajo neustavne, protiustavne, če že
               hočete, stvari, da se poslancem prepoveduje v nasprotju z Ustavo, v nasprotju z 82.
               členom, v nasprotju z 49. in še mnogim členom, da izražajo svoja mnenja, stališča in
               kakorkoli drugače nastopajo v javnosti. To bo nekaj, kar je daleč skregano s
               parlamentarno demokracijo, skregano s svobodo govora in s tistim, kar smo prisegli
               takrat, ko smo sprejemali to ustavo.</p>
               <p>Zakaj ste spremenili mnenje in kljub vsemu sklicali to sejo Državnega zbora - ostaja
               skrivnost. Iz prejšnjih obrazložitev je bilo mogoče razumeti, da celo tisto, kar je v
               gradivu, ne bo predmet razprave na današnji seji, ampak čisto nekaj drugega. Bilo je
               rečeno, da se nikjer ne omenja posameznih poslancev in tako naprej, ampak govora je
               bilo samo o tem.</p>
               <p>Torej, tretji ali četrti poskus, zdaj bi že rekel ultimativni, je uspel: izsiljena
               naj bi bila razprava, pa tudi če je omejena na 5 minut. To je po mojem pa licemerje.
               Če je že dovoljena razprava, potem mora biti dovoljena razprava o točki, ki
               izpolnjuje pogoj za uvrstitev na dnevni red. Ta točka ne izpolnjuje pogojev in zato
               tudi ni prav, da če že, da se jo omeji na 5 minut. Je povsem isto - ali 5 minut ali 5
               ur, če se legitimira tovrstna razprava. Sam je ne želim in bo o teh vprašanjih mnogo
               več prilik takrat, ko bo interpelacija, takrat, ko bo preiskovalna komisija in
               podobno, kar je že napovedano, da je to samo uvod v <gap n="..."/><stage>/Opozorilni znak za konec
               razprave./</stage><gap n="..."/> tiste razprave.</p>
               <p>Predlagam da, tako kot je naredil odbor, tudi Državni zbor sklene, da ta točka ne
               izpolnjuje pogojev oziroma da ni primerna za obravnavo na seji Državnega zbora.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Spoštovani gospod Anderlič, tega predloga ne bom dal na glasovanje, ker točko z
               dnevnega reda lahko umakne samo tisti, ki je to točko dal na dnevni red in predlagal
               sklic izredne seje. Točka izpolnjuje pogoje za obravnavo, ker je napisano poročilo s
               predlogom sklepa, tako da nadaljujemo z delom.</p>
               <p>Besedo zdaj dajem podpredsednici odbora gospe Janji Klasinc za dopolnilno
               obrazložitev predloga sklepa.</p>
               <p>Prosim.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovane kolegice, spoštovani kolegi.</p>
               <p>Na klopi ste dobili poročilo o seji današnjega odbora, zato bom našo jutranjo
               razpravo malce skrajšala.</p>
               <p>Povedala bom samo, da v imenu matičnega delovnega telesa, Odbora za zunanje zadeve,
               ugotavljam, da Odbor za zunanje zadeve meni, da predlagano gradivo in sklepi posegajo
               v demokratične pridobitve slovenske in evropske demokratične družbe, zato jih Odbor
               za zunanje zadeve zavrača kot podlago za razpravo in odločanje.</p>
               <p>V imenu Odbora za zunanjo politiko tudi predlagam, da Državni zbor ugotovi, da
               predlagani sklepi 26-ih podpisnikov niso primerna podlaga za nadaljnjo obravnavo in
               odločanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo dajem predstavniku predlagateljev sklepov mag. Branku Grimsu za uvodno
               predstavitev stališča do predloga matičnega delovnega telesa. Pred tem sem pozabil
               opozoriti, da je dovoljena samo razprava o predlogu sklepa oziroma o predlogu
               matičnega delovnega telesa in ni dovoljena, tako kot pravi pravno mnenje, razprava o
               konkretnih ravnanjih posameznih poslancev. Hvala lepa. Izvolite, gospod mag.
               Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Vsem prav lep pozdrav! Slaba vest je huda reč. To smo lahko zdajle tudi zabeležili po
               tem zadnjem intermezzu uvoda. Kajti vsi, ki ste v tej dvorani na strani vladajoče
               koalicije, se zelo dobro zavedate, da v tem trenutku rušite pravne temelje ustavnosti
               in parlamentarizma v Sloveniji. S tem ko ste uporabili v tej dvorani <q>"prepovedujem"</q>,
               bobneč in v parlamentu nesprejemljiv izraz o tem, kako omejiti neko razpravo; omejiti
               razpravo ne o izjavi nekega posameznika, čeprav bi vas spomnil, da je v prejšnjem
               mandatu parlament o nekaterih izjavah posameznikov, na primer, o pozivanju Romov na
               barikade pa o izjavah v zvezi s tajnimi službami in prisluškovanji obravnaval na
               svojih sejah in tovrstnega sprenevedanja ni bilo. Ampak razpravo o uradnem dokumentu,
               gospe in gospodje, vi onemogočate in prepovedujete razpravo o uradnem dokumentu,
               objavljenem na uradni spletni strani srbske vlade. Zato pač, ker vam ni všeč tisto,
               kar sledi iz tega dokumenta. Kaj v njem v resnici piše? V njem sekretar za izseljence
               Miodrag Jakšić v imenu srbske vlade opozarja, da število tako imenovanih izbrisanih
               ni tako, kot je z njim vse do jeseni operirala Slovenija, ampak da je blizu 30 tisoč.
               In dodatno, citiram, <q>"se iskreno zahvaljuje,"</q> to je posebna poslanica, <q>"predsedniku
               slovenskega odbora za zunanjo politiko, ker je napovedal v Beogradu izdajo dokumentov
               in izplačilo odškodnin tako imenovanim izbrisanim."</q> To je uraden dokument srbske
               vlade. In vi prepovedujete razpravo o uradnem dokumentu neke druge vlade, ki se
               dotika slovenskih notranjih zadev! To je nekaj, kar verjetno nima para v kateremkoli
               parlamentu Evropske unije. In pravzaprav postavljate parlament na nek način kot
               institucijo orwellovske oblasti, ko neko ministrstvo, v resnici v danem primeru
               parlamentarna večina, odloča, o čem se sme govoriti in o čem se ne sme. Vsi dobro
               veste, da ima po ustavi v parlamentu vsakdo pravico predlagati in odpirati teme, ki
               so relevantne za javni interes. In v danem primeru ima ta tema seveda veliko teh
               elementov.</p>
               <p>Prvi je politični. Vprašanje tega, da se vladajoča koalicija odloči in gre v
               Beograd, prav v mesto, kjer je bilo izdano povelje za napad na samostojno državo
               Slovenijo, napovedati izplačilo odškodnin tako imenovanim izbrisanim, čeprav sami
               dobro veste, da so med njimi tudi nekateri okupatorji, tisti, ki so kot agresorji z
               orožjem napadli državo Slovenijo. To je politično silno vprašljivo početje. Poleg
               tega pa ima to seveda tudi materialne posledice. Poleg tega pa ima to seveda tudi
               materialne posledice. Vsak pogovor nekega našega uradnega predstavnika v tujini
               razumejo tisti, ki so na nasprotni strani, uradni predstavniki druge države kot
               napoved, kot na nek način zavezo, ki vsaj moralno, včasih celo pravno zavezuje potem
               matično državo. In pri tem prihaja do takega sprenevedanja, kot smo mu bili priče po
               tem dogodku, ko je vladajoča koalicija celo pisno dala izjavo, tudi ena od strank, da
               je šlo za zasebni pogovor. Za kakšen zasebni pogovor? Potovanje je bilo na račun
               slovenskih davkoplačevalcev v uradni funkciji in seveda na nasprotni strani je bil
               uradni sogovornik. Kje je tukaj kaj zasebnega? Zasebnih potovanj in zasebnih
               pogovorov na račun davkoplačevalcev ni in jih v demokratični državi, seveda, ne bi
               smelo biti. Predvsem pa, in zato je v resnici taka panika, je tisto, kar je iz tega
               uradnega dokumenta srbske vlade očitno, da se uresničuje tisto, kar je bilo tam
               napovedano v tem dokumentu. Samo nekaj tednov po tem sestanku se je število tako
               imenovanih izbrisanih iznenada skrivnostno dvignilo z nekoč nespornih 18.500 na več
               kot 25.000, približalo se je številki 30.000, tako kot je to napovedal srbski
               sogovornik. Po drugi strani, prišlo je tudi do izplačila oziroma do odločbe o
               izplačilu vsaj ene odškodnine, ki sicer v tem trenutku še ni pravnomočna.</p>
               <p>Zaradi tega, ker se sedaj postavlja vprašanje, kdo in od kod v resnici vodi
               Slovenijo in ali vladajoča koalicija bolj zavezana slovenskim državljankam in
               državljanom ali Beogradu, zato te razprave nočete dovolite, zato ker vas je pred
               volivci iskreno sram. V imenu predlagateljev lahko rečem, da vas s tega vidika
               razumemo. Takega početja pa, žal, ne moremo razumeti in ga zavračamo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Gvido Kres v imenu Poslanske skupine Slovenske ljudske
               stranke. Sledi predstavitev stališč poslanskih skupin.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala za besedo, gospod predsednik. Spoštovane kolegice in kolegi! Spoštovani ostali
               navzoči! Večini trditev, ki so jih v obrazložitvi navedli predlagatelji današnje
               razprave in predlagatelji sklepov, je mogoče pritrditi. V Poslanski skupini Slovenske
               ljudske stranke pa vendarle menimo, da tudi današnja razprava in razčiščevanje okoli
               tega vprašanja in izjav, podanih v tujini, ne koristi interesom države, škodi ugledu
               parlamenta in meče slabo luč na funkcijo poslanca. Tudi današnja razprava bolj kaže
               na to, da se želi obračunavati oziroma če bo, obračunavati s političnim nasprotnikom
               kot pa rešiti ugled države. Prav je, da je seja sklicana, ker tako nalagata Ustava in
               Poslovnik, od nas poslancev in poslank se to zahteva, danes pa je odvisno, kako bo ta
               razprava tudi izzvenela. Lahko jo vzamemo kot priložnost, da se strpno dogovorimo o
               načinu dela, lahko pa se obtožujemo in izkoristimo kot politično obračunavanje z
               nasprotniki. Poslanci v Slovenski ljudski stranki vsekakor menimo, da je vsaka
               zahteva za razpravo legitimna in jo ima vsakdo pravico zahtevati, saj to vendar je
               parlament, ki je tukaj zato, da razpravlja in poišče ustrezne rešitve. Cenimo mnenje
               kolegov, ki so proti razpravi, tudi to je njihova pravica.</p>
               <p>Pristojnosti in naloge funkcionarjev so zapisane v ustavi in zakonih, načela,
               vrednote in načini oblikovanja in sprejemanje politik in usmeritev države so določene
               z ustavo in zakonom. Z ustavo in zakonom so določene tudi osnovne funkcije poslancev
               ter je zagotovljena njihova neodvisnost. Način oblikovanja zunanje politike in
               nosilci zunanje politike so prav tako določeni. Prav tako veže poslanke in poslance
               Poslovnik, torej Ustava našega parlamenta, in nenapisana pravila, kodeks oziroma
               pravila obnašanja v demokraciji. Pravna služba je v svojem mnenju med drugim
               zapisala: Državni zbor ne sme izven okvirov ustave in zakona niti na splošni in
               normativni ravni omejevati svobodnega mandata in v tem okviru tudi izvajanja
               poslancev Državnega zbora. S tem se strinjamo, vendar pa je treba ločiti, kdaj
               poslanec zastopa mnenje parlamenta ali odbora, ki mu predseduje in kdaj je v
               delegaciji kot eden od članov delegacije oziroma parlamenta. Seveda to ne pomeni, da
               kot predstavnik organa, parlamenta ali odbora ne bi smel imeti svojega mnenja. Treba
               je le potegniti jasno ločnico med osebnim in uradnim stališče. Tukaj sicer nastopi
               osebna samocenzura in tukaj je treba previden, kdaj, kje in kako govoriš, da ne delaš
               škode svoji državi.</p>
               <p>Za zaključek, potrebna je samocenzura, treba je vedeti, kako, kdaj in kje se zadeve
               govorijo, da s tem ne naredimo škode. Je pa normalno, da poslanci bomo imeli svoja
               stališča, jih bomo zagovarjali in tudi najbolj verjetno bomo delali napake, ampak teh
               napak pa naj bi bilo čim manj. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Anton Anderlič, v imenu Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani. Več kot očitno je, da gre za zlorabo instituta izredne seje Državnega
               zbora, ki jo sicer ustava dopušča. So nekateri pogoji, ki so zahtevani, kot formalno,
               v smislu podpisov, zahteve, ampak so tudi drugi pogoji in druge zahteve, ki se
               nanašajo na vsebino, na predmet, na tisto, o čemer naj bi Državni zbor razpravljal in
               na koncu sprejemal tudi odločitve. V tem primeru gre za to, da ta nujna seja, izredna
               seja ne more prinesti nič dobrega, lahko samo v skladu ali pa v smislu 63. člena
               Ustave prispeva k nestrpnosti, prispeva k sovražnemu govoru, prispeva k tistemu, kar
               je najbolj zavržno, ko gre za parlament, za poslance. Še manj, ne more prispevati k
               temu, da bi komurkoli lahko v skladu z 82. členom Ustave, ki omogoča poslancu svobodo
               in neodvisnost v smislu posameznih uokvirjanj, da bi se ta razprava sprevrgla v to
               smer - da, sprevrača se! Enega argumenta ni bilo mogoče slišati, ki bi govoril o čem
               drugem kot samo o domnevnem, spornem, sovražnem, izdajalskem nastopu nekega od naših
               kolegov. Gospe in gospodje, če pristajamo na to, da bomo razpravljali o tem, kdo je
               kje kaj rekel, kdo je kje kaj mislil, je zelo zelo daleč od tistega, kar nam je
               naloženo kot predstavnikom ljudstva. Konec koncev gre za to, da tema izbrisanih je
               res boleča tema za Republiko Slovenijo, konec koncev tudi širše za mnoge tiste, s
               katerimi se srečujemo vsak dan, tudi za tiste, ki nam v Evropski uniji postavljajo
               vprašanja, <q>"kaj pa vendarle s tem vprašanjem je"</q>. Jaz verjamem, da bomo še v okviru
               tega leta prišli do konca, do dogovora, do sporazuma, kako je treba to vprašanje
               zapreti, vendar ne ob tako nastavljeni točki, kot je ta. Gre za to, da ste vložili
               interpelacijo - bo razprava, domnevam 15 ur in kakšno minuto čez; da ste vložili
               zahtevo za preiskovalno komisijo - domnevam, da od časa, ko je ta primer nastal, kot
               sem bral, želite samo v zadnjih štirih letih, petih razpravljati, kaj se je dogajalo.
               Ne, gospodje in gospe! Potrudite se pa razširite ta predmet preiskave na čas od
               nastanka tega problema, s konkretnimi nosilci politične oblasti, s konkretnimi
               nosilci javnih funkcij in podobno. In takrat bomo vse razčistili. Ko pa gre za
               trikratno, štirikratno ponavljanje iste zadeve in na koncu stisnete predsednika, ki
               se vam ne more upreti na osnovi mnenj, ki so nesporno jasno zapisana. Tisto mnenje iz
               6.3. ni v ničemer drugačno kot tisto iz prejšnjega tedna, ko sem že mislil, da smo
               vendarle nastavili v Državnem zboru neke normative, po katerih se bo vendarle
               presojalo, ali neka stvar izpolnjuje pogoje ali ne - ne uspe prva zahteva za sklic
               seje odbora; druga, razprava na kolegiju. Prva zahteva za sklic izredne seje, potem
               se pa zgodi z istimi argumenti sklic v drugem poskusu. Torej tu gre samo za to, kdo
               je bolj potrpežljiv, kdo je bolj vztrajen, ne bom rekel, kdo je bolj predrzen ali
               nesramen, ko gre za kršenje temeljnih pravic, kaj naj parlament počne. In to je, da
               ne razpravlja o tem, kaj kdo misli od poslancev, kaj kdo izjavlja, ampak o tem, kaj
               dejansko ima zbor početi - se opredeljevati do aktov, do zakonov, do vseh stvari, ki
               se nanašajo na reševanje konkretnih stvari v tej državi.</p>
               <p>Seveda se ne strinjam s kolegijem, če je že dovolil sklic te seje, da je to omejil
               na pet minut. To je zloraba poslovnika, po mojem prepričanju, po mojem mnenju. Če je
               dovoljena razprava, potem naj ta razprava bo omogočena, tako kot jo poslovnik pač
               opredeljuje. Če pa temu ni tako, potem pa recite, <q>"dajte vi malo tam razpravljati, pa
               bomo to opravili, na koncu pa gremo naprej."</q> To, dragi kolegi in kolegice, to ni
               prav.</p>
               <p>Zato seveda menim, da nam ni storiti drugega, kot ščititi digniteto Državnega zbora,
               zato sem tudi predlagal, da se o tej točki na tak način, tako kot je postavljena, ne
               razpravlja. Seveda bomo v poslanskem klubu glasovali za to, da to ni primerna podlaga
               za nadaljnjo obravnavo.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Melita Župevc v imenu Poslanske skupine Socialnih
               demokratov. Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Spoštovane poslanke in poslanci! Slovenski parlamentarizem s takšno izredno sejo, kot
               jo imamo danes, piše zgodovino, na žalost ne z zlatimi, ampak s črnimi črkami. Ne
               glede na to, kaj piše v zahtevi za sklic današnje izredne seje, je intenca
               predlagateljev ena sama: postaviti na pranger konkretne izjave konkretnega poslanca
               in konkretne izjave konkretnega aktualnega predsednika Vlade. S takšno sejo bomo v
               Sloveniji vzpostavili nevarno prakso, ki tepta najosnovnejša načela demokracije. In
               prepričevanje s strani poslancev SDS, da želijo razpravo o nekih splošnih usmeritvah
               dela poslank in poslancev na službenih poteh v tujini, je, milo rečeno, nedostojno.
               Zakaj? Zato, ker to ni prva tovrstna zahteva, temveč le ena v seriji istih zahtev,
               tokrat z drugačnim naslovom. Aktov, ki opredeljujejo mednarodne aktivnosti Državnega
               zbora in njegovih delovnih teles, je zadosti in natančno opredeljujejo to področje.
               In res je, ne govorijo o tem, kaj poslanke in poslanci, izvoljenci ljudstva, smejo in
               česa ne smejo govoriti na službenih poteh v tujini. Drugega akta, kot je ustava, ki
               je temeljni in najvišji pravni akt, pa niti ne potrebujemo in ga ne more biti. In
               zato niso potrebni nobeni sklepi in nobena priporočila v Državnem zboru, ki bodo
               poslancem polagala besede v usta. Prav ta najvišji pravni akt jasno opredeljuje, da
               so poslanci predstavniki vsega ljudstva in niso vezani na kakršnakoli navodila. Do
               tega se je povsem jasno opredelila tudi Zakonodajno-pravna služba tega parlamenta.
               Tudi ona ugotavlja, da Državni zbor niti na splošni ravni ne sme izven okvirov Ustave
               omejevati svobodnega mandata in v tem okviru tudi konkretnih izjav poslancev
               Državnega zbora.</p>
               <p>Takšno ravnanje naj bi bilo nič drugega kot vzpostavljanje političnega sodišča v tem
               parlamentu. In nekateri so seme tega političnega sodišča posadili že v prejšnjem
               mandatu, ko na primer opoziciji kljub ustavni pravici niso dovolili odreditve
               parlamentarne preiskave. Dajanje izjav, stališča, ki jih sporočamo tako domači kot
               svetovni javnosti, nas vse skupaj moralno in politično zavezujejo. In odgovornost
               ravnanja poslank in poslancev je temelj, ki mora veljati povsod. Ne samo v tujini,
               temveč tudi doma in v Državnem zboru, in ne more veljati samo za koalicijske, temveč
               tudi za opozicijske poslance. In takšne zahteve za izredne seje, kot jo imamo danes,
               so neodgovorne.</p>
               <p>Želja predlagateljev je še ena: nabirati politične točke na temi, ki razdvaja, ki
               deli, ki vzbuja čustva. Da so v ozadju ozki politikantski nameni, potrjuje včeraj
               vložena zahteva za odreditev parlamentarne preiskave. In s predlagatelji v poslanski
               skupini več kot delimo skrb za mednarodni ugled Slovenije. A žal v svoji skrbi niso
               verodostojni, saj so prav v tem parlamentu pred kratkim z izsiljenim glasovanjem
               svoje lastni ugled postavili pred ugled naše države.</p>
               <p>V Poslanski skupini Socialnih demokratov zato menimo, da so sklepi, ki jih
               predlagajo predlagatelji, ne le neprimerni, temveč tudi protiustavni, zato bomo
               glasovali za predlog, da niso primerni za nadaljnjo obravnavo. In da: mene je sram,
               kam je prišel ta parlament! Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jože Tanko v imenu Poslanske skupine Slovenske
               demokratske stranke. Prosim.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Šele začeli smo z mandatom, mar ne!? Najprej se pridružujem stališču
               Anderliča, ki je povedal, da je koalicija zlorabila Poslovnik in ne omogoča razprave
               v skladu s Poslovnikom. Mislim, da je njegovo stališče povsem pravo.</p>
               <p>Poslanci in tudi drugi funkcionarji izvršne oblasti lahko nastopamo v različnih
               vlogah, lahko kot predstavniki strank, lahko kot posamezniki, lahko pa tudi v imenu
               nekoga, to se pravi, v imenu institucije ali, recimo, delovnega telesa. In glede
               vloge, ki jo zastopamo, izražamo tudi svoja osebna stališča ali pa stališča
               institucije. In na službena potovanja potujemo službeno, na zasebna pa zasebno. In
               glede na to, da nastopamo v različnih vlogah, so najbrž tudi pravne in vsebinske
               podlage za izražanje stališč različne.</p>
               <p>Decembra smo na spletni strani tuje države prebrali, da je eden od politikov sedanje
               koalicije napovedal, kako bo v primeru tako imenovanih izbrisanih ravnala država. Po
               našem mnenju, ker je nastopal v imenu delovnega telesa in ker je tja potoval
               službeno, za to izjavo ni imel nobenega mandata. Tam je bilo povedano, da bo država
               začela izdajati odločbe, in še več, da bo država začela izplačevati odškodnine.
               Predstavil je stališče in način ravnanja Vlade, ki je v izrecnem nasprotju tudi z
               voljo volivcev na referendumu. Izjava je, normalno, sprožila hude reakcije in
               posledica so bili tudi številni izgovori: od tega, da je potoval tja neuradno, da je
               bila izjava izrečene neuradno, da je potoval na zasebni obisk, da izjava sploh ni
               bila izrečena ali smo jo narobe razumeli. Vendar vsi ti poskusi so bili postavljeni
               na laž z zapisom na parlamentarni in vladni strani tiste države, kjer je ta
               funkcionar bil. In teh zapisov tam nihče ni poskusil niti demantirati.</p>
               <p>Če se ozremo zdaj na to in pritegnemo k temu, da je ta funkcionar potoval na zasebni
               obisk, potem lahko mirno ugotovimo, da je šlo v tem primeru za zlorabo položaja,
               kajti zasebnih obiskov funkcionarjev ne plačuje država. Morda bi ob tej izjavi kakšen
               ustrezen organ v Republiki Sloveniji, recimo, Kosova komisija, izdal vsaj načelno
               mnenje, če že ne bi sprožil kakršnegakoli postopka, da bi bil vsaj vtis lepši. So
               primeri, ko tudi pri Kosovi komisiji ni tovrstnih reakcij, in najbrž lahko ugotovimo,
               da kršitelji niso pravi. Če pa poslanec ali minister, recimo, napove kako bo ravnala
               država, ne da bi za to imel mandata, ne da bi za to imel sklepa pristojnega delovnega
               telesa ali institucije, ki jo zastopa, potem lahko ugotovimo, da se vrača čas Ludvika
               XIV., čas absolutizma. To lahko rečemo tudi tako, <q>"država, to sem jaz"</q>. In v teh
               primerih to izjavo lahko še toliko bolj razumemo, ker se je v nekaj naslednjih tednih
               začela dejansko tudi uresničevati.</p>
               <p>Pa da ne bo samo absolutizem, se nekaj podobnega dogaja tudi v sodobnih diktaturah
               in med absolutisti in diktatorji ni bistvene razlike. Kajti, če se spomnite, je pred
               časom priznani slovenski filozof Slavoj Žižek enega izmed članov Pahorjeve Vlade
               označil za <q>"slovenskega Stalina"</q> za <q>"slovenskega diktatorja"</q>. In tudi zato je najbrž
               lahko funkcionar izrekel takšne besede, ker jih je lahko takoj implementiral v
               prakso. Vendar napoved, ki je bila izrečena v Beogradu, se implementira; implementira
               se tako na politični ravni, kot na zakonodajni ravni. Kajti, na politični ravni so se
               začele izdajati odločbe brez zakonske podlage, na način, ki je bil na referendumu
               zavrnjen in ki jo je prejšnji minister prekinil - se pravi, ni izdajal več odločb na
               tak način - in tudi na sodni ravni, kajti nekoliko kasneje je prišlo tudi do odločbe,
               s katero je bila enemu od tako imenovanih izbrisanih <gap n="..."/><stage>/Opozorilni znak za konec
               razprave./</stage><gap n="..."/> dosojena odškodnina.</p>
               <p>Če drugega ne, je najbrž zelo sporno, da funkcionar napove ravnanje neodvisne veje
               sodne oblasti. Tega ni mogoče spregledati; in kar je še hujše, tega nihče ne
               problematizira. In takšna napoved tudi kaže, da sedanja politična oblast močno vpliva
               tudi na delo dela sodne oblasti, kajti če politik napove odškodnine, ki jih dosoja
               sodna oblast, potem to dejansko pomeni ravno to. Če pa funkcionar nastopa v imenu
               politične stranke in napove, kaj bo storila država, potem pa lahko govorimo o tem, da
               je ta stranka država in da smo se vrnili v enopartijski sistem - in kar glede na
               razmere ni daleč od resnice.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>čas<gap n="..."/></p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Jaz upam, da boste predloge<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Vi ste, gospod Tanko, presegli čas. Prosim, zaključite razpravo.</p>
               <p>Torej, besedo ima gospa Cveta Zalokar Oražem v imenu Poslanske skupine Zares.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani gospod predsednik, dovolite, da vas ponovno opozorim
               in obenem tudi protestiram, da ste kljub dogovoru in napovedi dopustili, da se tu
               predstavlja v imenu poslanskih skupin in predlagatelja in da se govori o konkretnem
               primeru, konkretnem poslancu, kar ste rekli, da ne boste dovolili.</p>
               <p>V Poslanski skupini Zares menimo, da v okviru obravnavane točke dnevnega reda
               nadaljnja razprava in odločanje o predlaganih sklepih ni mogoče. Po našem prepričanju
               gre v tem primeru za nedvoumno zlorabo ustavnega instituta izredne seje na zahtevo
               poslancev, kar izhaja tudi iz mnenja Zakonodajno-pravne službe. Predlagani sklepi so
               neprimerni za nadaljnjo obravnavo, saj predlagatelj v neskladju z nameni zahteve za
               izredno sejo formalno predlaga sprejem sklepov in ne priporočil, kot jih omogoča
               Poslovnik Državnega zbora. Sklepi odstopajo od neobvezujoče narave priporočila,
               nasprotujejo ustavni opredelitvi predstavniškega in svobodnega mandata poslanca.
               Izjave poslancev v okviru z ustavo zagotovljenega svobodnega mandata lahko moralno in
               politično zavezujejo le njih same. Po našem prepričanju ravno svobodni mandat
               poslancem omogoča, da so kot predstavniki ljudstva neodvisni od kakršnihkoli navodil
               in da ravnajo predvsem v skladu s svojo voljo in prepričanjem. Rada bi opozorila, da
               je neodvisnost in svobodni mandat poslanca tisto, o čemer se v Poslanski skupini
               Zares razlikujemo od predlagateljev. Zato smo razočarani nad stalnim in
               ponavljajočimi ravnanji predlagateljev seje, ki se ne zavedajo, da s svojimi ravnanji
               pod vprašaj postavljajo tako avtonomijo Državnega zbora kot svobodo govora poslancev.</p>
               <p>V Poslanski skupini Zares ne moremo pristati na dejstvo, da želijo predlagatelji
               izredne seje v najslabši maniri že davno minulih časov, ki jih imajo vseskozi na
               jeziku, ko je še obstajal institut ocene politično - družbene primernosti
               skupščinskih delegatov, obravnavati izjave poslancev. Dejstvo je, da so poslanci
               izvoljeni na splošnih in rednih volitvah in so predstavniki vsega ljudstva in po
               Ustavi niso vezani na navodila. Zatorej je absurdno, da bi za svoje politične izjave
               o dolžnosti spoštovanja odločb Ustavnega sodišča odgovarjali komurkoli drugemu kot
               svoji vesti volivcem in volivkam.</p>
               <p>Kako si drugače razlagati namere predlagateljev, ki v razlogih za skic govorijo o
               tem, da kadar gre nekdo v tujino na uradno potovanje, se mora v pogovoru s
               predstavniki druge države ves čas zavedati, kakšne posledice ima lahko njegovo
               govorjenje za lastno državo. Vsakdo, ki sodeluje v mednarodnih dejavnosti parlamenta
               oziroma njegovih delovnih teles, se mora torej zavedati, da zasebnih pogovorov s
               predstavniki tuje države oziroma njenih institucij preprosto ni. Tako pravite v vašem
               gradivu. Če povzamemo navedbe predlagateljev, slednje pomeni, da poslanci po
               prečkanju državne meje ne smejo imeti več lastnega mnenja oziroma ne smejo misliti s
               svojo glavo. In da se celo po končanih obveznostih ne smejo družiti s predstavniki
               drugih držav, tudi če gre za zasebna druženja. Pa tudi pri večerjah, kot pravite,
               morajo paziti, da se izrazim figurativno, da se jim zaradi kakšne izjave ne bi
               zataknila <q>"kost v grlu"</q> oziroma če citiram predlagatelje, <q>"ker vsako izjavo oziroma
               napoved konkretne politike oziroma ravnanja neke države, tudi če je dana na
               neformalnem srečanju, kot je na primer večerja, predstavniki druge države sprejmejo
               kot izjavo oziroma vsaj moralno zavezo tistega..."</q> in tako dalje. In v tem se,
               spoštovani kolegi in kolegice, razlikujemo. Močno razlikujemo! Pri nas ni poslušnih
               strankarskih borcev in političnih vojakov v najslabšem pomenu besede. Pri nas
               verjamemo v to, da so<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Mir v dvorani.</p>
            </sp>
            <sp who="SDZ5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p><gap n="..."/> poslanci, tako kot določa 82. člen Ustave, predstavniki vsega ljudstva, ne le
               političnih strank ali morda državnih institucij. In niso vezani na nikakršna navodila
               oziroma v svojih predalih ne hranijo, tako kot nekateri, podpisane odstopne izjave
               brez navedbe datuma za primere, če bi se pregrešili zoper voljo vodje stranke. Pri
               nas so poslanci, tudi pri svojem mednarodnem delovanju vezani le na Ustavo in zakone,
               odgovorni pa le volivkam in volivcem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Franc Žnidaršič v imenu Poslanske skupine DeSUS.
               Prosim.</p>
            </sp>
            <sp who="SDZ5:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovani predstavniki Vlade, kolegice in kolegi.</p>
               <p>Poslanska skupina DeSUS bo podprla sklep matičnega delovnega telesa, ki govori o
               tem, da je razprava na to temo in seveda odločanje o sklepih brezpredmetno, kajti mi
               menimo, da je odprtje razpravo o tem, kateri koli poslanec v kakršni koli funkciji
               kadar koli in kjer koli, kjer kaj reče, neprimerno. Odprto in svobodno odločitev o
               tem, kaj bomo povedali imamo po 82. členu Ustave in tega nam nihče ne more vzeti.</p>
               <p>Mi verjamemo, da je kakšni stranki prepovedano govoriti o tem, kar mislijo in čutijo
               posamezni poslanci, ampak naša ni takšna, vsaj zaenkrat še ne. Verjamemo tudi, da bi
               v kakšni stranki, tisti, ki pa vendarle izkorišča svobodo, da reče, kar misli, ne
               smejo kandidirati na naslednjih volitvah. Ampak zaenkrat mislim, da naša stranka tudi
               ni takšna.</p>
               <p>Smo pa trdno prepričani, da funkcija poslanca, denimo, če postane predsednik nekega
               odbora ali komisije ali predsednik Državnega zbora ali njegov podpredsednik, ne
               pomeni neveljavnosti oziroma nepomembnosti 82. člena Ustave. Svobodna odločitev o
               tem, kaj bo kdo rekel, ostaja odprta tudi v funkciji, s tem da se poveča odgovornost
               za izrečeno, in na poslancu, posamezniku, ki funkcijo opravlja, je odločitev o tem,
               kaj bo rekel, kaj bo zastopal in na kakšen način. Sankcija za prekoračitev svojih
               pooblastil in izjav je seveda možna samo na volitvah in nikjer drugje. V Državnemu
               zboru pa ne, kajti če mi pristanemo na to, da se v Državnemu zboru razpravlja o tem,
               kaj govorimo poslanci kjer koli in kadar koli, medtem ko opravljamo takšno funkcijo,
               potem bomo imeli takšnih izrednih sej lahko sto v temu mandatu, zapravili ogromno
               davkoplačevalskega denarja na eni strani, na drugi strani pa kakršna koli izjava ali
               napoved, da se bo kar koli zgodilo, pa čeprav naj bi to storila država Slovenija s
               strani enega samega poslanca, pravzaprav v praksi ne pomeni ničesar. Še vedno je
               odvisno od devetinosemdeset drugih poslancev, ali se bo to uresničilo ali ne. Zaradi
               tega je takšna obtožba, kako je to škodljivo in kako država nekaj mora zaradi tega,
               če je nekdo nekaj dejal, storiti, pač izmišljena, podtaknjena v izgovor, da se takšna
               razprava predlaga.</p>
               <p>Zahteva po tej razpravi je še v eni zadevi skrajno problematična. Lansirana je z
               namenom ustvariti v državi, ki je v krizi, ne samo naša, ampak v času svetovne
               gospodarske krize ustvariti dodatno slabo voljo, nerazpoloženje in negativno vzdušje;
               in to v trenutku, ko se izpolnjuje odločba Ustavnega sodišča in pred interpelacijo
               proti ministrici, ki je kriva samo tega, da želi spoštovati pravni red in uresničuje
               odločbo Ustavnega sodišča, kakršna je. To je tisto, kar nas v Poslanski skupini DeSUS
               skrbi, in s tem se ne moremo strinjati in se tudi nikoli ne bomo.</p>
               <p>Mislim, da gre v tem pogledu ta predlog za današnjo razpravo, pa tudi interpelacija
               proti ministrici, pravzaprav za rušenje ustavne ureditve oziroma za poskus
               degradacije ali zmanjševanja pomena ustavne ureditve in direkten poskus onemogočati
               izpolnjevanje ustavnega reda, čeprav je ministrica prisegla, da bo spoštovala ustavni
               red in samo to dela in zaradi tega je interpelirana. Ta razprava je nič drugega kot
               uvod v tisto interpelacijo, ki naj naredi v naši državi potrebno negativno vzdušje
               pri ljudeh, ki že itak težko živijo, najde plodna tla za populistično preusmerjanje
               pozornosti od svojih lastnih napak in težav. Trpljenje ob tem, da se poskuša
               spoštovati ustavni red jaz razumem, ampak se mu ne morem pridruževati, še manj pa
               naša poslanska skupina. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               odločanje o predlogu sklepa. Prehajamo na odločanje o naslednjem predlogu sklepa:
               Predlog sklepov v zvezi s problematiko primernosti napovedovanja politik in
               konkretnega ravnanja države Slovenije v okviru mednarodnih aktivnosti Državnega zbora
               Republike Slovenije in njegovih delovnih teles, kadar se te aktivnosti odvijajo v
               tujini, ter predlogi priporočil za ravnanje udeležencev v mednarodni dejavnosti
               Državnega zbora, ni primeren za nadaljnjo obravnavo. Prehajamo na obrazložitev glasu,
               in sicer v imenu poslanskih skupin. Prosim za prijavo. Besedo ima gospod Franco Juri,
               Poslanska skupina Zares.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Poslanska skupina Zares bo glasovala za sklep Odbora za
               zunanjo politiko iz preprostega razloga, ki se imenuje <q>"deja vu"</q> - že videno. Že
               videno v zgodovini. Če bi podprli to temo in zahteve največje stranke opozicije, bi
               podprli vračanje v svinčeno obdobje totalitarizma, bi podprli vračanje v tako
               imenovani delegatski sistem in v obdobje, ko je moral dr. France Bučar, potem ko je
               nastopil pred Svetom Evrope, v bistvu utemeljevati totalitarni oblasti, kaj je
               pravzaprav povedal. Veste, da je bil gospod Bučar pokončen, in tega ni počel. Ni
               sprejel logike zagovarjanja nečesa pred oblastjo, ki je omejevala svobodo govora. Tu
               očitno obstajajo pravi dediči tistega totalitarizma in bi nam želeli ponovno vsiliti
               način delovanja, ki ni v skladu niti z našo ustavo ne z elementarno, demokratično
               prakso in kulturo. Sam sem sodeloval na različnih poslanskih forumih v tujini in vem,
               kako se obnašajo in kaj lahko povedo poslanci drugih delegacij. Nikjer, niti v
               delegacijah iz držav, ki jih ne smatramo za zgled demokracije, ni takih omejitev.
               Morda v nekakšni nedemokratični državi bi še našli take možnosti, ampak dejansko
               poslanci iz parlamentarnih demokracij takih omejitev ne poznajo in bi se nam smejali,
               če bi sploh o tem razpravljali.</p>
               <p>Tako bomo glasovali za sklep. Menimo, da je sploh napaka, da se Državni zbor ukvarja
               s tako neresnimi vprašanji oziroma s tako resnimi vprašanji, kajti gre za vprašanje
               demokracije in nedemokracije. In to, kar nam je bilo danes servirano, predloženo, je
               izrazit primer nedemokratičnega razmišljanja. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Branko Grims v imenu Poslanske skupine SDS. Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Predlaganemu sklepu bomo seveda nasprotovali. Za to je tudi ustavna podlaga, ki se je
               tudi vsi zelo dobro zavedate, kajti Ustava Republike Slovenije je zelo nenavadna -
               poslanca ščiti pred kazenskim pregonom pod določenimi pogoji. Ne ščiti ga za izrečene
               besede niti za tem govorniškim pultom. Potem je drugačna od praktično vseh drugih
               držav v Evropski uniji, tudi tam, kjer imajo podobno ureditev, recimo, v Nemčiji še
               nihče ni bil pravnomočno obsojen. V Sloveniji pa je vsaj eden že bil. In to vsi dobro
               veste. Predvsem pa nobena ustava tega sveta ne ščiti pred politično odgovornostjo. In
               samo za to je v resnici šlo - za vprašanje politične odgovornosti vseh, ki opravljamo
               javno funkcijo, do Slovenije, do naše domovine, do volivk in volivcev. In ta
               odgovornost, gospe in gospodje, vas zavezuje, njej ne boste ušli. Vsakič, ko ste šli
               maloprej ven, ste v resnici s tem bežali pred lastno odgovornostjo. Ampak, če ne
               prej, bo račun za to kar počnete, prišel na naslednjih volitvah. In takrat vam bo žal
               za vse, kar ste zdaj počeli, kajti s tem ste postavili neke drugačne standarde. Sam
               osebno moram reči, da to obžalujem. Kako je mogoče, da ne dovolite, prepovedujete,
               kar je bilo izrecno poudarjeno, razpravo o uradnem dokumentu, objavljeno na uradni
               spletni strani srbske vlade, ki se dotika Slovenije, ki ima za seboj konkretne
               posledice, ki so se že ta čas uresničile. Število tako imenovanih izbrisanih se
               je,tako kot je napovedal ali ukazal srbski sogovornik, povečalo iz 18.000 na skoraj
               30.000, tako kot je on rekel. Uresničila se je tudi napoved o izplačilu odškodnin,
               kar ste celo volilno zgodbo ves čas zanikali, in so bile te volitve s tega vidika
               največja volilna prevara. In pri tem izjava poslanca, ki zlorabi v tujini medij tuje
               institucije, da pritisne na slovensko sodstvo, da naj odobri čim višje izplačilo
               odškodnin, je nekaj kar gre preko meja, preko tiste meje, ki je v resnici lahko in
               mora biti predmet javne razprave. Da gre pa ob tem tudi za sprenevedanje, naj vas pa
               spomnim, kolegice in kolegi, da je bila v Državnem zboru izrečena popolnoma
               izmišljena obtožba o izjavi enega od poslancev SDS. Potem je celotni Zares, tukaj
               imam kopijo časopisnega članka, jo lahko pogledate, temu pritegnil, problematiziral
               izjave poslanca in celo napovedal parlamentarno preiskavo na tej osnovi, pa potem
               zato, ker je zmanjkalo časa, ker so bile očitno volitve že preblizu, tega ni storil.
               To pokaže kako uveljavljate Orwella, ko so vsi enakopravni, samo vi hočete biti bolj
               enakopravni od drugih. Ampak vsi, ki ste brali Živalsko farmo, verjetno veste, katere
               živali so bile bolj enakopravne od drugih.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Janja Klasinc v imenu poslanske skupine SD.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovane kolegice, spoštovani kolegi!</p>
               <p>Če se navežem na svojega predhodnika živalska farma Orwella se dogaja<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Ni polemik. Pri obrazložitvi glasu ni polemik.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p><gap n=".."/>se dogaja tukaj. Poslanska skupina Socialnih demokratov bo podprla predlagane
               sklepe in predlagani sklep, ki sem ga tudi sama sprožila na odboru za zunanjo
               politiko. Zakaj? Zato, ker vse govorjenje, ki je bilo danes tukaj, nima nikakršne
               zveze z bistvom predloga, ki ga je skupina 26-ih poslancev predlagala. In sicer, da
               naj bi slovenski poslanci na naših mednarodnih dejavnostih poslušali navodila
               velikega brata, ki nam bo sporočal, kaj lahko govorimo in kaj ne.</p>
               <p>To je omejevanje naše ustavne svobode, po drugi strani pa tudi omejevanje temeljnih
               človekovih pravic, ki jih tudi v svojem 10. členu vsebuje Evropska konvencija o
               človekovih pravicah.</p>
               <p>Kolegi in kolegi! Naj vam to na kratko preberem. Ta pravi, da <q>"ima vsakdo pravico do
               svobode izražanja. Ta pravica obsega svobodo mišljenja ter sprejemanja in sporočanja
               obvestil in idej brez vmešavanja javne oblasti in ne glede na meje"</q>, kolegice in
               kolegi.</p>
               <p>Razprava o tem vprašanju v Državnem zboru je nedostojna in sramota za slovensko
               demokracijo.</p>
               <p>Zato poslanci Socialnih demokratov podpiramo predlagani sklep.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Obrazložitev glasu v lastnem imenu. Prosim za prijavo.</p>
               <p>Preden začnete, bi vas res opozoril da ne polemizirate s kolegi poslanci ozirom z
               drugimi obrazložitvami glasu.</p>
               <p>Prosim, besedo ima mag. Branko Grims.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Odločitev vladajoče koalicije, da gre prav v Beograd napovedat izplačilo odškodnin
               tako imenovanim izbrisanim, je seveda politična gesta. Je politično dejanje <q>"par
               excellance"</q>. In omejevati razpravo o takšnem dejanju, o vseh elementih tega, govori o
               nedemokratičnosti tistih, ki to počnejo. Vsi dobro veste, da je popolnoma nevzdržno,
               pravno, politično in predvsem z vidika demokratičnih vrednot, da prepovedujete, kot
               ste sami dejali, razpravo o uradnem dokumentu srbske vlade, ki se dotika Slovenije.
               Zato, ker vas je seveda sram tistega, kar v njem piše, vaših dejanj. In seveda v tem
               trenutku, ko se poskušate izogniti razpravi o vaši odgovornosti, upam, da se vsaj
               zavedate, kaj s tem počnete. Gre za najbolj grobo zlorabo poslovnika<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovani kolega mag. Grims. Obrazložitev glasu, ni razprave. Prosim, da
               obrazložite, zakaj boste glasovali tako, kot mislite glasovati.</p>
               <p>Prosim.</p>
            </sp>
            <sp who="SDZ5:GrimsBranko">

               <speaker>MAG. BRANKO GRIMS:</speaker>

               <p>Jaz razlagam, zakaj bom glasoval proti. Namreč vsi, ki vsaj malo poznate ustavno
               pravo, zelo dobro veste, da je smisel ustave in Poslovnika Državnega zbora, da ščiti
               manjšino, torej opozicijo. Ščiti jo v tem, da ji daje možnost, da predstavi svoje
               mnenje o vseh zadevah, za katere oceni, da so relevantne za javni interes, za
               javnost, za davkoplačevalce. In zagotovo je nekaj, kar se večkratno dotika
               davkoplačevalcev, saj gre za njihove stroške in tudi izplačilo morebitnih odškodnin
               tako imenovanim izbrisanim bo šlo na njihove stroške, vsi sodni postopki bodo šli na
               njihove stroške, zato se zagotovo že zaradi javnih financ še kako dotika javnega
               interesa. Prav tako se ga dotika politični vidik, ko gre za vprašanje našega ugleda
               in naše verodostojnosti doma in v tujini.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Ivan Grill.</p>
               <p>Prosim.</p>
            </sp>
            <sp who="SDZ5:GrillIvan">

               <speaker>IVAN GRILL:</speaker>

               <p>Hvala lepa za besedo. V nobenem primeru ne morem podpreti tega, da se predlagana
               razprava naj ne bi opravila v Državnem zboru, pod pretvezo, da Državni zbor ni
               prostor, kjer bi se tovrstne obravnave lahko opravljale. Vas pa vse skupaj sprašujem:
               Kje pa je prostor, da se opravijo takšne razprave, ki so pomembne za Slovenke in
               Slovence?</p>
               <p>Če kdo trdi, da takšna tema ni pomembna, mislim, da se zelo, zelo moti in verjetno
               tudi sam sebi tega ne verjame. Odškodnine, ki jih bodo plačevale davkoplačevalke in
               davkoplačevalci, so več kot pomembne za to državo, in da se to tukaj opravi, mislim,
               da je to edini prostor, kjer bi se o teh stvareh odkrito tudi pogovorili. Govoriti,
               da je sramotno, da smo predlagali v Slovenski demokratski stranki, da se opravi
               razprava o izjavah enega izmed poslancev v tuji državi, mislim, da je ta izraz
               demagoški in neverodostojen. Mislim, da bodo tudi v javnosti prepoznali, da
               zlorabljate institut svoje večine, kjer ste s proceduro onemogočili razpravo in
               verjetno se bo takšna praksa nadaljevala tudi v nadaljevanju tega mandata. V
               preteklem mandatu niti enkrat ni bila na ta način onemogočena razprava. Kršili ste
               Ustavo, tukaj ste onemogočali poslankam in poslancem, da razpravljamo. Tisti, ki pa
               so zlorabili svoj položaj, tudi predsednika delovnega telesa, kjer zastopa državo
               Slovenijo, pa pravite, da v tujini lahko razpravlja karkoli se njemu zdi, pa če je to
               tudi v škodo Slovenkam in Slovencem oziroma davkoplačevalcem. Mislim, da je to
               sramotno dejanje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Darja Lavtižar Bebler. Prosim.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Jaz bom predlog sklepa podprla, ker absolutno
               soglašam s tem, da predlagani sklepi niso primerni za to, da bi jih obravnavali v
               nadaljnji razpravi. Še več, mislim, da so sramotni. Tisti, ki govorijo o tem, da
               Državni zbor je prav prostor, kjer bi morala biti dopustna razprava o tem, kar je
               danes na dnevnem redu, bi rekla, da ravno Državni zbor pač ne more biti prostor, kjer
               bi bila možna razprava, da poslanec ne more imeti svojega mnenja in da ne more tega
               svojega mnenja svobodno izražati. V tem primeru gre za kršitev Ustave. Ustava ščiti
               manjšino, ampak Ustava v prvi vrsti ščiti demokracijo. In med temelje demokracije gre
               tudi svoboda izražanja. Ko smo pisali Ustavo, smo v 82. člen z namenom zapisali
               takšno dikcijo, kot smo jo. In kakor se je zdelo, da je ta seja neprimerna in da bi
               je ne smeli sklicati, pa zdaj izražam svoje zadovoljstvo, da imamo to sejo, kajti
               naši in vaši volivci bodo lahko videli, kaj si kdo pod demokracijo predstavlja in kaj
               si kdo predstavlja pod tem, kaj so človekove pravice, kaj je svoboda in neodvisnost
               poslanca, da oblikuje in izraža svoje mnenje. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod France Cukjati. Prosim.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo. Spoštovani, mene zelo moti, da nekateri politiki - in poslanci smo
               politiki, predvsem še, če imamo funkcije vodenja posameznega odbora - govorimo, da
               nismo prav nič odgovorni za svoje nastope v tujini. Zelo me to moti. Jaz se vedno
               čutim odgovornega do svojih volivcev, odgovornega do svoje države in zelo premislim,
               kaj govorim. A tu danes ni več problem o tej temi, ki je zelo aktualna in o kateri bi
               Državni zbor moral razpravljati. Gre za resnično svobodo govora. Poslanec ni vezan na
               nobena navodila, lahko govori karkoli. Samo kdo v Državnem zboru sme tako govoriti?
               Opozicija ne. Preprečili ste ji, preprečili. Mi ne smemo govoriti, lahko samo
               ukrademo minutko, dve, za obrazložitev glasu. Čeprav ustava pravi in ustava
               zagotavlja pravico manjšini, opoziciji, da lahko zahteva izredno sejo in razpravlja o
               temi, ki jo predlaga. Ampak mi nismo predlagali, da bi vi smeli zavrniti, mi smo
               zahtevali v skladu z ustavo. In te zahteve ne more zavrniti ne predsednik Državnega
               zbora, ne Kolegij, ki je najvišji organ v parlamentu. In tudi zelo hecno se zdi, da
               lahko nekaj poslancev v delovnem telesu prepreči izvršitev in realizacijo te osnovne
               ustavne pravice, ki velja za opozicijske poslance, da smejo govoriti to, kar želijo,
               v parlamentu. To je danes vprašanje, ne gospod Vajgl. Tudi ne tema, kako se obnašati
               v tujini. To bi zahtevalo razprave dva dni. Ampak kršenje ustave, gospodje.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Franco Juri. Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, predsednik. Obrazložil bom svoj glas. Glasoval bom za sklep Odbora za zunanjo
               politiko. Kot mlad študent sem bil na zaslišanju pri policiji, ker sem nosil bedž
               proti 133. členu. To je bil člen o verbalnem deliktu. Razumem, da marsikdo tukaj tega
               člena sploh ne pozna in se v tistih časih sploh ni ukvarjal s tako pomembnimi
               družbenimi vprašanji. Ampak nekateri smo se in zato smo zelo občutljivi danes, ko
               slišim predloge, da bi omejili kakorkoli že pravico do govora, do lastnega in
               svobodnega mišljenja in omejili poslance pri nastopanju v tujini. To mi zveni
               nekoliko stalinistično. In prosim, jaz se nočem vračati v tisto svinčeno obdobje. Če
               ena polovica tega parlamenta si to želi, naj to pove jasno in naj ne utirja
               stalinizma, ker o stalinizmu sem danes slišal samo tiste, ki zagovarjajo omejevanje
               svobode govora in mišljenja. S tem pa se ne bomo igrali. Vsaj mi, ki smo nekaj
               postorili za to demokracijo. Zato bom glasoval za.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Janja Klasinc.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani! Tudi sama bom glasovala za predlagani sklep. Bi pa rada ponazorila na
               konkretnem primeru, zakaj bom tako glasovala. Poglejte, 29. novembra leta 2007 je bil
               naš kolega Janez Janša, tedaj predsednik Vlade, na obisku pri papežu Benediktu XVI. v
               Vatikanu. Takrat sta se pogovarjala o raznih vprašanjih, med drugim tudi o lokaciji
               za novo nunciaturo, o procesu denacionalizacije cerkvenega premoženja v Sloveniji in
               o vprašanjih, povezanih z vatikanskim sporazumom. Skratka, o zadevah, ki jih morda
               jaz kot poslanka Socialne demokracije<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovana kolegica, dovolite, da vas prekinem. Gospod Janez Janša je bil predsednik
               Vlade. Bil je predsednik Vlade in mi, tedanja opozicija, bi lahko sprožili
               interpelacijo ali karkoli v zvezi s tem, pač opozicija ni storila. Jaz bi želel
               posebej poudariti, da je razmerje med parlamentom in predsednikom Vlade oziroma Vlado
               drugačno, kot je razmerje med poslanci samimi. Jaz razumem vašo intenco, vendar bi
               vas želel opozoriti na to pomembno razliko. Hvala.</p>
            </sp>
            <sp who="SDZ5:KlasincJanja">

               <speaker>JANJA KLASINC:</speaker>

               <p>Spoštovani predsednik, nisva se razumela, ker nisem povedala do konca. To sem
               sprožila ravno zaradi tega, ker je tudi del gradiva obrazložitve skupine 26 poslancev
               vseboval tudi izjave sedanjega predsednika Vlade Boruta Pahorja. Hočem reči to, da
               nikakor ne mislim očitati opoziciji, gospodu Janezu Janši ali komurkoli od nas, da je
               takšna vprašanja sprožal in se o njih pogovarjal v tujini. Tako kot je veljalo za
               vas, da takrat mi nismo sprožili kakršnihkoli problemov v zvezi s tem, mislim, da
               mora veljati za vsakega med nami, ne glede na politično opredelitev, da imamo svobodo
               mišljenja in izražanja. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Vinko Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Glasoval bom proti temu sklepu, ker ta sklep mi prepoveduje govoriti.
               Prepoveduje mi govoriti, kar je bilo povedano tudi v uvodu današnje seje. Če pa
               pomislimo, kje sedimo, sedimo v nekih prostorih, kjer je bilo pred letom 1990 neko
               drugo telo in tudi v tistih, v teh istih, prostorih v tistem času praktično niso
               poznali besede prepovedano. Zakaj? Ker so s tistimi, ki so drugače mislili,
               obračunali nekje drugje, ali odločili kako drugače, ali pa jih sploh niso pustili v
               te prostore. Seveda govorim o enoumju.</p>
               <p>Seveda je potrebno reči tudi to, da ta sklep razumem, zato bom glasoval proti, kot
               da je enemu od naših koalicijskih poslancev dovoljeno nekaj obljubljati v tuji
               državi, meni pa ni dovoljeno govoriti v tem parlamentu. Nadalje ga razumem, da je
               njemu po 82. členu Ustave dovoljeno, meni pa ni dovoljeno, ker sem opozicijski
               poslanec. Nadalje, za njega je to varstvo človekovih pravic, zame pa ne, ker mi s
               sklepom prepovedujete govoriti o tem. Za njega je to dovoljena svoboda, za mene ni
               nič, ker mi prepovedujete govoriti o tem. Za njega je to pravica do govora, meni to
               pravico jemljete. In se globoko strinjam s tem, da hodimo po robu in da smo že na
               robu tistega črnega scenarija, kam gremo v tej demokraciji. Seveda gremo, ampak
               popolnoma se strinjam z eno od predhodnic, gremo v smeri tega, da prepovedano ne bo
               več potrebno. Enostavno ne bo več potrebe po tem, da bi bilo nekaj prepovedano.
               Seveda bomo tam, kjer je bilo že vse videno, ampak v času pred letom 1990. To počnete
               s tem sklepom. In zato bom glasoval proti tem sklepu. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Ivo Vajgl.</p>
            </sp>
            <sp who="SDZ5:VajglIvo">

               <speaker>IVO VAJGL:</speaker>

               <p>Hvala, gospod predsednik. Pravzaprav bi lahko odgovoril in govoril precej dolgo,
               ampak imam malo časa. Prej sem se pa vzdrževal. Tudi ne želim polemizirati z vsakim
               človekom. Ne bom živel 200 let, gospod Grims, zato z vami ne bom imel nikoli časa, da
               bi<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Kolega Vajgl, obrazložitev glasu, ni polemike, ne omenjati drugih imen, ker ne
               morejo odgovarjati<gap n="..."/></p>
            </sp>
            <sp who="SDZ5:VajglIvo">

               <speaker>IVO VAJGL:</speaker>

               <p>Cenil bom, gospod predsednik, ko boste jemali besedo tudi komu drugemu, ne samo
               svojim kolegom iz koalicije. Glasoval bom za sklep, ker mislim, da z njim branimo
               nekaj demokratičnih svoboščin v tem parlamentu.</p>
               <p>Pridružujem se gospodu Cukjatiju, da je treba braniti Ustavo. Ustava natančno govori
               o pravicah poslancev, gospod Cukjati, in tudi to, da imajo poslanci pravico do
               svojega mnenja in da ga smejo izražati kjerkoli, kdajkoli in s komer koli. Tukaj ni
               bila omenjena modra misel in določilo iz dunajske konvencije o mednarodnem pogodbenem
               pravu, ki jasno govori o tem, kdo lahko v imenu države daje obvezujoče izjave oziroma
               sprejema kakršnekoli moralne, materialne in druge obveznosti, ko hodi po svetu.
               Poslanec tega pooblastila nima, to pooblastilo ima samo predsednik Vlade, predsednik
               države in zunanji minister. Se pravi, razprava o mojem primeru je popolnoma
               brezpredmetna, služi vam zato, da skrijete grehe svojega predsednika Vlade, ki je
               sprejel na Bledu obveznost, ki bo to državo stala zelo veliko, mogoče nas bo
               pripeljalo v Haag.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Rudolf Petan, prosim.</p>
            </sp>
            <sp who="SDZ5:PetanRudolf">

               <speaker>RUDOLF PETAN:</speaker>

               <p>Hvala za besedo.</p>
               <p>Spoštovani, glasoval bom seveda proti. Narobe svet! V koaliciji pravite, da se ne
               sme polagati v usta, kaj poslanci smejo in česa ne smejo govoriti v tujini. Torej v
               tujini se lahko dela vse in se dela tudi škoda Sloveniji, ampak istočasno pa pravite
               tukaj v parlamentu, se pa ne sme govoriti vse, to, kar vam ne ustreza, se ne sme
               govoriti in se prepoveduje. Pa vas vprašam, ali to omejevanje ni omejevanje mojih
               človekovih pravic, o katerih toliko govorite takrat, ko govorite o izbrisanih. To se
               pravi, izbrisani imajo več človekovih pravic kot pa mi tukaj v parlamentu, konkretno
               v temu primeru jaz. Narobe svet! Pravite, da smo predstavniki vsega ljudstva, ampak
               nam prepovedujete govoriti. Predstavniki katerega ljudstva smo potem mi, v opoziciji,
               če ne smemo govoriti, če nam vi to prepovedujete? Pa se vprašam, ali ni to nekaj v
               sorodu z Orwellom. Jaz mislim, da je zelo v sorodu.</p>
               <p>Česa takšnega v temu parlamentu še nismo videli in doživeli. Ne vem, kje, v kateri
               državi predsedujoči v parlamentu izjavi in ponovi, da je prepovedano govoriti o temi,
               ki je bila najavljena nekje v nekem glavnem mestu tuje države, v tem primeru v
               Beogradu, in da bodo odškodnine tako imenovanim izbrisanim, ko pa v Sloveniji za to
               ni zakonodaje, ni podlage za kaj takšnega. In to se kasneje v Sloveniji po tisti
               obljubi v Beogradu začne dogajati, izdajajo se dopolnilne odločbe za izbrisane, ko pa
               doma v rebalansu zmanjšujete sredstva za štipendije, za ceste, za izbrisane pa bi naj
               bila milijarda sredstev. Skrb za to, da naši predstavniki v tujini ne bi delali
               škode, pravite, da je to neprimerno, nedostojno in da je to slaba manira. Ali to
               pomeni, da delati škodo Sloveniji in obljubljati milijardne zneske za odškodnine v
               tujini, to je pa dovoljeno, to je pa dobra manira ali kaj podobnega.</p>
               <p>Mislim, da je katastrofa za ta parlament, kaj delate, da nam prepovedujete govoriti
               in omejujete človekove pravice. Zato seveda ne morem podpreti tega sklepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Torej je še želja po obrazložitvi glasu. Prosim za prijavo. Besedo ima
               gospod Franci Kek. Prosim.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Predlagani sklep bom podprl. Kaj bo poslanec govoril v tujini, je
               odvisno predvsem od njega. In njegovo stališče se lahko razlikuje od stališč Vlade,
               splošnega stališča Državnega zbora, njegove poslanske skupine ali predsednika njegove
               stranke. Kaj pa bo na dnevnem redu Državnega zbora, pa je odvisno od nekih pravil
               Ustave in Poslovnika in ni odvisno od predlogov tako imenovane največje opozicijske
               skupine SDS. Da se tukaj lahko govori, v nasprotju z vašimi stališči priča tudi
               dejstvo, da smo imeli v tem sklicu več izrednih sej kot normalnih in vse so bile po
               sklicu tako imenovane največje opozicijske stranke.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Robert Hrovat.</p>
            </sp>
            <sp who="SDZ5:HrovatRobert">

               <speaker>ROBERT HROVAT:</speaker>

               <p>Hvala lepa za besedo, predsednik. Takoj v uvodu bom povedal, da ne bom podprl sklepa
               matičnega delovnega telesa, hkrati pa se sprašujem, česa za boga se vsi skupaj
               bojimo, če so bile izjave takrat v Beogradu izrečene korektno in brez vsakega
               problema. Zakaj nam prepovedujete govoriti, da bi lahko povedali svoje stališče
               nekoliko širše, ne samo v dveh minutah oziroma toliko, kolikor imamo na voljo? Meni
               je žal gospoda Vajgla, ravno prej je rekel, da nima možnosti, da bi povedal vse tisto
               in da bi obrazložil svoje izjave, ki jih je izrekel v Beogradu. Pred petimi minutami
               je to izjavil sam. In res me čudi, da mu koalicija ne omogoči, da bi se branil, da bi
               pravzaprav resnično povedal tisto, kar je mislil.</p>
               <p>Ampak na spletni strani Vlade Republike Srbije ja zapisano takole, ne vem, če ste
               vsi prebrali to, ampak državni sekretar Ministrstva za izseljence Vlade Republike
               Srbije Miodrag Jakšič je danes izjavo predsednika Komisije za zunanje zadeve
               parlamenta Republike Slovenije gospoda Iva Vajgla ocenil za zelo dobra, ker je gospod
               Vajgl najavil, da bodo tako imenovani izbrisani dobili dokumente in odškodnine.
               Ključno sporočilo te izjave, po mojem mnenju, so odškodnine. In tudi v Srbiji so tako
               sprejeli, sem prepričan. Tukaj pa se sprenevedamo in govorimo, da teh odškodnin ne
               bo. Poglejte, izjava je bila dana. Od takrat, ko je bila ta izjava dana, pa do danes,
               je število tako imenovanih izbrisanih naraslo iz 18.305 na 25.673 oseb. Tudi to,
               mislim, da nam vsem skupaj da misliti. Še nekaj, najbrž ne boste večno na oblasti in
               pomislite na to, kako se boste počutili v <gap n="...."/><stage>/Izključen mikrofon./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Vito Rožej. Prosim.</p>
            </sp>
            <sp who="SDZ5:RožejVito">

               <speaker>VITO ROŽEJ:</speaker>

               <p>Hvala lepa za besedo. Lep pozdrav!</p>
               <p>Naj bi se ob današnjem glasovanju odločali o tem, ali imamo pravico do svobode
               govora ali je nimamo, saj problematizira se tako z ene kot z druge strani z argumenti
               ravno ta pridobitev demokracije. Vesel sem teh obrazložitev glasov, ker so po mojem
               pokazale na to, da v bistvu ne gre za to svobodo, kaj sme kdo reči ali ne. Samo
               določene teme so tiste, ki naj bi to pozornost zaslužile, in to teme, za katere je
               Ustavno sodišče naše države jasno povedalo, kako in kaj je z njimi. In če kdorkoli
               polemizira s temi temami, za katere je vrhovna sodna avtoriteta te države povedala,
               kako stojijo, s tem polemizira s temelji te države. Ne ve, s čim se igra. Igra se z
               ognjem, ki ga ne more pogasiti. Poslanci vedno lahko govorimo marsikaj. Tudi če ne bi
               bili poslanci, bi lahko govorili marsikaj. Vprašanje pa je, koga zanima to, kar imamo
               za povedati. In to je, mislim, tukaj problem. Stvari, o katerih bi želela opozicija
               govoriti, ne zanimajo več ljudi, <q>"prenažrli"</q> so se jih. Jaz nisem prepričan, da se mi
               danes tukaj ukvarjamo z resničnimi problemi te države. Marsikaj drugega bolj nujnega
               imamo za početi, kot pa je to, s čimer se ukvarjamo. In še bo institucionalni okvir
               za razpravo o tem, zadnja točka ali tam ena proti koncu naslednje seje je
               interpelacija. In tukaj bodo vse te stvari najbrž spet prišle na plano. Tako mislim,
               da kakšne bojazni o tem, da ne bi smeli govoriti, ni. Precedens, s katerim bi pa
               želeli začiniti ta uvod v to interpelacijo, je precedens, ki mu ne smemo pustiti, da
               bi prišel do izraza. Tukaj gre za branjenje nekih civilizacijskih norm oziroma če
               ponovim besede italijanskega nobelovca, ki so bile izrečene tudi ob spomeniku blizu
               Temenice na svečanosti ob dogodku iz polpretekle zgodovine.<q>" S fažizmom ni mogoče
               razpravljati"</q>, je rekel italijanski nobelovec Ignacio Silone. In to velja za vse
               avtoritativne sisteme. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Zvonko Černač. Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovane kolegice in kolegi!</p>
               <p>Predloga vladajočih ni mogoče podpreti, zato bom tudi sam glasoval proti. Očitno pa
               je problem z razumevanjem pravice do svobode izražanja, zato mi dovolite hipotetičen
               primer. Predsednik parlamentarnega odbora Republike Slovenije, hipotetično govorim,
               se znajde na Hrvaškem in tam izjavi, da ima Hrvaška glede morske meje prav. Ali bi
               bilo po vašem mnenju v nasprotju s svobodo izražanja o tem razpravljati v tem
               parlamentu ali ne oziroma v skladu z novo današnjo maksimo ali bi bilo to sploh
               dovoljeno? Danes je žalosten dan za slovensko demokracijo. Vladajoči ste s svojimi
               rabotami danes povozili eno izmed temeljnih načel slovenske Ustave. Slovenska Ustava
               po mnenju vladajoče večine velja za ene, za druge ne. 39. in 82. člen Ustave, na
               katere se sami sklicujete in ju zlorabljate, veljata za enega izmed vladajočih
               poslancev, za nas ostale pa očitno ne. Slovenska Ustava velja v Srbiji, v slovenskem
               parlamentu pa je bila z današnjimi odločitvami grobo poteptana. Opoziciji in s tem
               približno polovici parlamenta je bilo danes preprečeno, da bi govorili o še kako
               pomembni temi. Preprečeno je bilo, da bi govorili o materialnih posledicah
               zagotovila, ki je bilo dano s strani visokega državnega uradnika, kar bodo čutili vsi
               slovenski davkoplačevalci. Danes ste nam, spoštovane gospe in gospodje, nadeli
               nagobčnike, zavezali usta. Verjetno bi mi, če ne bi živeli v demokraciji, ampak v
               nekem drugem času, recimo, v letu 1945, v takem primeru končali v jamah in breznih.
               Hvala bogu, da živimo v demokraciji.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Miro Petek. Prosim.</p>
            </sp>
            <sp who="SDZ5:PetekMiro">

               <speaker>MIRO PETEK:</speaker>

               <p>Hvala za besedo. Ne morem glasovati za ta predlog sklepa OZP. Tudi dopoldan na tej
               seji nisem glasoval za ta sklep. Toda večina v parlamentu je pač tista, ki določa
               okvire zunanje politike. In imate zadostno večino, da lahko izglasujete karkoli. Sam
               ne bom govoril <q>"ad personam"</q>, toda po mojem mnenju ta dogodek v Beogradu ni bil
               prejudic. Ta dogodek v Beogradu je le napovedal stališča in politiko vladajoče
               koalicije. Natančno razumevanje izjav in tudi koalicijskega sporazuma oziroma
               koalicijske pogodbe pač kaže na to, da bodo tako imenovani izbrisani dobili
               odškodnine. Koalicijski poslanci in ministri trdite, da je bilo ravnanje njihovih
               uradnikov takrat protipravno. V koalicijskem sporazumu pa je tudi jasno zapisano, da
               imajo pravico do povračila škode vsi tisti, ki so bili deležni tega protipravnega
               dejanja. To pišete na strani 50 koalicijskega sporazuma. Torej, izbris je bil
               protipravno ravnanje in v primeru protipravnega ravnanja bo v duhu 26. člena Ustave
               sledila pravica do odškodnine. Če je taka odločitev koalicije, tu opozicija seveda ne
               more kaj veliko, ker smo prešibki. Toda prosim vas, vsaj pustite nam, da v duhu
               demokracije lahko povemo svoje mnenje. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima dr. Luka Juri. Prosim.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa. Drage sodelavke in sodelavci! Bom povedal zelo iskreno, zakaj bom
               glasoval za.</p>
               <p>Poleg že predstavljene argumentacije zato, ker iskreno, nimam časa, da bi mlatil
               prazno slamo. Jutri imamo začetek 4. redne seje Državnega zbora. Že nekaj časa se
               praktično dan in noč ukvarjamo z rebalansom proračuna, imamo druge pomembne ukrepe.
               Mi bi pa tu sedaj porabili 7 ur, da bi mlatili prazno slamo. Glasoval bom proti zato,
               ker si mislim, kaj v tem trenutku<gap n="..."/> <stage>/Oglašanje v dvorani./</stage> Hvala lepa, hvala lepa!
               Glasoval bom za zato, ker si mislim, kaj si v tem trenutku misli državljanka in
               državljan. Ob tem, ko je gospodarska kriza, ko je proračun na vrsti, ko moram plačati
               toliko in toliko položnic, ko ne vem, kako bom prišel do zobozdravnika, kako bom
               plačal zdravnika, kako bo moj otrok hodil v osnovno ali srednjo šolo, kako si bo
               plačal bukve za univerzo, ti poslanci pa imajo sedem ur časa, da mlatijo prazno
               slamo.</p>
               <p>In zaradi tega bom glasoval za.</p>
               <p>Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima gospod Milenko Ziherl.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Hvala za besedo.</p>
               <p>Tudi sam bom zdaj glasoval podobno, kot sem že zjutraj na matičnem delovnem telesu,
               torej proti. Menim, da je o tej pereči temi potrebna širša razprava. In mislim, da je
               danes že en kolega omenil, da bi tudi našemu kolegu predsedniku Odbora za zunanjo
               politiko morali omogočiti, da razloži dogajanje, ki takrat morda še ni kazalo, da bo
               imelo takšne posledice, kajti zadevo so seveda močno <q>"prijele"</q> države, nastale na
               ozemlju nekdanje Jugoslavije. Ko gre delegacija v tujino, ima mandat, da se pogovarja
               o določenih temah. Delegacija je po navadi uravnotežena. V pomoč so ji gradiva
               strokovnih služb, včasih poslanci dobivamo tudi tajna gradiva in bi že tukaj kazalo
               razpravljati o tem, ali poslanec v tujini res lahko govori o vsem, kar mu <q>"paše"</q>.
               Posebej ko imam tukaj dopis Urada Vlade za varovanje tajnih podatkov, ki nas opozarja
               na nove poskuse pristopov tujih varnostnih in obveščevalnih služb. Samovolja poslanca
               nekje na terenu ni tako samoumevna. Tudi jaz bom postavil hipotetični primer. Recimo,
               da poslanec nekje v tujini napove vojno tisti državi, kjer je na obisku, pa morda
               celo že podpiše kapitulacijo ali pa počne še kakšne druge zadeve. O vprašanju<gap n="...."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za posluh in mir v dvorani.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p>Glede razgovora v Beogradu bi na koncu še vprašal. Proračun bo rabil rebalans. Kje
               bomo vzeli? Bomo morda vzeli na ZPIZ-u da bomo izplačali izbrisane?</p>
               <p>In želel bi še slišati mnenje Vlade, kajti očitno ga nima, ker so že šli, ker
               posledice so<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Vlada ne more sodelovati v obrazložitvi glasu, gospod Ziherl.</p>
            </sp>
            <sp who="SDZ5:ZiherlMilenko">

               <speaker>MILENKO ZIHERL:</speaker>

               <p><gap n="..."/><stage>/Mikrofon ni vključen, nerazumljivo, smeh v dvorani./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. <gap n="..."/><stage>/Oglašanje iz klopi./</stage><gap n="..."/> Gospod Ziherl, pri obrazložitvi glasu ni
               razprave ne Vlade, ne kogarkoli drugega. Besedo ima gospod Anton Anderlič, prosim.
           </p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Spoštovani! Žal mi, da je predsednik Državnega zbora ni vzdržal pod pritiski in se
               držal svojega napovedanega stališča, to je, da izredne seje zbora ne bo sklical.</p>
               <p>Žal mi je<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Tudi v tem primeru velja, da ni polemike.</p>
            </sp>
            <sp who="SDZ5:AnderličAnton">

               <speaker>ANTON ANDERLIČ:</speaker>

               <p>Prosim, če vrnete 10 sekund, ker ste mi vzeli čas. In je to tudi dokaz, da ne
               spoštujete osnovnih stvari, ki so predmet te razprave in procedure v parlamentu. Gre
               preprosto za to, da ste omogočili, da je v Državnem zboru dobilo domovinsko pravico
               nekaj, kar v nobenem demokratičnem parlamentu ne more dobiti. Torej razprava o
               izjavah poslancev, razprava o izjavah, mnenjih, mišljenih in tako naprej, ki jih
               izražajo tako, kot oni mislijo. Sfižili smo Poslovnik Državnega zbora s tem, ko ste
               to uvrstili na dnevni red, hkrati pa omejili razpravo. Če ste to želeli, potem bi
               morali dopustiti tudi razpravo. Sam trdim, da ni bilo podlage, da je to v nasprotju z
               Ustavo in s tistimi argumenti. In tako je zapisano tudi v mnenju, ki ste ga vi
               podpisali, ko ste zavrnil 9. 3. sejo, da ni podlage za to sejo. In proti temu, proti
               sklepom, torej za sklep matičnega delovnega telesa, je potrebno glasovati tudi zaradi
               tega, ker nihče ne more, tudi poslanski skupini SDS in SNS, ne more dajati navodil
               poslancem, poslankam, kako naj se obnašajo. Predlog sklepov je tak. Tisto, kar vi
               mislite, moramo <gap n="..."/><stage>/Opozorilni znak za konec razprave./</stage><gap n="..."/> zagovarjati vsi. Lepo vas
               prosim! Ali je to tisto, kar je osnova, svoboda govora, svoboda mišljenja in
               predstavljanja stališča, tako kot on to misli. Vesel sem <gap n="..."/><stage>/Izklop
               mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Dušan Kumer. Prosim.</p>
            </sp>
            <sp who="SDZ5:KumerDušan">

               <speaker>DUŠAN KUMER:</speaker>

               <p>Hvala lepa za besedo, spoštovani predsednik. Kolegice in kolegi, podprl bom sklep
               odbora, ker preprosto menim, da so predloženi sklepi predlagateljev neprimerni.
               Podprl bom sklep odbora, ker menim in si ne želim, da bi Državni zbor in njegova
               delovna telesa postala v prihodnje častno razsodišče zakonodajne veje oblasti. Podprl
               bom sklep odbora, ker kolegice in kolegi, ne se hecati, kaj vse so predstavniki
               slovenske oblasti v preteklih 18-ih letih izrekli v tujini, bi lahko napisali knjigo
               z nekaj sto strani. In ne samo to. Kaj vse so izrekli in so postale tudi sestavni del
               resolucij, ki so bile problematične tudi za to državo.</p>
               <p>In ne nazadnje, podprl bom sklep, ker se nikoli ne obtežuje, tako kot tudi v tem
               primeru, da se zraven tudi ne bi malo tudi lagalo.</p>
               <p>In nazadnje še o hipotetiki. Hipotetično predpostavljamo, da se v enem turističnemu
               kraju najdeta naš lider in neki tuji lider in se skupaj dogovorita, da seveda za
               konflikt, ki je nastal med državami, bo razsojalo sodišče, in to mednarodno sodišče.
               Ali bomo o tem razpravljali v tem državnemu zboru?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Alenka Jeraj, prosim.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala.</p>
               <p>Kadar nekdo odpotuje v tujino na podlagi aktov in dokumentov, ki urejajo delo
               Državnega zbora ali njegovih delovnih teles, govorimo o mednarodnih dejavnostih. In
               če je v tujini na uradnem potovanju, se mora v pogovoru s predstavniki druge države
               zavedati, da bodo tiste stvari, ki jih bo povedal, imele določene posledice za
               njegovo državo. In poti v Srbijo in nekam dol na jug in zgovornost nekaterih naših
               kolegov bodo očitno čedalje pogostejše, poslanke in poslanci, državljanke in
               državljani bomo pa o tem vedeli bolj malo ali nič.</p>
               <p>Po napovedi izdajanja odločb izbrisanim in izplačilo odločb odškodnin v Srbiji - ne
               vem, zakaj tam, ko velikokrat govorite, da je med izbrisanimi veliko Slovencev, da so
               sami Slovenci in da je najmanj Srbov, zakaj je bilo to potrebno razlagati ravno tam.
               Ampak še nekaj drugih novic prihaja v zadnjem času. Srbiji bomo pomagali pri
               vstopanju v EU, uredili bomo socialno zavarovanje in slovenske pokojnine za srbske
               državljane, govorimo o sedem tisoč osebah. Po novem bo srbščina izbirni predmet v
               slovenskih šolah, Slovenija naj bi priznala srbsko manjšino na svojem ozemlju,
               odpravili bomo vizume za srbske državljane, pobratili se bosta Mestna občina
               Ljubljana in Mestna občina Beograd in tako naprej.</p>
               <p>Ravno zaradi tega smo v Slovenski demokratski stranki predlagali sklepe, za katere
               govorite, da so protiustavni in neprimerni. Kaj je protiustavnega v tem, da nekdo ne
               sme dajati napovedi konkretnih politik države Slovenije, ki jih Državni zbor še
               sprejel? V ničemer ne omejuje poslanca, ne govori o tem, da ne sme imeti svojega
               mišljenja. Jasno, da ga vsak ima, ampak o marsičem imamo svoje mišljenje, pa ga ne
               razglašamo javno, vsaj ne takrat, kadar trenutek ni primeren.</p>
               <p>Zato bom sama glasovala proti sklepu, ki ga je sprejel Odbor za zunanjo politiko.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima mag. Andrej Vizjak.</p>
            </sp>
            <sp who="SDZ5:VizjakAndrej">

               <speaker>MAG. ANDREJ VIZJAK:</speaker>

               <p>Jaz seveda ne morem podpreti takšnega predloga. Zdi se mi višek cinizma, da se
               koalicija zavzema za svobodo govora, hkrati pa s sklepi na delovnih telesih,
               konkretno Odboru za zunanjo politiko, preprečuje razpravo in svobodo govora v tem
               hramu demokracije, kjer je edino možno verjetno govoriti svobodno, demokratično in o
               vseh zadevah, ki tangirajo življenje v tej državi. Menim, da je razprava okoli izjav
               in napovedanih odškodnin zelo pomembna, če ne usodna, za slovenske davkoplačevalce in
               prihodne politike: socialno politiko, gospodarsko politiko, razvojno politiko.
               Odškodnine, ki bodo bremenile slovenske davkoplačevalce kot posledice teh obljub in
               konkretno izdanih dokumentov, bodo plačali slovenski davkoplačevalci: ti, ki
               izgubljajo službe, ti, ki se danes ubadajo z gospodarskimi problemi, ko zmanjkuje
               denarja za štipendije, ko zmanjkuje denarja za pokojnine, ko zmanjkuje denarja za
               plače. Mi se pogovarjati ne smemo o tem, da bomo priznali in priznavali odškodnine
               tistim, ki jim, po moji oceni, te odškodnine ne pripadajo. To je, spoštovani, kršitev
               pravice in svobode govora, in to v tem hramu demokracije, ki jo omogoča Ustava, njene
               določbe. Še kako pomembno je, ali bomo namenili prioriteto odškodninam izbrisanim ali
               štipendijam šolajočim, ali bomo dali pod prioriteto odškodnine ali višine plač,
               minimalnih plač, ali bomo govorili o ostalih redukcijah socialnih transferjev, še
               posebej odložitvi, recimo, dodatka upokojencem z najnižjimi pokojninami, tu pri
               odškodninah bomo imeli pa odprte roke. Zato nasprotujem <gap n="...."/><stage>/Izključen mikrofon./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvale lepa. Prehajamo na glasovanje<gap n="..."/> Očitno je še želja za obrazložitev glasu.
               Prosim za prijavo. Besedo ima gospod Marjan Bezjak.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod predsednik. Res je v tem parlamentu kot novi poslanec sem
               vedno videl, da je tu notri demokracija. Vidim pa, da demokracije v Sloveniji več ni,
               da smo, žal, demokracijo odpeljali na srbska tla ali pa v Beograd. Žal, jaz govorim o
               enem človeku, ki je dajal izjave. Samo nad tem odposlancem, ki je poslanec, je še
               nekdo. Je tudi predsednik Vlade. Tudi o njem bi se morali pogovarjati, zakaj mu
               dovoli takšne in drugačne izjave. Nikakor ne morem razumeti, da bomo dejansko
               davkoplačevalci spet plačevali za te bedarije, če se lahko tako izrazim, ki se
               vlečejo že od leta 1991. Tu so stvari, ki jih nekako ne morem razumeti. Ne morem
               razumeti. Ravno sem dobil po mailu, kako lahko v roku enega leta največ zaslužiš. To
               je zaslužila Elka Strojan, z odškodnino, ki ji je bila sedaj v teh dneh nakazana. To
               so stvari, ki jih nekako ne morem razumeti. Zakaj ne dopuščate v tem hramu, da lahko
               razpravljamo<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, da se omejite na točko dnevnega reda.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Gospod predsedujoči, se bom, saj se ves čas opredeljujem za to zadevo. Verjamem, da
               bo kdaj posluh in da bo kdaj roka pravice in da boste dali to možnost, da bomo lahko
               razpravljali o tej stvari v parlamentu. In da bo ta parlament v bodoče le postal
               demokratičen. Na takšen način ne vidim, da je demokracija v tem parlamentu. Hvala.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Samo Bevk. Prosim.</p>
            </sp>
            <sp who="SDZ5:BevkSamo">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Predlog za sklic izredne seje s
               strani Slovenske demokratske stranke je po mojem mnenju navadno izsiljevanje oziroma
               zloraba Državnega zbora Republike Slovenije za obračun s stališči posameznih poslank
               in poslancev. In glede na gradivo, ki ste ga priložili, tudi predviden obračun s
               predsednikom Vlade Republike Slovenije Borutom Pahorjem. S tem predlogom v Državnem
               zboru vzpostavljate nek destruktiven obrazec obnašanja. Namreč, ni še minilo niti sto
               dni od začetka dela te Vlade, že ste začeli s sklicevanjem izrednih sej Državnega
               zbora, s sklicevanjem interpelacij, v nedogled ponavljanjem nekaterih zakonov v
               parlamentarno proceduro. Vse zato, da bi pač onemogočili normalno delo Državnega
               zbora. Smo v času največje gospodarske krize po drugi svetovni vojni v svetu, mi pa
               se danes ukvarjamo z nekaterimi nepomembnimi stvarmi, ki po poslovniku in tudi ustavi
               sploh ne bi smele na sejo Državnega zbora. Opozicija s sklicevanjem izrednih sej
               umetno ustvarja izredne razmere v državi, in to ni dobro. To ni dobro za spopad s
               problemi, ki so pred nami, za spopad z gospodarsko in finančno krizo. Mislim, da je
               čas, da prenehate z metanjem polen pod noge tako Državnemu zboru kot Vladi in da
               začnemo delati normalno, z rednimi sejami, ne pa z izrednimi sejami Državnega zbora,
               kajti to ne vodi nikamor.</p>
               <p>Seveda bom predlog sklepa podprl. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa mag. Majda Potrata. Prosim.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovane kolegice in kolegi! Jaz bi zahtevo za
               razpravo podprla, če bi ta razprava šla v smer omejevanja sovražnega govora, ki se
               širi iz Državnega zbora. Zanima me, kdaj bomo dobili kakšno zahtevo o tem, da bi
               morali vendarle prisluhniti zahtevam komisarja za človekove pravice in Ecriju, ki je
               pozival politiko, naj Državni zbor in politika, zlasti kot celota, ne širi sovražnega
               govora, zaradi tega, ker vpeljuje vzorce vedenja za vse druge. Nič od tega ni v teh
               predlaganih sklepih. Kot članica dveh stalnih mednarodnih delegacij sem imela možnost
               prisluhniti praksi parlamentarcev iz starih demokracij. Tam so opozicijski poslanci
               izrekali svoja stališča, ne uradnih stališč svoje države. In nihče ni rekel, da bi
               bil kdaj zaradi tega klican na zagovor. Mene, naj sklenem, dosti bolj skrbi tisto,
               kar se dogaja tu, v Državnem zboru. In v prejšnjem mandatu je bila vpeljana praksa,
               da so bili na pranger postavljeni poslanci in tudi poslanke zaradi nekaterih izjav
               ali ravnanj. Ampak takrat je imela zdajšnja opozicija seveda večino in je lahko
               izglasovala vse, kar je hotela, tudi eklatantne kršitve poslovnika. In je z močjo in
               s formalnim izpolnjevanjem pogojev dosegla tisto, česar ne bi smela doseči. Res bi se
               bilo treba zamisliti, če se nam zdi problematično zahtevati neko razpravo o
               vprašanju, če se neka skupina čuti zapostavljeno in bi želela uveljaviti svoje
               pravice. Razpravljati o vprašanjih, o katerih še ne vemo odgovorov, pa ni bilo v
               demokraciji nikoli prepovedano. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Marijan Pojbič. Prosim.</p>
            </sp>
            <sp who="SDZ5:PojbičMarijan">

               <speaker>MARIJAN POJBIČ:</speaker>

               <p>Hvala, spoštovani predsednik. Jaz tega sklepa matičnega delovnega telesa ne bom
               podprl iz več razlogov. Moram povedati, da sem prepričan, da tisti, ki smo danes tu
               diskutirali v Državnem zboru, smo znali oceniti, kaj je ključni problem te izjave, ki
               jo je dal poslanec Državnega zbora Republike Slovenije v Srbiji. On je jasno povedal,
               da se bodo odločbe izdajale izbrisanim in da se bodo izplačevale odškodnine. Če pa se
               spomnimo nekaj ur ali pa nekaj dni nazaj, pa lahko tukaj v Državnem zboru, tudi na
               prejšnji seji, poslušamo vseskozi predstavnike Vlade in tudi vas koalicijske
               poslance, da se izbrisanim ne bodo izplačevale odškodnine. Vseskozi poskušate
               slovensko javnost prepričati v to. To je nedopustno! To je grob poseg in groba laž, s
               katero zavajate Slovenke in Slovence! In tukaj govorite in bi radi varčevali pri
               kavici, pri takšnih malenkostih, tukaj pa obljubljate tem oškodovancem milijonske
               odškodnine. In to je tisto, kar sem prepričan, da bodo Slovenke in Slovenci počasi
               začeli prepoznavati: da vi, dragi kolegi iz koalicije, zavajate slovensko javnost,
               zavajate, resnično zavajate<gap n="..."/><stage>/opozorilni znak za konec razprave./</stage><gap n=".."/> In res je, da na
               koncu se bo zgodilo to, da upokojenci v tem letu ne bodo dobili tistega dodatka, ki
               jim ga je stranka upokojencev obljubila. In na koncu se bo zgodilo to, da 7.000 ali
               pa 8.000 ali 10.000 štipendij bo manj izplačanih, kot bi jih sicer bilo, ker je v
               rebalansu proračuna tukaj na teh postavkah prišlo do sprememb. Prav tako bo veliko,
               veliko manj pošte za tiste starostnike, ki čakajo, da lahko svoj preostanek življenja
               preživijo v domu za ostarele<gap n="..."/><stage>/Opozorilni znak za konec razprave./</stage><gap n=".."/> In to je
               ključni problem. Odškodnine so ključni problem. Tega se vi vsi izogibate. In to je
               gospod poslanec v Beogradu jasno povedal. In to je tisti problem. Jaz sem prepričan,
               da te legitimitete ni imel, razen, če<gap n="..."/><stage>/Izklop mikrofona/</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Pojbič. Besedo ima gospa Melita Župevc. Prosim.</p>
            </sp>
            <sp who="SDZ5:ŽupevcMelita">

               <speaker>MELITA ŽUPEVC:</speaker>

               <p>Hvala lepa za besedo.</p>
               <p>Jaz bom glasovala za predlagani sklep. Tudi zato, ker je bilo v pojasnjevanju, zakaj
               je potrebno sklicati to izredno sejo Državnega zbora, rečeno, da gre za <q>"štos"</q>. Da so
               nam postavili meje demokracije. Ampak problem je v tem, da nekateri v tem parlamentu
               nimajo meja. In danes bo verjetno natančno 28-krat ali pa kakšnikrat manj rečeno,
               kako se v tem parlamentu prepoveduje in omejuje razprava. Zdaj je ura 16.46, kar
               pomeni, da razprava v tem parlamentu traja točno 1 uro in 46 minut. To je govorjenje
               in je razprava. Vi ste v obrazložitvi glasov povedali svoje mnenje. In predhodnik
               pred mano je rekel zelo jasno, da smo ugotovili, kaj je ključni problem te izjave, ki
               jo je dal poslanec. Danes smo se opredelili. In prav o tem smo rekli, da ne bomo
               govorili.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jožef Jerovšek. Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa. Spoštovani!</p>
               <p>Debata o odškodninah za izbrisane je za koalicijo boleča, in jo prepovedujete, kot
               je bilo izrecno danes rečeno. Vendar pa preprečiti debato o političnih in finančnih
               posledicah v Beogradu napovedanega vdora v slovenske javne finance, je nezaslišana
               kršitev Ustave in Poslovnika. Zato sklepa, ki to napoveduje, ne bom podprl. To je
               teptanje in zanikanje 39. in 82. člena slovenske Ustave, da nihče poslancem ne sme
               kratiti pravice in svobode govora. Jaz branim 82. člen slovenske ustave. Ta je svet
               in brez tega svetega člena se ne bi tudi izkušenemu poslancu zgodila ta nerodnost, ta
               politična napaka, ko je sredi Beograda napovedal vdor v slovenske javne finance. Prav
               tam, kjer je Milošević izvedel vdor v slovenske javne finance 1989. leta. Poglejte,
               marsikaj je mogoče, ampak tega si nisem mislil. Ampak v Sloveniji je na pohodu
               komunistična renesansa. Zgodila se je na kongresu SD-ja v Mariboru v reinkarnaciji
               idej in metod, ki se izražajo skozi vsaj tri podpredsednike te stranke, in ideje in
               metode, za katere smo mislili, da so za večno odšle na <gap n="..."/><stage>/Nerazumljivo./</stage> zgodovine.
               Žal se reinkarnirajo. Žal je temu podlegel tudi predsednik Državnega zbora, ampak
               dobra stvar v tem je, že ena predhodna močna stranka je na kongresu v Mariboru pri
               izbiri podpredsednikov začela svoj konec. In to se bo zgodilo tudi tej stranki. Tam
               je prejšnji poslanec rekel: Na svidenje v naslednji vojni. Vi jo že imate. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prehajamo na glasovanje. Prosim, gospod Tanko proceduralno? Ne. Torej,
               odpiramo še en krog za obrazložitev glasu. Prosim za prijavo. Besedo ima gospod
               Marijan Križman.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Dober dan želim! Spoštovani gospod predsednik! Spoštovane poslanke in poslanci!</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim mir v dvorani!</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Mislim, da je res skrajni čas, da nehamo s to razpravo, ki nima ne repa, ne glave.
               Moram pa povedati moje mnenje o zgodbi, ki jo je predstavil v Beogradu cenjeni
               diplomat in izkušen človek v svojem poslu, kar je seveda opozicija izkoristila za to,
               da govori o tistem, kar ji je še ostalo, da lahko govori. Torej, da strelja po
               opoziciji za vsako ceno in da poskuša prepričati svoje volivce, da je še vedno tu
               prisotna, glasna in da obvladuje stvar. V resnici delate škodo parlamentarni
               demokraciji in zavlačujete, da bi lahko v tem parlamentu govorili o pomembnih stvareh
               in da bi delali tisto, za kar smo tu. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospod Jože Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. Glasoval bom proti predlaganem sklepu iz štirih razlogov. Najprej zaradi
               razloga, na katerega je opozoril že gospod Anderlič, da ste, ko ste odprli razpravo,
               na neposlovniški način preprečili razpravo poslancev Državnega zbora. V tem primeru
               je šlo za evidentno kršitev Poslovnika.</p>
               <p>Drugi razlog, zaradi česar bom glasoval proti, je ta, da je že v prejšnjem mandatu
               in že v prejšnjih mandatih večkrat prišlo do takih izjav. Naj omenim samo najmanj dve
               ovadbi pri Svetu Evrope, ko smo dobili v Slovenijo komisarja Sveta Evrope za
               človekove pravice Hill-Roblesa in Hamarberga, ki sta šla pogledati določene lokacije
               na osnovi te ovadbe. Vendar ti isti poslanci, ki so to naredili, niso usmerili teh
               varuhov človekovih pravic na morda kakšno tujo državo znotraj Evropske unije, kjer se
               občasno vršijo deportacije migrantov, beguncev ali pa celo državljanov Evropske
               unije, ampak so to storili v skladu, najbrž, s to svobodo, ki jim jo daje Ustava samo
               za Slovenijo.</p>
               <p>Tretji razlog je ta, da ima izjava, ki je bila izrečena v Beogradu velike finančne
               posledice. Da je prišlo do tega, da je poslanec napovedal, kako bo ravnala, kaj se bo
               zgodilo in kako bo ravnala sodna oblast. In to se je dejansko zgodilo in te finančne
               posledice bomo v naslednjih letih zagotovo morali plačati državljani te države.</p>
               <p>Četrti razlog je pa tako imenovana modernizacija sistemov, ki se bo na osnovi takih
               izjav zagotovo odvila in jo je predsednik Vlade tudi že napovedal. Gre za
               modernizacijo pokojninskega sistema, gre za modernizacijo štipendijske sheme, gre za
               modernizacijo socialnih pravic in tako naprej. To pomeni, da se zavedate, da take
               izjave in take odločitve prinašajo velike finančne posledice. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Besedo ima gospa Breda Pečan. Prosim.</p>
            </sp>
            <sp who="SDZ5:PečanBreda">

               <speaker>BREDA PEČAN:</speaker>

               <p>Hvala lepa za besedo, gospod predsednik.</p>
               <p>Jaz bom glasovala za predlagani sklep in to se da zelo tehnično razložiti, zakaj.
               Gre za to, da smo se v preteklem mandatu naučili, da kadar matično delovno telo
               ugotovi, da predlog zakona ni primeren za nadaljnjo obravnavo, pač o tem zakonu ne
               moremo več razpravljati, temveč poslanske skupine preko svojih predstavnikov povedo
               svoje mnenje in potem se o sklepu, ali je zakon primeren, glasuje. In mislim, da je
               predsednik Državnega zbora zelo jasno razložil, da se smiselno uporablja člen, ki
               govori o odločitvi matičnega delovnega telesa v drugi obravnavi zakona, ker je zelo
               podobna situacija s temi sklepi. Ker tukaj govorimo o tem, da sklepi niso primerni za
               nadaljnjo obravnavo, ker so nezakoniti in neustavni. Torej, bi lahko prišli celo do
               tega, da bi zaprosili Ustavno sodišče, da presodi, ali so sklepi, ki bi jih morda
               Državni zbor po zelo vroči 7-urni razpravi sprejel, ali so ustavni ali niso. In
               zagotovo niso ustavni - zaradi tega, ker kršijo pravico poslanca do svobode izražanja
               in odločanja po lastni presoji. Tukaj bi še to posebej opozorila, da ta Ustava velja
               za poslanca tudi kadar gre preko slovenske meje v drugo državo. Smešno je govoriti o
               tem, da Ustava za slovenskega poslanca velja samo v mejah Slovenije, kar smo ravnokar
               slišali.</p>
               <p>In mimogrede, ko govorimo o stroških, ki jih bo prineslo delovanje te vlade in te
               koalicije, bi rada opozorila, da se je v preteklih štirih letih nabralo toliko
               stroškov, da jih bo država Slovenija in državljani plačevali še naslednjih 50 let.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na odločanje. Glasujemo. Glasovanje teče.</p>
               <p>Še enkrat ponavljamo glasovanje. Glasujemo. Glasovanje teče.</p>
               <p>Ugotavljam, da zbor ni sklepčen. Glasovanje bomo ponovili čez 10 minut.</p>
               <p>Hvala lepa.</p>
               <stage type="time">(Seja je bila prekinjena ob 16.56 in se je nadaljevala ob 17.10.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi!</p>
               <p>Glasujemo. <stage>/Oglašanje iz klopi./</stage> Ni proceduralnega, glasovanje že teče. Navzočih je
               47 poslank in poslancev, za je glasovalo 44, proti nihče.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Ugotavljam, da je zbor sklep sprejel, zato je postopek o predlogu sklepov
               končan.</p>
               <p>S tem zaključujem to točko dnevnega reda.</p>
               <p>Zaključujem tudi 8. izredno sejo Državnega zbora. Hvala lepa in lep pozdrav do
               jutri!</p>
               <stage type="time">(Seja je bila končana 24. marca 2009 ob 17.06.)</stage>
            </sp>
         </div>
      </body>
   </text>
</TEI>