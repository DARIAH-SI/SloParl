<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-25-2011-03-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|D3F4D0DA1B0842AFC1257926003C8155</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=D3F4D0DA1B0842AFC1257926003C8155</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-25-2011-03-01.DZ" n="25">
               <name>Redna</name>
               <date when="2011-03-01"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-25-2011-03-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 25. seje</stage>
            <stage type="chairman">Sejo so vodili predsednik Državnega zbora dr. Pavel Gantar in podpredsedniki
            France Cukjati, mag. Vasja Klavora in Miran Potrč.</stage>
            <stage type="time">Seja se je začela ob 10. uri.</stage>


            <sp xml:id="SDZ5-Redna-25-2011-03-01.sp1">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice poslanke in kolegi poslanci, gospe in gospodje! Začenjam z
               nadaljevanjem 25. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednja
               poslanka in poslanci: Alenka Jeraj, mag. Štefan Tisel, Joško Godec, dr. Vinko Gorenak
               in tudi jaz od 12. ure dalje. Vse prisotne lepo pozdravljam.</p>
               <p>Prehajamo na <title>17. TOČKO DNEVNEGA REDA, TO JE NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O GOSPODARSKIH DRUŽBAH, V OKVIRU REDNEGA
                  POSTOPKA.</title>
               </p>
               <p>Predlog zakona je v obravnavo zboru predložila skupina 27 poslank in poslancev, s
               prvopodpisanim Jožetom Tankom. V zvezi s predlogom zakona je skupina 27 poslank in
               poslancev, s prvopodpisanim Jožetom Tankom, zahtevala, da Državni zbor opravi splošno
               razpravo. Za dopolnilno obrazložitev predloga zakona dajem besedo predstavniku
               predlagateljev predloga zakona mag. Andreju Vizjaku.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp2">

               <speaker>MAG. ANDREJ VIZJAK:</speaker>

               <p>Spoštovani predsednik Državnega zbora, ministrica s sodelavci, spoštovane kolegice in
               kolegi!</p>
               <p>Drugič se že ukvarjamo s to problematiko predvsem zaradi tega, ker smo bili ob prvi
               pobudi neuspešni in seveda tudi neuslišani. Za kaj pravzaprav gre? Gre za novelo
               zakona o gospodarskih družbah in cilj je, da se prepreči pravnoformalno razmerje med
               družbeniki ali med družbenikom in družbo, ki je prikrito javnosti in ni vpisano v
               sodni register. Torej gre za ukinitev možnosti obstoja tihih družb, tihih družbenikov
               in prikritih razmerij znotraj družbe, ki imajo po praksi v Sloveniji zgolj negativne
               posledice in pravzaprav nobene pozitivne posledice. V zakonu o gospodarskih družbah
               se je obstoj tihih družb prikradel oziroma pravzaprav povzel iz nemške zakonodaje
               germanskega pristopa že pred korenito spremembo gospodarskega prava v prejšnjem
               mandatu in v Sloveniji nimamo nikakršne sodne prakse, povezane z delovanjem tihih
               družb in z relacijami med družbeniki, kljub temu da imamo pravnoformalno urejeno ta
               razmerja v zakonu.</p>
               <p>Seveda pa so nedavno prišli na dan primeri, ko se tiho družbeništvo uporablja za
               dosego nekaterih ciljev posameznikov, ki pa niso v kontekstu ciljev tudi družbe in
               ostalih družbenikov v tej družbi. Evidenten je bil primer, da je dolgoletni
               predsednik uprave Taluma, državnega Taluma, gospod Danilo Toplek hkrati tudi tihi
               družbenik tihega družbenika Gradbenega podjetja Ptuj, ki je poslovalo s Talumom.
               Imamo zelo zanimiv primer, da je ta gospod, ki je hkrati tudi pomemben in viden član
               Socialnih demokratov, vladajoče stranke torej, bil na eni strani v upravi gospodarske
               družbe in bil hkrati tihi družbenik druge družbe, ki je poslovala s to državno
               družbo. Ko je javnost za to izvedela, so organi Taluma obravnavali tudi te primere in
               po pravilu niso ugotovili ničesar spornega. Toda še vedno obstaja senca dvoma v smeri
               možnosti oškodovanja državnega premoženja in konkretno tudi te družbe.</p>
               <p>Skratka, imamo tak devianten primer. Komisija za nadzor javnih financ je obravnavala
               ta primer in si želela od Vlade pridobiti tudi podatke, koliko je takih primerov in
               koliko predsednikov uprav ali organov vodenja in nadzora v državnih firmah je hkrati
               tihih družbenikov podjetij tako doma kot v tujini. Pričakovali smo, da se bo Vlada po
               vzoru prejšnjih aktivnosti, ko je omejevala plače in nagrade direktorjem in članom
               nadzora v družbah, se tudi tu zavzela za razkritje teh podatkov. Vlada nam še do
               danes ni odgovorila na to vprašanje, tako da ne vemo, kje vse so kot tihi družbeniki
               udeleženi številni člani uprav in nadzornih odborov družb v državni lasti. Menimo, da
               je to zelo slabo za neko transparentno in gospodarno ravnanje tudi državnih firm v
               tej državi.</p>
               <p>Zato predlagamo, da se možnost obstoja tihih družb ukine. Da pa bi preprečili neko
               neformalno tiho družbeništvo, pa predlagamo, da se v 6. členu te novele zakona
               navede, da je treba vpisati in prijaviti v register vsakršna razmerja, vsakršne
               pravne posle med družbeniki in družbo, ki obstajajo, in morajo biti javno razkriti ti
               podatki. Prepričani smo, da bi taka ureditev prinesla veliko več koristi kot škode,
               še posebej pa bi preprečila zlorabe in možna oškodovanja državnega premoženja.</p>
            </sp>
            <sp xml:id="SDZ5-Redna-25-2011-03-01.sp3">

               <speaker>PREDSEDNIK DR. PAVEL GANTAR:</speaker>

               <p>Hvala lepa za uvodno obrazložitev mnenja.</p>
               <p>Besedo dajem predstavnici Vlade mag. Darji Radić, ministrici za gospodarstvo.</p>
            </sp>
            <sp xml:id="SDZ5-Redna-25-2011-03-01.sp4">

               <speaker>MAG. DARJA RADIĆ:</speaker>

               <p>Hvala lepa, predsednik. Spoštovane poslanke in poslanci!</p>
               <p>Najprej je treba poudariti, da je posredovani predlog zakona vsebinsko enak Predlogu
               zakona o spremembah in dopolnitvah Zakona o gospodarskih družbah, ki ga je prav tako
               vložila skupina poslancev, s prvopodpisanim gospodom Jožetom Tankom, za katerega je
               Državni zbor na svoji 34. izredni seji že 2. decembra 2010 sprejel sklep, da ni
               primeren za nadaljnjo obravnavo, zato se je zakonodajni postopek ustavil. Ob
               obravnavi takratnega predloga zakona smo tudi obljubili, da bomo na Ministrstvu za
               gospodarstvo, kot resornem ministrstvu, in potem Vladi predlagali spremembe Zakona o
               gospodarskih družbah, ki bi uredile tudi problem tihih družbenikov, ki zagotovo
               obstaja v Sloveniji in zahteva boljšo ureditev, kot smo jo imeli do sedaj. Že takrat
               smo poudarili, da enostavno črtanje celega poglavja o tihih družbah iz Zakona o
               gospodarskih družbah problema ne bo rešilo, temveč je bolje predlagati take rešitve,
               s katerimi se bo omogočilo to, kar je v bistvu poslanec Vizjak rekel, razkrivanje
               tihega lastništva v določenih primerih. Vlada Republike Slovenije je na predlog
               Ministrstva za gospodarstvo 24. februarja tudi potrdila Predlog zakona o gospodarskih
               družbah, ki ureja vprašanje tega konflikta interesov in določa, da poslovodja, to
               lahko tudi prokurist in izvršni direktor, ene družbe lahko sklepa posel z drugo
               družbo, v kateri ima sam ali pa tudi njegovi družinski člani ali pa vsi skupaj delež,
               ki je večji kot 10 % osnovnega kapitala, ali če je sam in njegovi družinski člani
               tihi družbenik ali če je na kakršnikoli drugi pravni podlagi udeležen na dobičku
               družbe, da lahko ta posel opravlja le, če s tem soglaša nadzorni svet. Se pravi, se
               mora razkriti nadzornemu svetu. Če poslovodja takega soglasja ne pridobi, so vsi
               pravni posli nični. Seveda je tukaj izjema, če je ta delež manjši od desetine
               osnovnega kapitala, v tem primeru mu ni treba dobiti soglasja nadzornega sveta, ampak
               kljub temu mora pa obvestiti nadzorni svet, da je tihi družbenih oziroma da ima
               določene deleže v podjetjih. Poleg tega pa je Vlada 17. februarja na predlog
               Ministrstva za finance sprejela sklep o priporočilih glede tihih družb, ki se pa
               nanaša na Agencijo za upravljanje kapitalskih naložb. Agenciji je s tem sklepom Vlada
               priporočila, da v svoj kodeks vključi nezdružljivost opravljanja funkcije člana
               organa vodenja in nadzora ene gospodarske družbe s funkcijo tihega družbenika v drugi
               kapitalski družbi, če ti dve družbi med seboj poslujeta, in da med pogoje za
               imenovanje članov organov vodenja in nadzora teh družb vključi izjavo, ali je tihi
               družbenik v drugih družbah, in če je, v katerih. S tem smo, po mojem mnenju uredili
               oziroma če bo parlament ta naš predlog zakona o gospodarskih družbah sprejel, mislim,
               da je tudi že objavljen na spletnih straneh, bo po našem mnenju skupaj s temi
               priporočili, ki posebej urejajo še razkrivanje tihih družbenikov v primeru, ko je v
               lastništvo vključena država, da bo na primeren način rešil ta problem, s katerim smo
               se soočili.</p>
               <p>Vlada glede na vse navedeno predloga zakona ne more podpreti, zato predlaga Državnemu
               zboru sprejetje sklepa, da predlog zakona ni primeren za nadaljnjo obravnavo. Hvala
               lepa.</p>
            </sp>
            <sp xml:id="SDZ5-Redna-25-2011-03-01.sp5">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Prehajamo na predstavitev stališč poslanskih skupin. Stališče poslanske skupine
               Demokratične stranke upokojencev Slovenije bo predstavil Matjaž Zanoškar.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp6">

               <speaker>MATJAŽ ZANOŠKAR:</speaker>

               <p>Dobro jutro! Spoštovani predsednik, spoštovana gospa ministrica, kolegice in
               kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
               spremembah in dopolnitvah Zakona o gospodarskih družbah. Skupina poslancev je
               pripravila predlog novele Zakona o gospodarskih družbah, ki ukinja možnosti obstoja
               tihih družb. S tem predlogom želijo preprečiti zlorabe tihih družb za prikrivanje
               družabništva ter omejiti možen konflikt interesov. Tihe družbe in tihi družbeniki so
               pri nas pravnoformalno urejeni v Zakonu o gospodarskih družbah, v tretjem poglavju,
               ki se s predlogom v celoti črta. Pogodba med nosilci tihe družbe in tihim družbenikom
               ni vpisana v sodni register, zato razmerje med družbenikom in tiho družbo niso znani.
               Prav tako tihi družbenik ne nastopa v pravnem prometu in ni nosilec pravic in
               obveznosti iz poslovanja tihe družbe, vendar pa je informiran in soodloča, poleg tega
               pa je zares skrit pred javnostjo. Izkazalo se je, da zloraba instituta tihe družbe
               povzroča prikrivanje razmerij med družbeniki v tihi družbi, kar pa posledično omogoča
               konflikt interesov posameznika tihega družbenika. Tako je lahko tihi družbenik hkrati
               tudi organ vodenja ali nadzora v družbi, ki neposredno ali posredno posluje s tiho
               družbo. Kakšno je dejansko število tovrstnih zlorab, se ne more vedeti, in se tudi ne
               ve. Dejstvo pa je, in to moramo priznati predlagateljem, da ta institut omogoča tudi
               konflikt interesov posameznika, družbenika oziroma tihega družbenika. Slednje pomeni,
               da je na tak način omogočeno tudi oškodovanje državnega premoženja v primeru, ko gre
               za družbo v delni ali večinski lasti države. Seveda vse to zgolj v primeru zlorabe
               tega instituta. Vprašanje pa je, ali je zgolj preprosto črtanje tistih določb Zakona
               o gospodarskih družbah, ki urejajo tiho družbo, primerna rešitev, ki bi preprečila
               oziroma onemogočila takšne zlorabe ter oškodovanja zaposlenih, lastnikov in države,
               ali pa se lahko takšne zlorabe, konflikt interesov preprečijo na drugačen način.</p>
               <p>V poslanski skupini DeSUS menimo, da institut tihe družbe v naš pravni red ni umeščen
               zgolj z namenom, da bi omogočal sporna in nezakonita ravnanja vodilnih. Prav tako smo
               prepričani, da ukinitev tihe družbe ni potrebna in da bi, kot menijo nekateri
               strokovnjaki, dosegla ravno nasprotne učinke od načrtovanih. Namen tihe družbe je v
               zagotovitvi podjetju nov premoženjski vložek, ne da bi tihi družbenik aktivno
               sodeloval pri upravljanju družbe kot družbenik. V zameno pa je tihi družbenik
               udeležen pri dobičku družbe, seveda če družba posluje z dobičkom. Če družba dobička
               nima, je tihi družbenik udeležen v izgubi. Tako je to razmerje v bistvu podobno
               posojilnemu razmerju.</p>
               <p>V poslanski skupini DeSUS se zavedamo problematike, ki jo odpirajo predlagatelji, in
               podpiramo njihova prizadevanja, da želijo rešiti zadeve, ki so se v nekaterih do zdaj
               znanih in izpostavljenih primerih pokazale za zelo zaskrbljujoče in resne. Po
               temeljitem premisleku pa smo se v naši poslanski skupini odločili, da predloga,
               katerega vsebino smo že obravnavali v decembru lasnega leta, tokrat ne bomo podprli.
               Posledice, ki bi jih ukinitev tihih družb prinesla, bi namreč lahko vodile v
               sklepanje različnih oblik pogodb, ki bi privedle do podobnih dejanskih stanj, kot je
               to v primeru tihih družb, le da to ne bi bilo ustrezno zakonsko normirano, kar pa v
               končni fazi pomeni nadaljnje možnosti netransparentnosti in pristranskosti poslovanja
               za namene uresničevanja osebnih ekonomskih interesov.</p>
               <p>Vlada že pripravila in v Državni zbor posredovala novelo Zakona o gospodarskih
               družbah, ki se dotika vprašanja urejanja konflikta interesov z namenom preprečitve
               pristranskega in neobjektivnega odločanja članov poslovodstva zaradi osebnega
               ekonomskega interesa. V Poslanski skupini DeSUS bomo zato v nadaljevanju spremljali
               ta predlog, ki ga je posredovala Vlada, ter ga na nek način modificiranega na koncu
               tudi podprli. Hvala.</p>
            </sp>
            <sp xml:id="SDZ5-Redna-25-2011-03-01.sp7">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil Bogdan
               Barovič.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp8">

               <speaker>BOGDAN BAROVIČ:</speaker>

               <p>Hvala lepa za besedo, gospod predsednik. Spoštovane kolegice, kolegi, gospa
               ministrica že drugič, dober dan! Prav je, da se sliši, da smo mi bili že ob osmih
               pridni.</p>
               <p>Zgodba je ista, povedati nekaj novega je zelo težko. Mi smo že decembra lani o tem
               zakonu govorili. In v bistvu je ena sama resnica, ki pa jo je težko udejanjiti tako
               ali drugače. Ta pa je, da je sicer namen ukiniti tihe družbe zaradi vseh, bom rekel
               kar po naše, lumparij dober. Ampak na veliko žalost se takšne in podobne lumparije
               dogajajo tudi drugod in tudi v drugih gospodarskih družbah, in smo spet tam. Ali bomo
               še gospodarske družbe ukinjali? Slovenska nacionalna stranka je že opozorila, da je
               treba sistemsko, in to sem se posebej še obrnil h gospe ministrici, takšno vsebino
               reševati. To pomeni sistemsko, z zakonom in z nadzori. Ne s plačevanjem nadzorov, ko
               so bili najhitrejši milijonarji v zgodovini na sploh nadzorniki, ob tem da so bili
               tudi na prvem mestu po svojem nedelu v zgodovini celega sveta na sploh, govorim o
               nadzorih v Sloveniji. Ker nadzora ni bilo, se je dogajalo vse, kar se dogaja, in
               posledica je danes ponovno obravnavani zakon predlagateljev – Poslanske skupine
               SDS.</p>
               <p>V Slovenski nacionalni stranki pravimo, da nima smisla sprejemati zakonov, takšnih in
               drugačnih, zaradi posameznih primerov, temveč ponovno javno pozivamo in opozarjamo,
               da naj se za takšne, in vse nepravilnosti, ki se jih tiče ta zakon in tudi drugi
               zakoni, zvišajo kazni in se tudi opredelijo. Ker marsikatera takšna nepravilnost, to
               je zelo blag izraz, niti v Kazenskem zakoniku ni opredeljena.</p>
               <p>Namen zakona je dober. Želi preprečiti marsikatero, na žalost že strojeno, lumparijo.
               Po drugi strani pa sem vsaj sam osebno v velikih dvomih, ali bomo s tem preprečili
               vse tisto, kar se je dogajalo in kar se verjetno še dogaja in se nekaj časa še bo. Če
               ukinemo tihe družbe, se bodo takšna in podobna dejanja dogajala v gospodarskih
               družbah. Zakaj sem osebno skeptičen? Zato, ker najbrž že kolegice in kolegi poznate
               ta zakon, upam, da ste ga vsaj pogledali in videli, da obstajajo tako imenovane
               atipične tihe družbe, za katere je značilno, da so delavci tihi solastniki in poleg
               tega da so delavci, zaposleni v teh tihih družbah, so seveda tudi tihi solastniki in
               prejemajo dobiček za dobro opravljeno delo, in bi z zakonom, s katerim bi tihe družbe
               ukinili, prizadeli tudi takšne delavce. To je moj osebni dvom, dvom Bogdana Baroviča,
               člana Slovenske nacionalne stranke.</p>
               <p>Zato bomo v Slovenski nacionalni stranki, kot smo tudi prvič, odločali po svoji vesti
               in presoji. Še enkrat pa vso javnost in tudi kolegice in kolege ter predstavnike
               ministrstev opozarjamo, da je ta predlog zakona, ponovno vložen, že spet eno veliko
               opozorilo, da je treba ne s posamičnimi zakoni, ampak generalno in počez, in to
               takoj, pozvati, opozarjati, ukrepati, zvišati kazni za vse gospodarske nepravilnosti,
               ki so se v takšnih družbah, omenjenih v tem zakonu, dogajale. To pa je bistveno
               sporočilo tega zakona. Hvala lepa.</p>
            </sp>
            <sp xml:id="SDZ5-Redna-25-2011-03-01.sp9">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanskega kluba Liberalne demokracije Slovenije bo predstavil Milan
               Gumzar.</p>
            </sp>
            <sp xml:id="SDZ5-Redna-25-2011-03-01.sp10">

               <speaker>MILAN GUMZAR:</speaker>

               <p>Hvala za besedo. Spoštovana gospa ministrica s sodelavci, kolegice in kolegi, lepo
               pozdravljeni!</p>
               <p>Zakon o gospodarskih družbah, ki je danes pred nami, je po svojih členih popolnoma
               identičen zakonu, ki ga je ista poslanska skupina približno pred tremi meseci in
               sledi že znani maniri, da se vlagajo isti zakoni, čeprav so bili pred nedavnim
               zavrnjeni. Že ob takratni razpravi smo v Poslanskem klubu Liberalne demokracije
               Slovenije zavzeli stališče, da ostro obsojamo konflikte interesov, ki se izvajajo
               tudi preko instituta tihih družbenikov in nosilcev tihih družb. Zato smo se takrat in
               se tudi danes z vidika ciljev, ki jih zakon zasleduje, s temi cilji strinjamo, prav
               tako smo dejali, da nam je v Poslanskem klubu Liberalne demokracije dovolj skoraj
               dnevnega soočanja s takšnimi in drugačnimi domnevnimi zlorabami na gospodarskem
               področju, še posebej pa v povezavi s podjetji, ki so v državni ali celo večinski
               državni lasti. Takrat smo tudi Vlado pozvali, da zaradi s tem zakonom neoptimalnim in
               v nekaterih delih celo neustreznim rešitvam čim prej pripravi ustrezno sistemsko
               rešitev. Tako tudi danes ugotavljamo, da s črtanjem poglavja o tihih družbah ne
               rešujemo prav ničesar, kar bi deklarativno z zakonom rešili. Če ukinjamo institut
               tihih družb, bomo samo administrativno odpravili en mehanizem, vsebinsko pa še naprej
               omogočamo tovrstno sporno delovanje na drugačen način. Tovrstnim ugotovitvam
               pritrjuje tudi mnenje Vlade, ki pravi, če bi sledili namenu predlagatelja in črtali
               poglavje v Zakonu o gospodarskih družbah, ki ureja tihe družbe, s tem ne bi
               preprečili pogodb, na podlagi katerih bi lahko posameznik na takšen ali drugačen
               način sodeloval pri dobičku družbe.</p>
               <p>Zato v Poslanskem klubu Liberalne demokracije Slovenije te rešitve ne moremo
               podpreti, bomo pa vsekakor podprli za celovito in tudi v praksi izvedljivo
               preprečevanje konfliktov interesov. Čeprav se v Poslanskem klubu Liberalne
               demokracije strinjamo, da se instrument tihih družb prepogosto zlorablja, pa
               ugotavljamo, da tihe družbe poznajo v večini nam primerljivih držav in s samim
               konceptom nimajo večjih težav, s to razliko, da v teh državah sistem nadzora običajno
               oziroma vse bolj učinkovito deluje. Kot je znano, je Vlada že prejšnji teden sprejela
               in v Državni zbor posredovala predlog novele Zakona o gospodarskih družbah, ki bolj
               celostno in horizontalno preprečuje konflikte interesov v gospodarskih družbah.
               Čeprav v Poslanskem klubu Liberalne demokracije menimo, da je to en korak v pravo
               smer, pa smo tudi mnenja, da vladni zakon predvsem bolj učinkovito rešuje tozadevno
               problematiko ter bo tudi v večji meri uspel uresničiti cilje, ki naj bi jih
               zasledoval tudi danes obravnavani zakon. Novela zakona, ki jo je posredovala Vlada,
               namreč določa, da mora poslovodstvo, če pride do nasprotja interesov pri sklepanju
               pravnega posla z neko drugo družbo, katere družbenik je sam ali njegov ožji družinski
               član ali če je udeležen na dobičku te druge družbe, na katerokoli drugi pravni
               podlagi, v tem primeru tudi če je tihi družbenik, za sklenitev takšnega pravnega
               posla pridobiti soglasje nadzornega sveta družbe. S tem upamo, da bomo tudi v praksi
               rešili horizontalno problematiko potencialnega skrivanja lastništva in odtekanja
               denarja k osebam, ki podjetje tudi upravljajo. Podobno kot smo že opozorili pred
               meseci, pa moramo ponoviti naše stališče, da v Sloveniji, kadar naletimo na pereč
               problem, imamo ne ravno najboljšo navado, da se hitro, površinsko in stihijsko lotimo
               reševanja. To je, da mislimo, da lahko vsak družbeni problem rešimo s spremembo
               zakonodaje. A težave so ponavadi globlje in so na gospodarskem področju povezane tudi
               s poslovno kulturo, razumevanjem podjetništva in kooperativnem upravljanjem.</p>
               <p>Kot že rečeno, v Poslanskem klubu Liberalne demokracije Slovenije tega zakona kljub
               dobremu namenu ne moremo podpreti, ker ne bi rešili težav, katerih reševanje si za
               cilj postavlja predlog zakona. Zato pa smo naklonjeni rešitvam, ki jih prinaša vladna
               novela Zakona o gospodarskih družbah in tudi pozdravljamo relativno hitro odzivnost
               ministrstva, ki je pripravilo predvidene spremembe. Hvala.</p>
            </sp>
            <sp xml:id="SDZ5-Redna-25-2011-03-01.sp11">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil Anton Colarič.</p>
            </sp>
            <sp xml:id="SDZ5-Redna-25-2011-03-01.sp12">

               <speaker>ANTON COLARIČ:</speaker>

               <p>Hvala lepa. Gospod predsednik, ministrica, kolegice, kolegi!</p>
               <p>Identični predlog zakona, kot ga predlaga sedaj opozicijska SDS, smo poslanci že
               obravnavali na 34. izredni seji decembra lani. Že takrat je bilo jasno povedano, da
               kljub nekaterim slabostim, ki jih nosi institut tihih družb, pomeni njegova odprava
               še večjo možnost zlorab oziroma še več prikritih oškodovanj upnikov podjetij. Zlorabe
               instituta tihih družb že preprečuje obstoječi zakon o gospodarskih družbah v 8.
               členu, ki govori o spregledu pravne osebnosti, obstaja veliko pozitivne zakonodaje,
               ki še dodatno omejuje zlorabe, ne nazadnje pa je Vlada na omenjeni izredni seji ob
               obravnavi enakega zakona povedala, da se zavedajo nekaterih pomanjkljivosti obstoječe
               zakonodaje in zato obljubila pripraviti rešitve, ki bodo te pomanjkljivosti
               odpravile. Obljubljeni zakon je pripravljen in že predložen Državnemu zboru. Upamo,
               da bo opozicija tudi ob sprejemanju tega predloga novele zakona tako goreče
               pripravljena razrešiti problem tihih družb s svojo podporo temu predlogu.</p>
               <p>Kot je bilo že obrazloženo in izglasovano na izredni seji v začetku decembra lani,
               bomo tudi tokrat v Poslanski skupini SD zavrnili nadaljnjo obravnavo zakona. Več
               razlogov od vseh zgoraj navedenih pa lahko preberete tudi v magnetogramu razprav
               naših poslancev, z dne 2. 12. 2010. Predlagatelje pa opozarjamo, da je prekomerna
               zakonodajna pobuda sploh s predlaganjem enakih, že zavrnjenih, predlogov zakonov
               najmanj sporna. Hvala lepa.</p>
            </sp>
            <sp xml:id="SDZ5-Redna-25-2011-03-01.sp13">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil Zvonko
               Černač.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp14">

               <speaker>ZVONKO ČERNAČ:</speaker>

               <p>Spoštovane kolegice, spoštovani kolegi, gospa ministrica, vsi ostali prisotni.</p>
               <p>V Poslanski skupini Slovenske demokratske stranke ponovno prihajamo s poskusom, da bi
               v normativno ureditev uzakonili ustrezno ureditev glede tihih družb. Ponovno se
               soočamo s poskusom, za katerega menimo, da bi ga bilo treba končno uzakoniti, ker
               dosedanja praksa ne kaže nobenih dobrih posledic sedanje normativne ureditve. Tihe
               družbe in tihi družbeniki so pravnoformalno urejeni v Zakonu o gospodarskih družbah,
               v tretjem poglavju, od člena 158 do člena 167. V slovenski pravni red je bila tiha
               družba umeščena v krog osebnih družb že pred sprejetjem veljavnega ZGD-ja.
               Pravnoformalno ureditev tihih družb smo v našo zakonodajo prevzeli po zgledu ureditev
               v germanskih državah, v Sloveniji pa izkušenj z delovanjem tihih družb praktično
               nimamo ali pa za njih niti ne vemo. Ne obstaja nobena pravna praksa s tega področja.
               Bistvo delovanja tihe družbe je v pogodbi med nosilcem tihe družbe in tihim
               družbenikom, ta pogodba ni vpisana v sodni register, zato niso znana razmerja med
               družbeniki v tihi družbi. Ta oblika razmerij med nosilcem tihe družbe in tihim
               družbenikom omogoča obstoj javnosti prikritih razmerij v tihi družbi in posledično
               omogoča konflikt interesov posameznega družbenika oziroma tihega družbenika.</p>
               <p>V Sloveniji v pomanjkanju pravne prakse, v Sloveniji, kjer se soočamo s
               posttranzicijskim obdobjem, pa so morebitni dobri nameni, ki bi jih lahko taka
               normativna ureditev prinesla v prakso – ob prejšnji obravnavi predloga te novele smo
               slišali s strani nekaterih koalicijskih poslancev, da bi preko tega instituta lahko
               pridobili dodaten kapital v slovensko gospodarstvo – v slovenski družbi, glede na
               posttranzicijsko obdobje, je to praktično nemogoče. Niti enega primera dobre prakse
               ni mogoče konkretno navesti, preko katerega bi lahko utemeljevali ustrezno ureditev v
               sedanji zakonodaji glede tihih družb. Nasprotno. Vsi primeri, s katerimi smo se
               soočali do sedaj, v preteklosti in s katerimi se soočamo še danes, govorijo o tem, da
               je bil ta institut pretežno oziroma v veliki meri, če ne povsem, zlorabljen za neke
               prikrite namene, za skrivanje pred javnostjo, za izogibanje davčnim bremenom ali celo
               za morebitna koruptivna in ostala kazniva dejanja. Temu se je seveda treba izogniti
               in v Poslanski skupini Slovenske demokratske stranke ne razumemo, zakaj se Vlada in
               pristojni toliko časa otepajo ustrezni normativni ureditvi tega področja na tak
               način, da tudi to delovanje postane pregledno in da se pred javnostjo omogoči vpogled
               v razmerja na tej osnovi.</p>
               <p>V Slovenskem pravnem redu smo povzemali iz drugih normativnih ureditev različne
               primere, ki so se pokazali v teh ustaljenih sistemih, kot je germanski in ostali, kot
               primeri dobre prakse. Žal se pri nas niso pokazali kot taki zaradi razlogov, ki sem
               jih že prej omenil. Pokazali so se v popolnoma drugi luči in mislim, da je v interesu
               tako slovenskega gospodarstva kot slovenskih davkoplačevalcev in tudi slovenske
               politike, da se končno ta razmerja na ustrezen način uzakonijo, da se normativno
               uredijo na transparenten način, na pregleden način, ker bodo s tem preprečene možne
               škodljive posledice tega instituta.</p>
               <p>Predlagam, da še enkrat premislite in namero, ki jo vlaga Slovenska demokratska
               stranka, oziroma napore, ki jih vlagamo v tej smeri, tudi v tistih poslanskih
               skupinah, ki tega namena nimate, v zakonodajni proceduri podprete. Hvala lepa.</p>
            </sp>
            <sp xml:id="SDZ5-Redna-25-2011-03-01.sp15">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Zares bo predstavil Alojzij Potočnik.</p>
            </sp>
            <sp xml:id="SDZ5-Redna-25-2011-03-01.sp16">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Cilj predloga zakona, ki ga je vložila skupina poslancev, s prvopodpisanim Jožetom
               Tankom, je, tako predlagatelj, preprečiti formalnopravno razmerje med družbeniki in
               družbo, ki je prikrito javnosti in ni vpisano v sodni register, prikrivanje teh
               razmerij pa da omogoča izkoriščanje konflikta interesov posameznika in posledično
               oškodovanje predvsem državnega premoženja. Nakazana rešitev je, poenostavljeno,
               preprosta. Zakonska podlaga za ustanovitev in delovanje tihe družbe se ukine in s tem
               se možnost nedopustnega nasprotja interesov prekine. Tako se onemogoči, kar sicer
               izkazujejo resnično nekateri razkriti primeri, da se posameznik, ki je, na primer,
               organ vodenja v podjetju v državni lasti, pojavi kot naročnik storitev ali
               proizvodov, hkrati pa je tihi družbenik pri izvajalcu teh storitev oziroma
               izdelovalcu ali dobavitelju proizvoda. Predlagatelji zaključujejo, da v Sloveniji
               obstaja zgolj tveganje, ne pa tudi korist od obstoja tihih družb. Izkažejo tudi
               verjetnost, da tihi družbeniki in tihe družbe zaobidejo davčne predpise in s tem
               zmanjšajo davčni donos. Tej trditvi in zaključkom je moč oporekati v pretiranem
               izhodišču. Kirurški rez se uporablja nesorazmerno in prekomerno, glede na posledice,
               ki jih zagreši institut tihe družbe. Strokovna javnost, ki jo citira tudi Vladino
               mnenje, navaja, da je ukinitev tihe družbe povsem nepotrebna in da bi lahko dosegla
               tudi nasprotne učinke od načrtovanih. Takole gre stališče: "Tista stanja, ki naj bi
               ukinitev tihe družbe preprečila, bodo obstajala še naprej, le da v okviru drugih,
               zlasti obligacijskih pravnih institutov, s tem pa tudi ne bodo veljale," in tu je
               poudarek, "omejitve, ki jih korporacijsko pravo kot kogentno pravo vsebuje zaradi
               zaščite upnikov in družbenikov." Z drugimi besedami, institut tihe družbe sam po sebi
               ni nič bolj izpostavljen zlorabam kot katerikoli drug institut. Pri tem pa je treba
               spomniti, da je pripravljen Vladin predlog novele Zakona o gospodarskih družbah, pa
               tudi na sklep Vlade o priporočilih glede tihih družb Agenciji za upravljanje
               kapitalskih naložb Republike Slovenije in pravnim osebam javnega prava. Zadeve se
               torej očitno premikajo in po našem mnenju se premikajo v pravo smer.</p>
               <p>V tej optiki Poslanska skupina Zares predloga ne bo podprla. Hvala.</p>
            </sp>
            <sp xml:id="SDZ5-Redna-25-2011-03-01.sp17">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil mag. Radovan
               Žerjav.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp18">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod predsednik. Spoštovana ministrica, kolegice in
               kolegi!</p>
               <p>Tihe družbe niso neka novodobna oblika družbe niti ne slovenski unikum. Razvile so se
               že v poznem srednjem veku na območju osrednje Evrope, Francije, Italije, Nemčije.
               Bistvena značilnost te družbe je bila in je še danes, da tihi družbenik v družbo
               prispeva premoženjski vložek, tretjim osebam pa ostane skrit. Danes se torej tihe
               družbe oblikujejo predvsem za izvedbo tistih poslov, pri katerih je interes
               izvajalcev, da se njihova udeležba javno ne razkrije. Zato se ta oblika pojavlja na
               različnih področjih gospodarstva. To je seveda vse lepo in prav, težava pa nastopi,
               ko se ta instrument tihe družbe zlorablja za osebno izkoriščanje moči in položaja, ki
               ga ima pred vstopom v družbo bodoči družbenik. V mislih imamo predvsem gospodarske
               situacije, ko gre za takšna ali drugačna podjetja v državni lasti. Direktor podjetja
               v državni lasti vpliva na izbor določenega dobavitelja. Dobavitelj se bo zagotovo
               težko uprl želji direktorja, da postane njegov tihi družbenik. Seveda takšna ponudba
               ni nemogoča tudi s strani dobavitelja. Za zasebni gospodarski sektor tiha družba ni
               in ne more biti problem. V tem segmentu gospodarstva bi jih celo lahko dopuščali še
               naprej. Problem tihe družbe pa postane izredno velik v odnosu država – zasebni
               sektor. V tem primeru pa tiha družba ni in ne more biti legitimen inštrument. Je
               lahko le institucionaliziran inštrument korupcije, ki omogoča zlorabo moči in
               položaja z vladnim in državnim vedenjem in soglasjem. A v Sloveniji je, na žalost, to
               vse lepo in prav. Direktor družbe v večinski državni lasti je tihi družbenik
               podjetij, s katerimi to državno podjetje sodeluje. Koalicijske stranke v tem ne
               vidijo nobenega problema, nobenega konflikta interesov. Vse je v redu, vse je skladno
               z zakonodajo. Zdrav razum nam govori, da bi morali biti nad takšno situacijo
               zgroženi. Problem bi naj bil moj sosed, ki me popoldne pride ob kavici ostrič. On je
               delavec na črno, ki državi krade in ne plača davkov. Direktor, ki ga na njegovo mesto
               postavi Vlada, pa naj z blagoslovom Vlade kot tihi družbenik kasira dobičke pri
               dobavitelju, kateremu dražje, kot bi sicer, lahko plačuje njegove storitve.</p>
               <p>Tiha družbeništva državnih uradnikov in menedžerjev podjetij v večinski državni
               lasti, tudi uglednih politikov, če hočete, so uzakonjena korupcija. Treba jih je
               razkriti in prepovedati. V Poslanski skupini Slovenske ljudske stranke bomo
               predlagani zakon podprli.</p>
               <p>Tudi zakon, ki je v državnozborski proceduri, pripravljen s strani ministrstva, po
               naši oceni ni pravi odgovor na problem, ki ga imamo. V vsakem primeru dovoljuje, bom
               rekel, tovrstno korupcijo. Rešitev, da do 10 % lastništva v družbi, s katero
               družbenik sodeluje kot direktor, torej direktor, ki je lastnik do 10% neke družbe, s
               katero sodeluje, da mora le obvestiti nadzorni svet,, če pa je to nad 10%, pa dobiti
               soglasje nadzornega sveta, to po naši oceni preprosto ni nič. Takšno sodelovanje
               direktorja ali pa upravnega organa, ki je hkrati tudi lastnik neke družbe, s katero
               sodeluje to državno podjetje, je preprosto potrebno prepovedati. To ne bi smelo biti
               v tej državi dovoljeno. Hvala lepa.</p>
            </sp>
            <sp xml:id="SDZ5-Redna-25-2011-03-01.sp19">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Sledi splošna razprava poslank in poslancev. K besedi se je javil mag. Andrej Vizjak
               kot predlagatelj.</p>
            </sp>
            <sp xml:id="SDZ5-Redna-25-2011-03-01.sp20">

               <speaker>MAG. ANDREJ VIZJAK:</speaker>

               <p>Spoštovani predsednik!</p>
               <p>Iz nastopov predstavnikov poslanskih skupin in tudi ministrice sem kot predstavnik
               predlagatelja dolžan pojasniti nekatera napačna razumevanja našega predloga, in tudi
               nekatere primerjave med predlogom, ki ga je predstavila ministrica, torej predlogom
               Vlade, in predlogom tega zakona, ki ga predlagamo poslanci.</p>
               <p>Prvi problem je v tem, torej primerjava. Predlagatelji predlagamo, da se institut
               obstoja javnosti prikritega razmerja med družbeniki v določeni družbi, da se
               razkrije. Da ni nobenega skritega družbeništva in prikritega razmerja med družbo in
               družbenikom. Če bi se slučajno, tu sem slišal nekaj iz stališč poslanskih skupin, če
               bi se torej zaradi tega, ker bi to črtali iz Zakona o gospodarskih družbah, takšno
               razmerje pojavilo, imamo 6. člen tega zakona, ki pravi, da je sleherno razmerje med
               družbeniki ali med družbo in družbeniki nično. To je 6. člen. Se pravi, da ni nobenih
               pravnih posledic takšnega razmerja, ne obstaja. In tudi kakršnih koli obveznosti iz
               naslova takih razmerij ne bi bilo. To določa 6. člen. Tudi praznino, če bi se
               morebiti brez pravne podlage pojavilo na podlagi obligacijskega prava, jaz ne vem,
               kateregakoli, neko razmerje med družbeniki, bi bila ta razmerja, če ne bi bila
               javnosti dostopna preko vpisa v register, nična. To mi predlagamo. To se pravi, da
               naredimo konec temu prikritemu družbeništvu, ki je zaradi prikritosti problematičen.
               Nekdo, ki ima zdrave, poštene namene, zakaj bi se skrival? Dajte mi povedati.
               Skrivajo se tisti, ki nimajo takšnih namenov. Ko smo želeli na Komisiji za nadzor
               javnih financ obelodaniti te skriteže, te prikrite družbenike javnosti, še posebej so
               nas zanimali tisti, ki so hkrati tudi predsedniki uprav družb ali pa v organih
               upravljanja in nadzora družb v državni lasti, je Vlada rekla, da teh kompetenc, da bi
               pa to razkrivali, nima. Kar ni res. S tem se ne morem izogniti občutku, da Vlada
               naravnost ščiti nekatere posameznike, ki so očitno v upravah državnih firm in hkrati
               tihi družbeniki, ne vem, kje še vse. Če ni tako, potem se zavzemite za razkritje teh
               podatkov in jih objavite. Če jih ni, jih ni, če so, pa povejte, kateri so. To smo
               zahtevali na Komisiji za nadzor javnih financ pred nekaj meseci, podatkov nismo
               dobili oziroma smo samo dobili dopis Vlade, da nima kompetenc tukaj pozivati teh
               vodilnih k temu. In to je naš predlog. Naš predlog je, da se ta institut tihega
               družbeništva prepreči v prihodnje in da se v prehodnem obdobju tudi uredijo razmerja
               z obstoječimi tihimi družbeniki. Kaj pa je predlog Vlade? Da še naprej obstajajo taka
               razmerja, možnost še naprej obstoja teh razmerij, vendar da se določena razkrijejo
               nadzornemu svetu. Lahko pa ostanejo prikrita javnosti. In to ne rešuje določenih
               primerov, ki so bili v praksi. Kaj pa tihi družbenik tihega družbenika, kot je bil
               primer Taluma in Gradbenega podjetja Ptuj? Gospod Toplek kot član uprave oziroma
               predsednik uprave Taluma ni bil tihi družbenik gradbenega podjetja, ampak je bil tihi
               družbenik tihega družbenika Gradbenega podjetja Ptuj. Se pravi, posredno. Zvit
               možakar. In zanimivo, zaobšel je pravila, ki so bila danes povedana, pravila tipičnih
               tihih družb, torej pravila, da moraš nekaj vložiti v tiho družbo, da potem lahko
               pričakuješ dividende. On ni nič vložil v tiho družbo, vendar je pričakoval delež
               kupnine, če bi se ta firma prodala. To si je pa izboril in potem se je zavzel ob
               prodaji, da dobi tudi svoj delež. Brez vložka, nič ni dal. Tega primera, spoštovana
               ministrica, vi s svojim predlogom ne pokrivate. Ni se treba razkriti in bo še naprej
               ostajalo. In ne misliti, da so predsedniki uprav manj zviti kot vi. Bolj zviti so.
               Našli bodo sto načinov, da bodo zaobšli to vašo razkritje in se bodo lepo kopali v
               teh privilegijih še naprej. Če vam je res za stvar, se naj vse te stvari – zaradi
               mene lahko tudi tiho družbeništvo ostane – razkrijejo, naj bo obvezen vpis v
               register, naj bo javno.</p>
               <p>Želim poudariti, da želite s predlogom Vlade nekako odgovoriti na ta izziv, ki ga
               postavljamo pred vas s strani opozicije, zdaj že drugič, češ, da je res treba nekaj
               narediti, vendar ste se lotili stvari na tak način, da bo pravzaprav izpadlo, da ste
               bili aktivni, rezultat bo pa enak ničli. Ne bo seveda nobenega učinka, ki ga želimo
               doseči predlagatelji. Učinek, ki ga želimo predlagatelji doseči, je pa samo
               transparentnost, samo to, da se ve, kdo je kje. Ne želimo nobenega pribijati na
               pranger, ne želimo nobenemu nič, če ima zdrave poslovne namene in se tako tudi
               vključuje v korporacijska razmerja v gospodarskih družbah, nimam nič proti temu. Jaz
               bi celo pristal na to, kot sem slišal od nekaterih, da je to tradicija v razvitih
               tržnih ekonomijah in zakaj tudi mi tega ne bi imeli. Iz preprostega razloga, ker
               nismo razvita tržna ekonomija, ker smo tranzicijska tržna ekonomija z vsemi otroškimi
               bolezni, ki jih ona prinaša, zato tudi sprejemamo unikatne rešitve v Sloveniji, ki
               preprečujejo zlorabo posameznikov in se tu odmikamo od nekih pravil uveljavljenih
               tradicionalnih tržnih ekonomij. Menim, da bo razkrivanje razmerij nadzornim svetom v
               družbah, kjer je nekdo več kot 10 % tihi družbenik, veliko, veliko premalo. Najprej
               imamo opravka z izjemno zlizanostjo med nadzornimi sveti in upravami. Nadzorni sveti
               namreč potrjujejo in odločajo o individualnih razmerjih do uprav, še posebej glede
               plač, nagrad in vsega podobnega. Nasprotno pa uprave določajo, koliko si lahko tudi
               nadzorniki odrežejo kruha iz naslova opravljanja svojega dela v družbi. In ni
               skrivnost, če povem, da je zlasti v firmah v večinski državni lasti neko sodelovanje,
               grdo rečeno zlizanost, med nadzornimi sveti in upravami očitno. Na tem gradite
               ureditev sedanjega tihega družbeništva v prihodnje. Da se to se ne bo izkazalo, je
               več kot jasno. In še nekaj. Sploh ni treba priglaševati poslov tihega družbenega, če
               je manj kot 10 %, kolikor razumem vaš predlog. Zakaj? Zakaj ne v celoti preprečiti
               kolizije interesov? Tudi poslanci ne smemo biti soudeleženi v nobeni zadevi, nikjer,
               razen izjem, ko govorimo o nekem znanstvenoraziskovalnem delu, pedagoškem in tako
               naprej. Nič. Tukaj je pa 10 %. Čemu? Zakaj? Kje je ta prag? Od kod? Zakaj ni 50,
               zakaj ni 5? Neka nepotrebna diskrecija.</p>
               <p>Želim poudariti, da se naš predlog celovito loteva te problematike, vaš pa zelo
               površno, zato bo v bistvu po moji oceni naredil samo to, da boste lahko obkljukali en
               ukrep, ki v praksi kot številni drugi ne bo deloval in bo sam sebi namen.</p>
            </sp>
            <sp xml:id="SDZ5-Redna-25-2011-03-01.sp21">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Andrej Magajna. Pripravi naj se Franco Juri, za njim Jakob Presečnik.</p>
            </sp>
            <sp xml:id="SDZ5-Redna-25-2011-03-01.sp22">

               <speaker>ANDREJ MAGAJNA:</speaker>

               <p>Hvala za besedo.</p>
               <p>Cilji zakona so vsekakor pozitivni, vzporedno smo dobili tudi informacijo, da že
               veliko vemo o tem, da tudi Vlada pripravlja novelo zakona o gospodarski družbi. Ali
               je treba rigorozno rešiti to vprašanje anomalij tihih družb, enostavno, da jih
               ukinemo, ali pa poskušamo z novelo zakona to zadevo ustrezno urediti oziroma omejiti
               na tista področja, ki so še dopustna? Ta novela, ki bo dala kompetence nadzornim
               odborom, se bojim, da ta inštrument ne bo deloval tako, kot je zamišljen, saj
               opažamo, kot je bilo že danes rečeno, veliko sprego med nadzornimi odbori in
               upravami. Ta sprega ni samo personalna, ampak je v nekem smislu tudi sistemska. Ko
               sem preučeval novele zakona, ki se nanašajo na javne zavode in tudi zakona o
               negospodarskih javnih družbah, v teh novelah se dopušča, da nadzorni odbori celo
               prejemajo nagrade iz komercialne dejavnosti teh javnih zavodov. Samo primer dam, da
               je že tu sistemsko vnesen mehanizem demotiviranosti, ali bodo nadzorni odbori
               nadzorovali uprave, če so udeleženi celo v dobičku pri presežkih poslovanja. Sprege
               so tudi med politiko in gospodarstvom. O tem ni dvoma. Izvirni greh pa je, kot sem že
               večkrat na več mestih poudaril, čeprav ni to tema dnevnega reda, v financiranju
               gospodarstva volilne kampanje. Ta volilna kampanja je sicer limitirana, omejena,
               ampak že to, da to dopuščamo, da gospodarstvo financira volilno kampanjo, pravzaprav
               vzpostavljamo tisti primarni osnovni mehanizem, ustvarjamo pogoje za koruptivna
               razmerja. Vsem tem gospodarskim subjektom, ki financirajo volilno kampanjo, je treba
               nekako povrniti uslugo. Morda je en način tudi preko omogočanja poslovanja tihih
               družb. Tudi to je eden od možnih sistemov, kjer se kompenzira vse to, "usluga za
               uslugo". Odločili se bomo danes zvečer, ko bomo glasovali. Mi trije poslanci bomo to
               še temeljito pretehtali. Človek se pravzaprav odloča med tem, ali rigorozno
               prepovedati ali iskati v noveli zakona tiste izjemne primere, kjer je to dopustno.
               Sam se bolj nagibam k temu, če sistem nadzora ni možen, je boljše nekaj prepovedati.
               To je enako kot pri napotnicah za malo delo. Minister oziroma Vlada je pripravila
               celo vrsto omejitev na ravni delavca, na ravni delodajalca, vendar že danes vemo, da
               Inšpektorat za delo tega ne more nadzorovati in je nenadzorljivo samo po sebi.
               Inšpektor za delo lahko nadzira, ali kdo ima pogodbo o delovnih razmerjih ali je
               nima, do te faze se še da, koliko ur pa je nekdo opravil na nekem obratu, pa
               praktično ni možno nadzirati. Tako se mi zdi, da nadzor ne bo mogel biti uresničljiv.
               Sam se bolj nagibam k temu, da bi enostavno ta inštitut ukinili, ne glede na to, da
               ga v tujini ne poznajo in v določenih primerih verjetno tudi pozitivno funkcionira.
               Že danes so bile omenjene atipične tihe družbe, v katerih so delavci tudi lastniki
               teh tihih družb, vendar zaradi teh nekih pozitivnih izjem dopuščamo institut, ki pa
               sam po sebi omogoča številne anomalije in zlorabe.</p>
               <p>Mogoče bi bolje to zadevo urejali z določili, ki se nanašajo na poslovne partnerje,
               tihe poslovne partnerje oziroma na poslovno skrivnost. To bi lahko uredili v drugih
               členih. Sam se pa bolj nagibam, da bi bilo ta institut tihih družb vsaj v naših
               pogojih poslovanja in naših tranzicijskih razmerah bolje celo ukiniti kot iskati tako
               imenovane izjemne primere in rešitve, ko bo nadzorni odbor nadziral morda celo sam
               sebe.</p>
            </sp>
            <sp xml:id="SDZ5-Redna-25-2011-03-01.sp23">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franco Juri. <stage>(Ga ni.)</stage> Besedo ima Jakob Presečnik, pripravi naj se Ivan
               Grill.</p>
            </sp>
            <sp xml:id="SDZ5-Redna-25-2011-03-01.sp24">

               <speaker>JAKOB PRESEČNIK:</speaker>

               <p>Hvala lepa za besedo, gospod predsednik. Gospa ministrica s sodelavci, kolegice in
               kolegi!</p>
               <p>Zagotovo je treba na tem področju nekatere stvari spremeniti. Jaz ne rečem, tudi sam
               sem zelo v dilemi, ali je konkretno ta predlog, ki je podan, in ga, kot ste mnogi že
               rekli, drugič obravnavamo, ki predvideva ukinitev tihih družb, ali je res popolnoma v
               vseh primerih tudi popolnoma pravilen. Zagotovo je v nadaljnji obravnavi, v nadaljnji
               razpravi, tudi na odboru, je treba temu zakonu še kaj dodati. To zagotovo. Ko ga pa
               primerjam z zakonom, ki ga je pripravila Vlada, mislim, da nosi nek najnovejši datum,
               mislim, da ga je pred nekaj dnevi ali pa pred tednom Vlada kot predlog sprejela, sem
               pa zagotovo prepričan, da je ta predlog, ki je dan, ki je danes v obravnavi, zagotovo
               v naših razmerah bistveno boljši. Jaz sem seveda prepričan, da so te oblike delovanja
               posameznikov na več področjih izredno nesorazmerno rešene. Vsi vemo, da smo v lanskem
               letu sprejeli zakon, Državni zbor ga je sprejel, mi smo mu sicer nasprotovali zaradi
               nekaj popolnoma nelogičnih rešitev, Zakon o integriteti in preprečevanju korupcije,
               približno tak naslov ima, kjer popolnoma nesorazmerno ureja, nekritično ureja
               nekatere dejavnosti, ki jih eventualno opravljajo tudi različni funkcionarji na
               različnih nivojih. Velika večina poslancev je sopodpisala predlog sprememb tega
               zakona, pa sem prejšnji teden bral komentarje nekaterih strokovnjakov in politikov na
               področju preprečevanja korupcije, da je velika večina poslancev podlegla interesom
               županov občin in tako naprej. S tem se zagotovo ne strinjam. Na enem področju
               katerikoli funkcionar ne sme biti predsednik nekega kulturnega društva, ki dobi 200
               evrov od občine, na drugi strani pa imamo zadeve, ki so bile danes že navedene, in
               zagotovo jih je cel kup, kjer so te številke ali povezave bistveno drugačne in še
               skrite povrhu. V tem je problem – ko bi bile vsaj odkrite, ko bi bile vsaj znane.
               Zato sem prepričan, da je treba nekaj v tem primeru storiti, da je očitno, da zakon v
               drugo spet ne bo dobil podpore, ampak zagotovo bom tudi jaz in v naši poslanski
               skupini bomo izredno kritični do predloga, ki ga je dala Vlada in ga bo treba krepko
               spremeniti, v nasprotnem primeru ne bomo zraven, ko se bo potrjeval oziroma bomo
               zagotovo glasovali "proti", ker ustvarja ali omogoča spet ta razmerja, ki so najmanj,
               kar je, družbeno škodljiva in prinašajo neke ogromne tudi osebne koristi.</p>
               <p>Hvala lepa.</p>
            </sp>
            <sp xml:id="SDZ5-Redna-25-2011-03-01.sp25">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Ivan Grill, pripravi naj se Matjaž Zanoškar in za njim mag. Borut Sajovic,
               Rudolf Petan.</p>
            </sp>
            <sp xml:id="SDZ5-Redna-25-2011-03-01.sp26">

               <speaker>IVAN GRILL:</speaker>

               <p>Hvala lepa za besedo, spoštovani gospod predsednik. Spoštovana ministrica s
               sodelavci!</p>
               <p>Znano je že vrsto let, da je v Sloveniji bilo,je veliko gospodarskega kriminala.
               Očitno je to res, in to kažejo tudi vedno nova odkritja, ampak prepričan sem, da je
               tega kriminala še bistveno več, kot se uspe odkriti. Pa se vprašajmo, zakaj je v
               Sloveniji toliko kriminala, čeprav nobena država ni imuna, ampak pri nas je pa
               zagotovo relativno zelo visok nivo. Verjetno je eden ključnih razlogov v tem, da so
               zelo inovativni tisti, ki ta gospodarski kriminal izvajajo. Zagotovo so vsaj dva
               koraka pred pisci zakonov, pred Vlado, pred ministrstvi in verjetno tudi pred
               represivnimi organi. Drugi razlog pa je verjetno moč iskati tudi v tem, da imamo mi
               takšno zakonodajo, ki to omogoča. In ta zakonodaja, noben me ne bo prepričal, je bila
               od osamosvojitve naprej pisana na način, da se takšne zlorabe dajo tudi izvajati,
               seveda na prikrit način. In dva izmed teh zakonov sta zagotovo naslednja. Prvi je
               Zakon o varstvu osebnih podatkov, to je zakon, ki omogoča, da se pod pretvezo
               varovanja osebnih podatkov lahko skrivajo takšni ali drugačni podatki tistih, ki so
               vpleteni oziroma avtorji, odkriti ali prikriti, gospodarskega kriminala, pa tudi
               drugih vrst. Ni samo to. Drugi zakon pa je zagotovo Zakon o gospodarskih družbah in
               tako imenovano poglavje tihih družbenikov. To sta dva zakona, ki omogočata ribarjenje
               v kalnem. Trdno sem prepričan, če boste vprašali uspešne podjetnike, tiste, ki res
               delajo z namenom, dušo, srcem, ki želijo ustvarjati blagostanje, ali podpirajo način,
               da se lahko skrivajo za nekimi poslovnimi dogodki ali dejanji. Prepričan sem, da ne.
               Kdor želi pošteno delovati, bo pošteno deloval in se ne bo skrival za takšnimi ali
               drugačnimi možnostmi, kot jih prinašajo tihi družbeniki. In bi prav želel slišati od
               vas gospa ministrica ali sodelavcev ali kogar koli, kje so tisti argumenti,
               prednosti, ki jih tiho družbeništvo prinaša. Ne s tistimi floskulami, da nekateri
               želijo vlagati, pa ne želijo biti razkriti. To so prazni razlogi. Nek tehten
               argument, ki bo prepričal javnost in seveda tudi nas, da je tiho družbeništvo res nek
               način, da bomo spodbujali podjetništvo, razvoj podjetništva, vlaganje v znanost in
               razvoj in tako naprej. Jaz sem prepričan, da teh argumentov ne bo.</p>
               <p>In naslednje vprašanje, prosil bi vas, če mi lahko odgovorite. Kdo je ta predlog
               zakona, ki ste ga vi zdaj na Vladi že sprejeli in vložili v proceduro, spisal? Ali so
               to vaši sodelavci, strokovni uradniki, ali je to neka zunanja institucija ali je to
               neka odvetniška hiša, za katero je lahko tudi skozi tihe družbenike moč zaznati, da
               so bili v ozadju tisti, ki podpirajo tiho družbeništvo naprej? Jaz se bojim,
               spoštovana gospa ministrica, da je ta predlog zakona spisan tako, da tisti, ki so že
               do zdaj zlorabljali ta institut tihega družbeništva, odpirajo šampanjec, kajti vedo,
               da s takšnim zakonom, kot ga Vlada predlaga, se ne bo preprečil ta namen, ki ga z
               našim zakonom, ki smo ga vložili v Slovenski demokratski stranki, želimo preprečiti.
               Zakaj omogočati tiho družbeništvo, zakaj omogočati, da se zadeve zakrivajo, če to ni
               potrebno? Naj bo zadeva javna, naj bo jasno vsakomur, kdor seveda želi. Ne glede na
               to, da se sklicujete, ali tudi v koaliciji nekateri, da poznajo ta institut tudi
               druge države ali pa nekatere izmed evropskih držav. Strinjam se, ampak verjetno tam
               niso tako inovativni ali pa imajo represivne organe, imajo organe nadzora, ki
               preprečujejo ali onemogočajo te zlorabe. Samo ta zakon, ki smo ga vložili v Slovenski
               demokratski stranki, bo deloma, govorim deloma, ne v celoti, onemogočil ali pa
               prerezal peruti tem zlorabam tako imenovanih tihih družbenikov. Kakšne bi bile
               posledice vseh teh prikritih dejanj, mogoče nekoliko kasneje. Zdaj bi komentiral samo
               še te rešitve, ki jih dajete v vašem zakonu.</p>
               <p>Omenili ste, da bo treba razkriti ali pa dobiti soglasje nadzornih svetov, tisti, ki
               bodo 10 % družbeniki ali pa lastništvo v 10 %. Že kolega Andrej Vizjak je prej
               govoril o tako imenovani povezanosti ali zlizanosti nadzornih svetov, uprav družb pa
               tudi drugih. Praksa kaže ali pa podatki, dokazljivi primeri, da je neka skupina
               ljudi, ki v bistvu eden drugemu držijo, po domače rečeno, špuro, šrango. Je nadzornik
               v eni firmi, ta nadzornik, ki je v tej firmi, je predsednik uprave ali pa direktor v
               neki drugi firmi in tako naprej. In je to vse neka skupina ljudi, ki obvladuje.
               Tisti, ki bodo želeli ali pa delajo v ozadju take nepravilnosti ali pa zlorabe, bodo
               ravno tako tudi v nadaljevanju.</p>
               <p>In sedaj še eno vprašanje, ki ga sam sebi postavljam, in verjamem, da je verjetno
               veliko resnice v tem, kar želim zdaj povedati. Kam je šlo na milijone evrov ali
               milijarde evrov, ki so se v Sloveniji ustvarile, pa so poniknile neznano kam oziroma
               verjetno se ve, kam: na Ciper, v Liechtenstein in tako naprej. Poglejmo SCT. Firma,
               ki je dobila vsa večja dela v državi, kasirala je milijarde evrov. Vemo, da
               podizvajalcev ni plačevala. Pomeni, da je dobila plačano, tiste, ki so neke stroške
               tej firme povzročali, ni izplačala. Pomeni, da ta denar so prejeli. Kam je poniknil?
               Verjetno, da ne na slovenske banke. Mnenja sem, če ne celo prepričan, da so verjetno
               ravno skozi kakšna tiha družbeništva ali pa skozi take načine ta denar speljali v
               tujino. Ampak ker se glede na obstoječo zakonodajo, tudi glede na povezanost tako
               organov pregona, sodstva, tožilstva in verjetno drugih nadzornih funkcij, prvič,
               verjetno ne želi tega razkriti, drugič, verjetno pa so tudi velike težave, da se kaj
               takega odkrije. In tihi družbeniki ali pa tihe družbe so, sem trdno prepričan, eden
               izmed pomembnih načinov, kako se je teh zlorab v preteklosti verjetno veliko ljudi
               tudi posluževalo. Verjetno je to SCT, Vegrad pa še marsikdo. To so firme, ki so
               dobile denar od države, niso plačale svojih delavcev, niso plačale svojih izvajalcev.
               A tega denarja ni. Povejte mi, kako je ta denar lahko poniknil na račune v
               Liechtenstein, na Ciper, pa bog ve kam še.</p>
               <p>Spoštovana koalicija, verjamem, da boste ta zakon, ki ga danes predlagamo, zavrnili,
               zopet pod pretvezo, da vladni zakon to rešuje, ampak verjemite mi, prej kot v nekaj
               mesecih, ko se bo vladni zakon obravnaval in sprejel, bomo lahko dokazali skozi
               primere, da ni prinesel pričakovanih učinkov, in verjetno bomo zamudili kar nekaj
               mesecev po nepotrebnem, da bi preprečili še nadaljnje pešanje in uničevanje
               slovenskega gospodarstva skozi institut tihih družb.</p>
               <p>Zato sam ta zakon Slovenske demokratske stranke podpiram. Verjamem in sem prepričan,
               da je edini, ki lahko v tem trenutku to področje vsaj deloma uredi. Hvala lepa.</p>
            </sp>
            <sp xml:id="SDZ5-Redna-25-2011-03-01.sp27">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Rudolf Petan. Pripravi naj se Jožef Jerovšek.</p>
            </sp>
            <sp xml:id="SDZ5-Redna-25-2011-03-01.sp28">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovana ministrica, kolegice in kolegi!</p>
               <p>Včeraj sem ravno na to temo ministrici želel postaviti poslansko vprašanje, pa je
               bila zadržana, pa bomo danes morda lahko več komunicirali.</p>
               <p>Dejstvo je, da kar naprej od vladajoče koalicije poslušamo, da predlogi, ki jih
               pripravljamo v opoziciji, v Slovenski demokratski stranki, niso primerna podlaga za
               nadaljnjo obravnavo, zaradi takšnega ali drugačnega razloga. Jaz ob tem rad večkrat
               rečem, potem se vprašajmo, ali je Vlada primerna za nadaljnje vladanje. Dejstvo je,
               da so tihe družbe pereč problem v Sloveniji. Tega problema dolgo ni bilo, ker
               enostavno ni bilo odkrito, da je nekdo tihi družbenik, pa je posloval s podjetjem v
               večinski državni lasti, seveda do takrat ni bilo problema. In še potem, ko se je
               začelo opozarjati na posamezne primere, se to ni resno jemalo. Do resne obravnave je
               prišlo takrat, ko je postalo še slepcem vidno in jasno, da je direktor Taluma tudi
               tihi družbenik neke tihe družbe, s katero sam posluje. Takrat je zadeva postala malo
               bolj resna. No, in zdaj očitno je nekdo to začel tudi resno jemati, ne samo mi, ki
               smo na to opozarjali. Včeraj je predsednik Vlade, ko je odgovarjal na poslanska
               vprašanja, dejal, da če se s kakšno zadevo ne strinjamo, če imamo drugačno mnenje ali
               kritiziramo, naj damo alternativni predlog. Mi smo dali alternativni predlog tihim
               družbam – alternativa tihi družbi je javna družba ali pa vsaj, da so vsi elementi
               javni, poznani, potem ne more biti ničesar skritega, ne more biti predmet nekih
               insinuacij, kaj pa če je tako, kaj pa če ni tako, pa nimate prav, pa se ne ve... Se
               pravi, če je javno, potem se ve. Poleg tega je pa nekaj tudi treba poudariti. Drži,
               da imajo v Nemčiji, recimo, tihe družbe. Ali gre za tako obliko kot pri nas, ne vem,
               vendar imajo tiho družbo. Toda če hočete, da nek sistem dela, potem morajo vsi
               sistemi v družbi delovati, tudi sodni sistem, tudi davčni sistem, vse mora delovati.
               Pri nas ne deluje niti eno niti drugo. In potem prihaja do takšnih anomalij, kot so
               tihe družbe, da to ni primerna oblika za našo trenutno situacijo. In če je to tako,
               potem se je treba prilagoditi in narediti takšen sistem, da bomo tisto, kar ne
               deluje, nekako zaobšli, pa bo kljub temu zadeva javna, prezentna in vidna in ne bo
               možno manipulirati. To pa je, da je zadeva javna. Tako pač je pri nas. In jaz moram
               priznati, da soglašam s tem, kar je pred menoj en govorec že predstavil. Vlada je
               predlagala predlog, in predlog je tukaj, da recimo občinski svetnik ne more biti
               predsednik gasilskega društva ali pa predsednik, ne vem, društva ljubiteljev malih
               živali ali pa planinskega društva, ker lahko pride do konflikta interesov, ker občina
               posluje z njim, on je pa svetnik. In zdaj, lepo vas prosim, predsednik gasilskega
               društva ne bi smel biti, pa je vse javno, kajti tudi občinski proračun je popolnoma
               javen in se natanko ve, koliko dobi gasilsko društvo, ki ga zastopa ta oseba, ki je
               eventualno svetnik, to ne gre, po drugi strani je pa lahko, ne vem, predsednik uprave
               nekega podjetja, ki ima milijardno realizacijo, kar je seveda pozitivno, pa lahko
               posluje sam s seboj, ker je tihi družabnik. To pa je dovoljeno? Tam pa mahamo po
               občinskih svetnikih, da ne smejo biti svetniki, če so še istočasno predsedniki nekega
               društva, ki dobi na leto mogoče nekaj tisoč evrov iz občinskega proračuna. To ni
               logike, to je skregano z zdravo pametjo. In pri občinskem svetniku je konflikt
               interesov, tukaj pa konflikta interesov ni. In jaz ne razumem, zakaj se toliko
               upiramo temu, da bi stvari enkrat spravili na zeleno vejo. In zdaj mi predlagamo
               zakon, da je zadeva javna, v taki ali drugačni obliki, saj zdaj detajli niso
               pomembni, ampak da je zadeva javna, da je prezentna, da nikoli ne moremo reči, "ja,
               mi pa nismo vedeli, da je neki tihi družbenik". Če tega ni, potem je zadeva jasna.
               Vlada – če imam zadnjo verzijo tega zakona – pripravlja, kot je ministrica tudi
               omenila, da se bo nadzorni svet s tem moral seznaniti, da mu bo nekdo moral
               prišepniti, da je nekdo tihi družabnik. Ja kaj pa, če ne bo prišepnil nadzornemu
               svetu? Kaj pa, če nadzorni svet ne bo dobil pravih podatkov, pa bomo potem zopet čez
               eno leto lahko govorili "ja, nekdo nas je zavedel, nekdo je ukradel mojo
               identifikacijo", se bomo izgovarjali. Kako bomo vedeli, kdaj imajo oni pravi podatke?
               Poleg tega pa, poglejte, gospa ministrica, nekaj bi vam še želel povedati. Danes smo
               imeli tudi neko preiskovalno komisijo. Ni zdaj pomembno katera, za kaj gre, ampak tam
               smo ugotavljali o prevzemni zakonodaji za prevzeme firm v preteklosti in smo prišli
               do zaključka, da je zakonodaja vedno zaostajala za en korak za fanti, ki so bili
               iznajdljivi, ali pa so imeli informacije ali pa so izkoriščali. In mi smo vedno, ko
               smo ugotovili neke korake, je vsaka vlada, katera koli je bila, popravila zakonodajo
               za tisto zadevo, ki smo jo ugotovili. Smo popravili. Ampak fantje so si vedno
               izmislili nov korak in mi smo bili zopet en korak zadaj. Ampak poglejte, kaj se pa
               sedaj tukaj dogaja pri tihih družbah. Pri tihih družbah pa že vemo, da je ta famozni
               direktor uprave Taluma bil tihi družabnik tihe družbe. To se pravi, v tem primeru,
               tudi če bi nadzorni svet ugotavljal, tako kot je v vašem zakonu predvideno, tega ne
               bi ugotovil, zato ker je on tihi družabnik neke družbe. Tihi družabnik tihega
               družabnika. Kako? To se pravi, nadzorni svet ne bi mogel ugotoviti. Nadzorni svet
               enostavno ne bi mogel ugotoviti, ne bi dobil podatka. In lahko ugotovijo še tretjo
               stopnico, tihi družabnik tihega družabnika na tihi družbi pri tihem družabniku. To je
               tudi, saj ni nikjer prepovedano, da to ne bi bilo, če je tihi družabnik. V petem
               kolenu lahko pride. In zdaj Vlada predlaga rešitev, ki je že še dva koraka zadaj. Se
               pravi, nikoli ne moremo priti na zeleno vejo po tem predlogu, zato ker lahko pride v
               peto koleno v tiho družbo. Nadzorni svet do tega podatka ne bo mogel priti. In zakaj
               bi se zdaj morali mučiti s tem, pa nadzorni svet mora ugotavljati, pa iskati, ne vem,
               kakšne informacije kjerkoli, v Liechtensteinu ali po Cipru, ali je kdo kje tihi
               družabnik, ali je kdo lastnik. To je nonsens. Podatkov ne bodo imeli, veselo bo šlo
               vse naprej. Veselo bo šlo vse naprej, in to mene moti pri tem vladnem predlogu. Moti
               me tudi to, da a priori zavračate naše predloge, čeravno se kaže, da je, bolj v
               koraku s tistimi, ki skušajo to preigrati, bolj je v koraku kot pa zakon, ki ga
               predlaga Vlada. To je že jasno, ker imamo predlog, ki to dokazuje. In mi ne bomo
               rešili tistega problema, ki se je zgodil v Talumu, na tak način. Tisto je še vedno
               skrita zadeva, bo še vedno, res, da en korak gre mogoče naprej, ampak ta primer je že
               pokazal, da ne bo učinkovit. Sedaj bodo vsi vedeli, da moraš iti v tretje koleno s
               tiho družbo ali s tihim družabnikom, pa nadzorni svet tega ne bo vedel. In če zdaj
               primerjamo to z občinskim svetom, tam je konflikt interesov, če je predsednik
               gasilskega društva občinski svetnik, ko dobi nekaj tisoč evrov, ali pa recimo
               planinskega društva, ko dobi nekaj tisoč evrov, tu, ko gre pa lahko za milijone, in
               to se je pokazalo, da imamo takšne primere, tu je pa problem, da bi se obelodanilo in
               se naredilo nekaj javno. To enostavno ne gre skupaj. Tu se res lahko vprašamo, komu
               zdaj to koristi. Jaz dvomim, da tisti, ki sedite v Vladi, da ste kakšni tihi
               družabniki, jaz to dvomim. To mi morate res reči: "Jaz pa sem." Potem bom verjel,
               drugače pa vem, da niste. In ne vem, za koga nastavljate hrbet, tega ne razumem, to
               mi ni jasno, komu nastavljate hrbet, da se lahko potem nekateri izživljajo. In če to
               ne bi bilo tako, potem ne bi pred kratkim dobili podatka, da je v Liechtenstein in
               Ciper, samo ti državi sta bili omenjeni, v zadnjem času nekako transferirano nekaj
               100 milijonov evrov iz Slovenije. Jaz si predstavljam, da nek direktor uprave ali nek
               podjetnik ni mogel kar tako iti na pošto ali na banko, pa reči, "zdaj mi pa nakažite
               denar v Liechtenstein ali pa na Ciper ali pa še kam drugam". Tega verjetno ni. Ampak
               je to moralo iti po nekih čudnih kanalih, da se sploh ne ve, da kdo to pošilja, preko
               poštnih nabiralnikov. In tihe družbe so idealna oblika za funkcioniranje poštnih
               nabiralnikov. Jaz podpiram ta naš predlog in mislim, da je v tem primeru, ko že lahko
               primerjamo z vladnim predlogom, bistveno boljši in gre bolj v korak s časom, bolj v
               korak s tistimi, ki želijo mešetariti in izigravati, če hočete, javni interes ali
               konflikt interesov. In zato bom naš predlog podprl. Hvala.</p>
            </sp>
            <sp xml:id="SDZ5-Redna-25-2011-03-01.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Jožef Jerovšek. Pripravi naj se Franc Pukšič.</p>
            </sp>
            <sp xml:id="SDZ5-Redna-25-2011-03-01.sp30">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Pred sabo imamo zakon, ki bi vsaj za malenkost reševal akutni problem slovenske
               družbe in finančne ter gospodarske situacije. Vlada nam vsakodnevno zagotavlja, še
               včeraj gospod predsednik Vlade, kako se po najboljših močeh trudijo, da se Slovenija
               ne bi potopila. Ko pa poslušamo današnje reakcije in stališča vladnih strank in gospe
               ministrice, pa ugotavljamo, da je takšno govorjenje sprenevedanje, pesek v oči s
               strani Vlade in vladne koalicije, kajti Vlada očitno noče ukrepati vsaj tam, kjer so
               bila nekatera dejanja razkrita, se pravi dejanja, ki dišijo po gospodarskem
               kriminalu, ki jih ni mogoče tolerirati. To, kar se je razkrilo v primeru gospoda
               Topleka, direktorja Taluma, da je tihi družbenik dveh tihih družb, seveda večkratno
               zakrita zadeva, s katerimi državna firma, katere direktor je, posluje in tja očitno
               prenaša dobičke, s tem pa pomaga potapljati državno premoženje. To za Vlado ni
               problem. Vemo, da je to samo vrh ledene gore, za samega gospoda Topleka govorijo, da
               je v bistveno več družbah tihi družbenik in da je na podlagi tega izjemen mogotec.
               Namesto da nam bi ministrica povedala, kako je ukrepala zoper tega direktorja, ki je
               direktor v družbi, ki je praktično 80 ali 90 % v državni lasti, ministrica pripravi
               zakon, ki skuša komunicirati z javnostmi, da nekaj dela, ampak da bi se ja problem
               prikril, da bi zaščitila takšne primere.</p>
               <p>Gospa ministrica, direktno vas vprašam, ali vam je predsednik Vlade naročil, da
               morate narediti vse, da se tega konkretnega direktorja Topleka, ki je bil kandidat
               njegove stranke na državnozborskih volitvah, zaščiti. In ker je bil tam v tisti
               tovarni v času tega še drug poslanec, gospod Levanič. Očitno ščitite vse te rabote.
               In na kakšen način se Vlada skuša boriti in javnosti prikazati, da bo nekaj naredila.
               Oni se strinjajo, da nekaj je treba narediti, ampak kot beremo, Vlada predlaga globo
               za prikrivanje tihega družbeništva v nadzornem svetu. In v Financah piše, Topleka bi
               doletelo 4 tisoč evrov globe. To je norčevanje, norčevanje Vlade in ministrstva,
               kajti za enega običajnega slovenskega državljana je 4 tisoč evrov globe seveda
               ogromna kazen. To je nad letnim dohodkom skoraj povprečnega Slovenca. Za takšne
               primere in za te ljudi pa je to poigravanje, igračkanje, je pokrivanje njihovih
               rabot. Glejte, značilen primer je, kaj se mogočnežem zdijo takšne vsote. Zadnjič, ko
               je bilo v javnosti razkrito prejemanje provizij, podkupnin v Nišu s strani gospoda
               Jankovića in še štirih družbenikov, tako vsaj poročajo, v višini sto tisoč evrov, je
               gospod Janković reagiral, štirje bi tam bili udeleženi, to se pravi 25 tisoč evrov,
               "to zame ni denar, da bi jaz za 25 tisoč evrov šel v neko stvar, imel sem 15 tisoč
               evrov plače, brez nagrad, brez vsega, za tak drobiž se jaz ne pogovarjam". In
               verjamem, da je za gospoda Jankoviča 25 tisoč evrov drobiž. Kajti vemo, kar se
               razkriva sedaj, kaj je na Cipru, kaj je v Liechtensteinu. In to je drobiž za gospoda
               in tudi za tega gospoda Topleka iz Taluma je to drobiž. Ampak ti denarji so odtekli
               iz žepov davkoplačevalcev, iz državnega premoženja. In ob tem je Vlada brezbrižna, to
               je treba pravzaprav legalizirati, da ne bodo gospodje baroni te koalicije očrnjeni
               pred javnostjo, da so naredili nekaj, kar je vsaj sporno, če že ne kaznivo. Vlada
               pokriva nedela teh ljudi, baronov svoje koalicije. Če sem prav zasledil, je tudi
               gospod Goran Klemenčič opozoril na ta problem. Človek, ki je na čelu protikorupcijske
               komisije. Torej dajete nezaupnico tudi njemu, ko nasprotujete temu zakonu. Zakaj ste
               ga pa potem postavili na čelo neke komisije, če se ne sme boriti proti korupciji? A
               potem drži tisto od sociologa Urbana Vehovarja, da je vladna koalicija ugotovila, da
               je gospod Klemenčič nevaren, da se iskreno bori proti korupciji in da ga je treba
               proglasiti za neumnega ali pa ga fizično odstraniti, likvidirati. Ali je potem to
               čista resnica? Bi rekel, da na podlagi reakcij na ta zakon, da v vladni koaliciji
               takšna razmišljanja obstajajo. Ta zakon, gospa ministrica, gospodje iz koalicije, je
               lakmusov papir vaše pripravljenosti boriti se zoper anomalije v naši družbi, zoper
               korupcijo. Ali pa jo želite pospeševati? Po reakcijah na ta zakon v teh poslanskih
               skupinah je korupcija, če jo pravi izvajajo, pravi baroni, če so pravi direktorji, je
               to nekaj zaželenega, nekaj dobrega, pravzaprav je nekaj narobe s tistimi, ki na to
               opozarjajo. Pa naj bomo poslanci iz opozicije, ali naj bo gospod Goran Klemenčič iz
               protikorupcijske komisije. Pozivam vas iz vladne koalicije, ne se norčevati iz
               državljanov, prenehajte se norčevati. Treba je ukrepati in treba je s tem zakonom,
               delčkom tistega, kar mora biti sprejeto, ukrepati. Hvala lepa.</p>
            </sp>
            <sp xml:id="SDZ5-Redna-25-2011-03-01.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Pukšič. Proceduralno, gospod Pukšič? Postopkovni predlog.</p>
            </sp>
            <sp xml:id="SDZ5-Redna-25-2011-03-01.sp32">

               <speaker>FRANC PUKŠIČ:</speaker>

               <p>Ja, predsednik. Pozdrav, kolegice in kolegi!</p>
               <p>Glede na to, da je bilo postavljenih v tej razpravi veliko vprašanj, se ne bi želel
               sam v svoji razpravi ponavljati in postavljati ponovno nekaterih vprašanj, bi prosil,
               če bi ministrica odgovorila na postavljena vprašanja, ker bo potem razprava lahko
               vsebinsko nekoliko drugače tekla.</p>
            </sp>
            <sp xml:id="SDZ5-Redna-25-2011-03-01.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gre za splošno razpravo. Tu se lahko ministrica oglasi ali ne, ker ne gre za
               vprašanja in odgovore. Ampak očitno se bo ministrica oglasila, ker se je že prijavila
               k besedi.</p>
               <p>Besedo ima mag. Darja Radić.</p>
            </sp>
            <sp xml:id="SDZ5-Redna-25-2011-03-01.sp34">

               <speaker>MAG. DARJA RADIĆ:</speaker>

               <p>Hvala lepa.</p>
               <p>Mislim, da je prav, da se oglasim. Začela bom kar z zadnjimi vprašanji.</p>
               <p>Vem, da to samo odpira vrata zato, da bomo še nekaj časa poslušali zgodbo o gospodu
               Topleku in o njegovem primeru, ki ga ni reševal predsednik Vlade in tudi ni nikomur
               naročal, tudi nam ne naroča predsednik Vlade, kako naj ravnamo v posameznih primerih.
               Mogoče se je to dogajalo v kakšnem drugem času, pod kakšno drugo vlado. V primeru
               Topleka in namiga, da je nekaj narobe v tej družbi, so reagirali organi, ki so za to
               pristojni v vsaki normalni državi, in sicer nadzorni svet te družbe. Kot sem
               seznanjena, je bila opravljena revizija neodvisnega revizorja, ki ni pokazala
               kakršnekoli napake. Če pa vi mislite drugače, imate pa vso možnost po obligacijskem
               zakonu in po drugih zakonih sprožiti vse postopke za pregon.</p>
               <p>Gospod Petan, se opravičujem, včeraj sem bila v Bruslju na energetskem svetu, kjer
               smo se srečali ministri za energijo. Mislim, da je bila moja odsotnost opravičena. In
               jaz bom danes in tudi ob naslednji priložnosti z veseljem odgovorila na zastavljeno
               vprašanje. Nobenemu ne nastavljamo hrbta, gospod Petan. Ta zakon in te predloge so
               pripravljali moji sodelavci, konkretno gospa Helena Rus, sodelavka na Ministrstvu za
               gospodarstvo, ki se ukvarja z zakonom o gospodarskih družbah. Tako da ni bilo
               nobenega odvetnika in noben parcialni interes ni tukaj vključen. Dejstvo pa je, da s
               tem predlogom zakona, ki smo ga mi sedaj predlagali, želimo ohraniti normalne razmere
               tudi na področju korporacijskega upravljanja v tej državi. Tudi meni in vsem nam bi
               bilo najljubše črtati celo poglavje o tihih družbah. Ampak veste, kaj to pomeni? To
               pomeni, da si zatiskamo oči pred problemom, ki ga samo črtanje poglavja v Zakonu o
               gospodarskih družbah ne rešuje. Še vedno se bodo sklepale take pogodbe, še zmeraj se
               bodo taki posli delali na podlagi drugih zakonov, na podlagi obligacijskega zakona,
               kjer so pogodbena razmerja določena. Samo en problem je. V tem primeru bo šlo res
               samo za pogodbeni odnos. Tukaj, ker je to vključeno v zakonu o gospodarskih družbah,
               pa imamo možnosti, da se tudi drugi, ostali elementi korporacijskega upravljanja,
               pravice in obveznosti se drugače določijo.</p>
               <p>In še nekaj imam občutek. Vsi mešate, tiha družba ni družba. Tihi družbenik ima
               pogodbeni odnos z eno družbo in ni nobenega problema, da se ne ugotavlja v skladu s
               predlogom zakona, ki smo ga že dali v proceduro, tiho družbeništvo zaradi mene v
               stotem kolenu. Želim samo to povedati, da v bistvu s tem predlogom zakona, ki ga vi
               sedaj predlagate, ne rešujemo problema. S tem predlogom, ki ga bo pa Vlada, in
               verjetno se bomo takrat še precej pogovarjali o rešitvi, pa dajemo možnost, da se
               tihi družbeniki razkrijejo, seveda predvsem tam, kjer ima država interes. Zakon o
               gospodarskih družbah ni pisan samo za družbe, kjer ima država lastništvo. Je pisan
               tudi za vse družbe, in moramo tudi malo misliti, kaj pravzaprav delamo s temi
               rešitvami zakona. Zato smo se odločali, da gremo, tudi če se to nanaša na privatne
               družbe, s temi določili in zahtevamo razkritje tihih družbenikov njihovemu nadzornemu
               svetu. Jaz mislim, da je to dosti primerna rešitev. In tukaj, če prav razumem, ni
               pomembno, v kateri družbi, ali je to glavna ali hčerinska, v kateri koli družbi tihi
               družbenik mora ta razmerja razkriti. Ne samo on, tudi njegovi družinski člani. Nismo
               pa želeli, da se v zakonu o gospodarskih družbah posebej še določajo ena pravila za
               družbe, ki so pa v delni državni lasti. Ne moremo tega narediti, ker potem cel sistem
               korporativnega upravljanja podremo. Vlada je zato tudi sprejela sklepe, s katerimi je
               pa agenciji naročila, ki bo upravljala oziroma že upravlja s temi družbami, ki so v
               enem delu že v državni lasti, da tam pa sploh se morajo razkriti vsa ta razmerja, In
               te podatke bo agencija imela. Zdaj pa ne vem, ali bomo delali pa javne sezname, ali
               bomo v tej državi vse že imeli, potem dajmo še davčne račune razkriti pa vse. Ali
               bomo vse imeli obešeno? To se mi pa tudi ne zdi več primerno. Nekje se mora pa ta
               nadzor tudi nehati. Seveda pa imamo v primeru suma kaznivega dejanja v tej državi že
               izpostavljene jasne instrumente, s katerimi lahko tovrstna dejanja preganjajo.
               Namesto da o tem razpravljamo tu, jaz predlagam, da tisti, ki imate informacije
               oziroma ste dolžni po zakonu in po ustavi, da to prijavite organom pregona. Če imate
               te informacije.</p>
               <p>Kam so šli milijoni, milijarde, gospoda Grilla seveda ni, naj vpraša tiste, ki so
               pili šampanjec in odpirali šampanjec v preteklih šestih letih. In ta omreženja, o
               katerih je govoril, mislim, da s tem zakonom in s temi določbami ne bomo rešili tega
               problema. To je bolj problem kazenske zakonodaje in preganjanja povezav, ki so
               nepravilne. Ne moremo vse v en člen spraviti in rešiti vse probleme, ki so se v tej
               državi nakopičili predvsem v zadnjih letih.</p>
               <p>Upam, da sem odgovorila na vsa vprašanja. Še enkrat poudarjam, da bomo verjetno že na
               naslednji seji obravnavali spremembe zakona o gospodarskih družbah, ki po mojem
               mnenju mnogo bolj primerno urejajo vprašanje delovanja tihih družb v Sloveniji. Hvala
               lepa.</p>
            </sp>
            <sp xml:id="SDZ5-Redna-25-2011-03-01.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Andrej Vizjak, kot predlagatelj.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp36">

               <speaker>MAG. ANDREJ VIZJAK:</speaker>

               <p>Spoštovani predsednik, jaz ne vem, kaj mi je še storiti. Jaz sem štirikrat na
               obravnavi decembra povedal rešitve tega zakona, trikrat že tu danes, in še enkrat
               slišim od ministrice, da ne razume, v čem je bistvo tega predloga zakona. Mi ne
               črtamo zgolj poglavja v zakonu o gospodarskih družbah glede tihih družb, temveč je v
               zakonu pomemben tudi 6. člen. Ministrica pravi, da s tem ne bomo rešili problema, ker
               bodo lahko družbeniki med sabo ali družbenik z družbo sklepali neke pogodbe ali neka
               razmerja po obligacijskem zakonu in ostali še naprej prikriti, torej to ne rešuje
               problema. Ni res. 6. člen, spoštovana ministrica, če ga niste prebrali, vam ga bom
               jaz zdaj prebral, pravi, da je treba vpisati v sodni register vsak pravni posel in
               tej prijavi predložiti tudi akte, s katerimi je oseba tako ali drugače v razmerju do
               družbenikov ali med družbenikom in družbo. Res je, omogočimo te pravne posle, ni
               noben problem, posli so lahko, vendar morajo biti vpisani v register, in to je
               bistvo, niso več skriti in prikriti javnosti. To je bistvo. Mi ne želimo omejevati
               proste podjetniške svobode, ker je to lahko škodljivo za gospodarsko aktivnost te
               države, želimo pa da so le-ti transparentni, ker je to dobro tudi v luči davkarije.
               In vas zdaj sprašujem v novem vidiku vseh teh razmerij tihih družbenikov, kako pa je
               davčni vidik, če zadeve niso prijavljene in so prikrite, je davčni vidik še kako
               pomemben in kar kliče po utaji davkov in tudi prikrivanju obveznosti do javnih
               blagajn.</p>
               <p>Še enkrat. Predlagatelji predlagamo dvoje. V bistvu predlagamo, da se institut tihe
               družbe v zakonu o gospodarskih družbah ukine, in hkrati predlagamo, da mora biti
               vsako razmerje med družbo in družbenikom ali med družbeniki v družbi, vpisano v
               register in temu vpisu morajo biti predloženi tudi ustrezni akti. Če temu ni tako,
               torej če to ni predloženo v register, potem je tak pravni posel ničen, to predlagamo
               v 6. členu. Torej preprečujemo možnost tega, kar pravite, da zakon ne bo dosegel
               svojega namena. In še enkrat smo prepričani, da vaša rešitev ne bo prinesla
               namena.</p>
               <p>Govorite, da naj mi kot predlagatelji prijavimo tiste tihe družbenike, ki to
               zlorabljajo, ustreznim organom pregona. Mi smo se z enim takšnim tihim družbenikom,
               za katerega smo izvedeli, že ukvarjali. Tudi na Komisiji za nadzor javnih financ smo
               gospoda, ki je, mimogrede, zaposlen v državni firmi in je tudi zelo premožen možakar
               v tistem koncu Slovenije, smo ga želeli malo povprašati o teh razmerjih. Ignoriral,
               spoštovani predsednik Državnega zbora, je naš parlament in našo komisijo, ni prišel
               in se tudi ni opravičil. Da bi vsaj rekel: "Nimam časa za vas poslanci, ker sem na
               počitnicah ali ker štejem evre ali dolarje ali funte ali kune celo." Ne, gospod ni
               prišel, ni se opravičil in je s tem pokazal odnos do parlamenta. In ta odnos Vlada z
               ministrico še naprej ščiti. Saj gospodu ni bilo treba položiti ministrici, ne Vladi,
               ne nikomur nobenega računa, pa je mimogrede direktor državne firme, Talum je še vedno
               v večinski državni lasti. Še huje, ministrico smo prosili, Vlado smo pozvali, naj
               razkrije še ostale tihe družbenike samo tam, kjer so hkrati tudi v organih vodenja in
               nadzora državnih firm ali pa so funkcionarji v tej državi. Nič od tega nismo dobili.
               In zdaj ministrica poziva, naj mi ovadimo tiste tihe družbenike. Spoštovana
               ministrica, najprej jih moramo razkriti, enega smo oziroma so mediji, ker je pač
               prišel v spor s svojim tihim družbenikom, saj drugače ga ne bi niti zbezali na plano,
               če se ne bi možakar boril za svoje milijone, ki so izhajali iz tihega družbeništva.
               In zato smo detektirali problem, ki smo ga hoteli dodatno raziskati in razčistiti, pa
               nam ne uspe, ker nočete sodelovati pri tem. Jaz sem včeraj predsednika Vlade pozval,
               ali se bo zavzel za to, da bodo razkriti tudi vsi bančni in drugačni računi teh
               gradbenih tajkunov, firm, ki so v stečaju v tujini in doma. Pa je rekel, da nič nima
               proti. Od njega pričakujem aktivno vlogo pri tem razkrivanju, ne pa, da nič nima
               proti. In tudi od vas pričakujem aktivno vlogo pri preprečevanju tega deviantnega
               pojava korporacijskega prava v Sloveniji, ne pa, da nič nimate proti. To je bistvo.
               In se tukaj ne razumemo. Zato vztrajamo pri teh rešitvah, ki jih predlagamo.</p>
            </sp>
            <sp xml:id="SDZ5-Redna-25-2011-03-01.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Pukšič, pripravi naj se Alojz Potočnik, za njim Jože Tanko.</p>
            </sp>
            <sp xml:id="SDZ5-Redna-25-2011-03-01.sp38">

               <speaker>FRANC PUKŠIČ:</speaker>

               <p>Hvala lepa tudi za tiste odgovore, ki ste jih dali, gospa ministrica, prej, ampak jaz
               verjamem, da se vam je tam v enem stavku nekoliko zareklo, kot ste dejali, da se
               nadzor pa vendarle v neki točki mora nehati. Upam, da niste tako mislili, sicer pa,
               če sodim po tej vladi in ministrih, ki so v tej vladi, pa je to mogoče strategija in
               doktrina te vlade, sploh LDS in Zaresa, ki pa izhaja iz LDS – saj to je isto, vse je
               eno in isto – kjer je prišel, povedal, se zlagal javnosti – in se nič ni zgodilo,
               minister Golobič, kjer se je pokazalo, kako in kaj se dobivajo na osebni ravni
               krediti – in se nič ni zgodilo, kjer so se na preiskovalni komisiji mirne duše
               zlagali okrog podjetij v tujini gospodje Jankoviči – in se nič ni zgodilo. Seveda
               organi pregona niso nič naredili, vsaj za enkrat ne, vsaj obelodanilo se to ni. In
               tudi tokrat, ker je na spletni strani, Finance so dale na spletno stran tudi to
               pogodbo o gospodu Topleku, pogodbo o ureditvi medsebojnih razmerij tihe družbe. Jaz
               ne vem, v katerem slovenskem zakonu piše, da je lahko v členu tudi alineja, ki pravi,
               da tiha družba navzven ne bo uporabljala oznake za tiho družbo, temveč ima ta pogodba
               in ureditev po njej le interni značaj. To je definitivno koruptivno dejanje. In če je
               koruptivno dejanje, bi že zaradi tega morali ukrepati. Sploh tisti, ki imate
               dovoljenje, pravico, da z mojo državo upravljate.</p>
               <p>V tretjem členu te pogodbe tudi piše, da je nosilec tihe družbe preko družbe SHOP, d.
               o. o., dolžan vabiti tihega družbenika. Torej tiha družba, tihi družbenik. Torej
               dolžan je vabiti tega gospoda Topleka na sestanke, kot če bi bil družbenik, in z njim
               tudi usklajevati vse morebitne transakcije. Kaj vse iz tega izhaja, ljubi bog? Iz
               tega izhaja lahko tudi to, da bodo nekateri denar, profit namenjali za kakršnakoli
               dejanja. Oprostite, če hočete tudi teroristična dejanja. In seveda navzven bo to vse
               legalno in korektno. Sam sem v poslanskem vprašanju tako pisno kot ustno pozval
               ministra za finance, da ne more takšen človek biti na vrhu, torej predsednik
               nadzornega sveta Nove Kreditne banke. Ampak, spoštovana gospa ministrica, povedali
               ste, da so nadzorniki naredili in sedaj ste si pilatovsko vsi v tej vladi umili roke.
               Nadzorniki so pa rekli O. K., vse je super, ker so naredili revizijo. Ministrica,
               dovolite, dobil sem nekaj strani tanko napisanih, torej vsaj nekaj nepravilnosti, ki
               so se tukaj dogajale. No, pa začnimo s tem pilatovskim umivanjem rok, kako so
               nadzorniki vse skupaj naredili in kako so revizije svoje naredile.</p>
               <p>Dogajanje leta 2007. Januarska revizija je bila kljub temu, da so izbrali nadzorni
               svet, dogovorjena. Franc Kolenc iz revizijske hiše Valuta je še pred časom služboval
               v Novi Ljubljanski banki. Zvežite, s kom v Talumu je sodeloval Franc Kolenc in s kom
               je sodeloval v Novi Ljubljanski banki. Gradivo so pripravljali določeni vodje služb,
               ministrica, in pisali poročilo, kot da so oni revizorji. Torej jaz sem vodja službe
               in napišem poročilo, pod katerega se boste vi kot revizorka podpisali. Ali si
               predstavljate, gospa ministrica, da bom za sebe, za vodjo službe napisal, da sem
               lopov, da sem kradel, da sem, recimo, dal denar v gradnjo golf igrišča, da je moj
               direktor Taluma tajni družbenik neke tihe družbe, ki je sklenila pogodbo? Gradbeno
               podjetje je sklenilo pogodbo, ki jo je moj direktor podpisal za ureditev dvorišča in
               tako dalje za 350 milijonov, ker so bili takrat še milijoni SIT, ta pogodba pa je na
               koncu narastla na 1 milijardo. Kaj se je tu vmes zgodilo? Ali je mogoče gospod Danilo
               Toplek postal tudi preko takšne pogodbe tihi družbenik nekih drugih podjetij? Ne
               smejte se mi iz tiste klopi, spoštovana gospodična ali gospa, ker se delate norca iz
               te države in iz teh ljudi, in to dopuščate. In to je dejstvo. Poslušajte, tega ni
               napisala verjetno moja mama, ki ne ve, kje Talum stoji, ampak nekdo, ki je bil
               desetletja v Talumu v službi, verjetno pa tudi ne tisti, ki je premog v peč metal,
               ampak nekdo, ki se na to očitno spozna. In gremo dalje. Nadaljevanje zgodbe, saj smo
               jo že slišali, ampak jo pač očitno moramo ponoviti in vam ministrica povedati, da
               nimate prav, da si pilatovsko umivate v tej vladi roke, da ščitite mogoče enega
               najbogatejših Slovencev in še zadnjega, ki je, v narekovaju, že z lastnino, ker bo
               preko kapitala, ki je zunaj, lahko pripeljal in z lastnino ta Talum ob priložnosti,
               ki se bo zgodila. Zakaj tako vehementno o tem govorim? Tudi zato, ker je to en
               dokument, ki je prišel z Vlade in piše tako: "Ob nedavnem pogovoru s predstavniki
               družbe Impol in nekaterimi poslanci smo bili na Ministrstvu za gospodarstvo
               seznanjeni z razmerami, problematično relacijo med Talumom, d. d., in Impolom, d. d."
               Impol, d. d., je v približno 40 % deležu v lastnini moje države, Talum pa v nekih 80
               %. Sedaj pa poslušajte vsebino: "Seznanjeni smo, da je bila med obema družbama
               sklenjena dolgoročna pogodba, številka 321/00 iz leta 2000, ki velja 10 let. Po
               pogodbi naj bi Talum, d. d., prodajal aluminij Impolu v količini 40 tisoč ton po
               borznih cenah. Dejansko pa naj bi bil Impol, d. d., Talumu, d. d., omogočil kupiti le
               od 9 tisoč do 14 tisoč ton letno. A potem ni več rabil aluminija? Je rabil. Ostale
               količine mora Impol kupovati na trgu pri podjetju North Hydra, ki mu prodaja aluminij
               Talum. Kot sledi iz povedanega, del aluminija ne pride v Impol, d. d., od Taluma
               direktno, ampak v skladu z ustrezno pogodbo preko posrednikov. Zakaj? Mogoče zato,
               ker je prišel preko North Hydre s Švedske ceneje? Je to možno, ali verjamete v to?
               Ali se lahko temu smejite, tem svinjarijam? Ali se lahko temu še smejite? Ali ste
               preverili? Ali ste kaj naredili na tem? Kje so sedaj organi pregona, Nacionalni
               preiskovalni urad pa sodniki in tako dalje, da bodo stvari uredili? A, kje so? Samo
               malo. V tem dokumentu piše, kje so sodniki, celo to piše, ja, to so mi napisali. Na
               primer, "Danilo Toplek ima očitno," namreč berem, kar so mi napisali, "v oblastnih
               strukturah in pri medijih v lokalnem okolju veliko podporo, ki si jo zagotavlja na
               različne načine. Tako ima pomembno podporo na sodišču v Ptuju. Sestra," ne moja,
               Danila Topleka, "Biserka Rojc," no, drugače se piše, ker je poročena, "je
               podpredsednica sodišča, ki pomaga pri stečajih podjetij, ki morajo izginiti. Veliko
               podjetij je bilo ustanovljenih in veliko jih je izginilo." Kje so tu organi pregona?
               Ali je to res nedotakljiv gospod v tej državi? Ali res? In kako dolgo še bo? In kam
               nas to pelje? Seveda si zato gospod Danilo Toplek lahko privošči naslednje, in zapiše
               v časopis: "Ne nazadnje sam vsaj enkrat letno položim račune svojega dela lastnikom
               družbe in trga. Zato so zadnji, ki lahko presojajo o tem, ali svoje delo opravljam
               dobro." Aha, malo pred tem pa pravi takole: "O tem, ali svoje delo kot predsednik
               nadzornega sveta druge največje slovenske banke opravljam dobro ter ali ga naj
               opravljam še naprej, pa bodo odločali lastniki in ne predstavniki političnih strank."
               Ja, lepo vas prosim! Mi smo bili izvoljeni, prav nas 90 je tistih, ki smo po ustavi
               dolžni skrbeti za premoženje naše države. Vi v Vladi ste bili od tu izvoljeni pa
               zato, da boste s tem premoženjem upravljali. Tega ne delate in na to vas opozarjamo.
               S tem zakonom, ki ga je Slovenska demokratska stranka predlagala, bi vsaj nekoliko,
               vsaj malo bi stopili na prste nekaterih. In potem on v odgovoru pove, da on enkrat
               letno polaga račune. Vprašajte ga! Vprašajte svoje nadzorne, ali je povedal, da je
               solastnik, da je tihi družbenik tihe družbe. Je to povedal nadzornikom? Je moral to
               povedati? Mu ni bilo treba? Je to naredil? In če ni povedal, je lagal! Je zakrival
               resnico! In če jo je zakrival, ne more biti, ministrica, on več predsednik nadzornega
               sveta druge največje slovenske banke! In čas je, da ga odstavite, da naredite temu
               konec. Če nič drugega, vsaj minimalen korak v tej smeri boste naredili s tem, da ta
               zakon podpremo. Mi ga bomo. Hvala lepa.</p>
            </sp>
            <sp xml:id="SDZ5-Redna-25-2011-03-01.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ja, gospod Pukšič, branje anonimk ni najbolj pogumno dejanje. Če ste jih že brali, bi
               vsaj navedli, ali jih je kdo podpisal ali ne.</p>
               <p>Besedo ima Alojzij Potočnik. <stage>(Ga ni.)</stage> Besedo ima Jože Tanko za postopkovni predlog.
            </p>
            </sp>
            <sp xml:id="SDZ5-Redna-25-2011-03-01.sp40">

               <speaker>JOŽE TANKO:</speaker>

               <p>Hvala za besedo.</p>
               <p>Zdajle sta bili, mislim, da dve zelo dobro argumentirani razpravi, kolega Vizjaka in
               kolega Pukšiča, z argumenti. Pravzaprav je bilo povedano tisto, kar je dejanski
               problem. In te rešitve, ki so bile povedane, so dejansko tudi v koliziji s tistim,
               kar predlaga Vlada v svojem zakonu, ki ga je...</p>
            </sp>
            <sp xml:id="SDZ5-Redna-25-2011-03-01.sp41">

               <speaker>PREDSEDNIK DR. PAVEL GANTAR:</speaker>

               <p>Postopkovni predlog, prosim.</p>
            </sp>
            <sp xml:id="SDZ5-Redna-25-2011-03-01.sp42">

               <speaker>JOŽE TANKO:</speaker>

               <p>... omenila ministrica. In bi lepo prosil, da najprej ministrica pokomentira ti dve
               razpravi, ki sta bili vsebinski, ki sta povedali precej argumentov, zakaj je treba na
               tem področju storiti tako, kot je zapisano – morda Vlada še kaj doda – ne pa tako,
               kot predlaga Vlada. In bi lepo prosil za obrazložitev ministrice.</p>
            </sp>
            <sp xml:id="SDZ5-Redna-25-2011-03-01.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Ministrica se bo javila, ko bo želela. Mogoče bo počakala še na vašo razpravo.</p>
               <p>Besedo ima Jože Tanko.</p>
            </sp>
            <sp xml:id="SDZ5-Redna-25-2011-03-01.sp44">

               <speaker>JOŽE TANKO:</speaker>

               <p>Hvala za besedo, spoštovani predsednik.</p>
               <p>Najbrž drži, da pri delu Državnega zbora sodelujejo tudi predstavniki Vlade, ampak
               samo fizično sodelujejo. Razprave in argumentacije pa pogrešamo. Rad bi v svoji
               razpravi povedal, da so tihe družbe pravzaprav temeljni problem Slovenije današnjega
               časa za slabo stanje v državi. Spremljamo, da imajo celo največje gospodarske družbe
               s področja gradbeništva, ki so sedaj v stečaju, po 10, 20, 30, 40 tajnih računov na
               lokacijah v tujini, v Liechtensteinu, na katerih se nahaja od nekaj milijonov do
               nekaj deset milijonov evrov. Tako smo izvedeli iz poročil. Tak primer je Vegrad.
               Nihče ne ve, kdo je lastnik teh računov, nihče ne ve, zakaj so se tam opravljali
               posli preko teh računov, zakaj so se izpeljale take transakcije. Tega ni ugotovila
               nobena revizija, tega ni ugotovil urad za preprečevanje pranja denarja in tega niso
               ugotovili nadzorniki. Nihče tega ni ugotovil In če bi eventualno s teh računov, ki so
               nabrani v tujini, recimo Vegrad dobil denar nazaj, najbrž to podjetje ne bi bilo v
               stečaju. Pa še nekaj takih gigantov je v tej državi.</p>
               <p>Ko ministrica govori, da je možno, da bi se dalo to urediti na način, da ti lastniki,
               tihi družabniki tihih družb, lastniki tihih družb obveščajo nadzorni svet o teh
               zadeve, veste, ne gre, ker so marsikdaj tudi nadzorniki v teh tihih družbah – eden
               ali več ali pa celo vsa posadka. In to, kar se dogaja s firmami v taki ali drugačni
               lasti in kanaliziranjem denarja preko teh zadev, je najbrž kolektivna igra tistih, ki
               so v takih podjetjih in ki se gredo te posle. In tisto, kar predlagate z vašo
               rešitvijo, tega problema ne bo odpravilo.</p>
               <p>Vsi tisti, ki nasprotujete odpravi instituta tihe družbe z vsemi temi dopolnitvami,
               ki so napisane v 6. členu, ste pravzaprav to vsi tisti, ki ste za to, da ostajajo
               arhivi zaprti, ste to tisti, ki podpirate neizročitev dokumentacije Telekoma
               preiskovalni komisiji Državnega zbora, ste tisti, ki bojkotirate preiskovalno
               komisijo, recimo, v primeru Patria in tako naprej. Prav isti krog ljudi, ista
               politična skupina ste tisti, ki tudi ne naredite nič na tem področju, da bi se zadeve
               razčistile. In zakon, ki ga predlaga Vlada, je samo še en zakon, ki bo ustavil neko
               novo pravno praznino, da ne bo možno ukrepati.</p>
               <p>Spoštovana ministrica, po kazenskem postopku in kazenskem zakoniku ali pa po katerem
               drugem je možno ukrepati samo v primeru, če se zakonodaja krši. Če boste ohranili
               institut tihe družbe, potem ni možno sprožiti nobenega kazenskega postopka. Če boste
               podprli rešitev, ki jo predlagamo, da se institut tihe družbe črta, da se obelodanijo
               vsi pravni posli in vsi dokumenti, ki so na to zadevo vezani, šele takrat nastopijo
               pogoji, da se lahko karkoli s tega dela sproži tudi preko organov pregona. Prej pa
               ne. Ker prej je vse legalno. Čudi me, da s tako trmo, s tako ihto branite ta
               interes.</p>
               <p>Pa še ena stvar je. Ponavadi so tisti, ki so pomembni predstavniki firm v večinski
               državni lasti, tudi imenovani v organe bank, kjer dobijo na privilegiran način
               sredstva za poslovanje svojih firm. Banke se zato, ker imajo neustrezno strukturo, na
               veliko zadolžujejo v tujini, tudi država se zadolžuje. In veliko tega denarja preko
               transakcij, preko bank, preko javnih ali pa družb v večinski državni lasti konča na
               tajnih računih tihih družbenikov. Veliko tega denarja konča tam. In tej državi bo na
               koncu najbrž res ostal samo visok javni dolg, ki ga bomo solidarno pokrivali vsi
               državljani. Od kod prihajajo slabe naložbe, kako lahko tisti, ki so pred, ne vem,
               tremi tedni spustili firmo v stečaj, pustili milijonske dolgove, na hitro ustanovijo
               z nekajmilijonskim kapitalom novo družbo in še nekajkrat več tega denarja imajo
               rezervirano na drugih lokacijah, ki ga bodo po potrebi aktivirali za take namene.
               Kako je to možno? Predlagamo tudi novelo stečajnega zakona, kjer bi bila za take
               ljudi desetletna prepoved. Ali bo tudi v tem primeru rešitev necelovita in
               neprimerna, kot je v tem, kar sedaj govori Vlada in kar govori ministrica.</p>
               <p>Jaz mislim, da bi morali zakon, ki ga predlagamo, podpreti vsi tisti, ki pozitivno
               razmišljajo, vsi tisti, ki jim je kaj do transparentnosti, ki jim je kaj do pravne
               države, ki jim je kaj do nekega reda v tej državi, tudi vsi tisti, ki vam je kaj do
               plačilne discipline v tej državi. Ne more gospodarstvo poslovati, če je toliko
               denarja izkanaliziranega iz države in se ne vrti v poslovnih sistemih. Privilegirane
               firme, ki so dobile recimo po kartelnih cenah večino državnih poslov, niso plačevale
               in na koncu bankrotirajo. Tega človek ne more razumeti in tisti, ki to podpirate,
               "držite temu štango".Hvala lepa.</p>
            </sp>
            <sp xml:id="SDZ5-Redna-25-2011-03-01.sp45">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Vili Trofenik, naj se pripravi Zvonko Černač – ne more več, ker je
               čas potekel. Matevž Frangež.</p>
               <p>Izvolite, gospod Frangež.</p>
            </sp>
            <sp xml:id="SDZ5-Redna-25-2011-03-01.sp46">

               <speaker>MATEVŽ FRANGEŽ:</speaker>

               <p>Jaz nimam nobene ambicije, da bi pokrival, ščitil rdeče, črne, oranžne, modre in kar
               je še barvnih odtenkov barvne lestvice – barabe.</p>
               <p>Če nekdo na temelju nekega javnega zaupanja ali zaupanja lastnikov dela v škodo tega
               zaupanja, če takšno zaupanje izneveri, sem prepričan, da imamo v tej državi že danes
               razvite vse mehanizme za to, da takšna dejanja in ravnanja preganjamo. V prejšnji
               razpravi sem prišel na misel, da je intenca, namen predlagateljev pravzaprav z
               zakonom rešiti vse. Mi z zakonom ne bomo v tej državi rešili ničesar, če ne bomo
               razvijali drugih mehanizmov, in to je negovanje odgovornosti. Tisto, kar bi morali v
               tovrstnih primerih storiti, je to, da terjamo to odgovornost, da tisti, ki so
               poklicani, da uresničujejo odgovornost, naredijo vse, kar je treba, da se okoliščine
               takšnih in podobnih primerov razčistijo. Jaz mislim, da mora biti to naš namen. Ne
               pa, da bomo, tako kot je bilo rečeno v razpravi, pravzaprav na vsako družbeno
               anomalijo v tej državi odgovarjali z nekim zakonom. Kam nas je to pripeljalo? Mi smo
               že iz prejšnjega režima dalje vlekli eno kontinuiteto pravne prenorminiranosti. In
               tudi danes je tako. Živimo v utvari, da je z zakoni mogoče rešiti vse. Ne. Na drugi
               strani teh zakonov so ljudje. In ljudje so dobri in slabi. In treba je poskrbeti, da
               bodo ljudje z integriteto, dobri ljudje, znali opozarjati, odkrivati in preganjati
               tiste, ki so slabi. Ta etični vidik naše družbe je žal padel prevečkrat na preizkusu.
               Mi smo že ob prejšnji obravnavi tega istega zakona resno razmišljali o tem, da bi ta
               zakon preprosto podprli, se izognili tej mučni razpravi, kjer opozicija na čelu s SDS
               seveda izkorišča to prikladno možnost in na križ pribija človeka, ki ima, kolikor mi
               je znano in kolikor zatrjujejo predlagatelji tega zakona, partijsko izkaznico moje
               stranke. To bi bilo najelegantneje. Na ta način pravzaprav odbijemo razpravo in sam s
               tem ne bi imel prav nobenega problema, če bi verjel, da ta zakon kaj rešuje. Ampak ta
               zakon ničesar ne rešuje.</p>
               <p>Gospod Vizjak je prej pametno govoril o tem, potem ko smo že na decembrski seji
               ugovarjali tovrstnemu pristopu in dokazovali, da če ne bo tihe družbe, bo pač neki
               civilnopravni institut pogodbenega prava, kjer zelo svobodno in v praktično nek
               pravni posel lahko zapišemo karkoli. Ampak dikcija 6. člena, ki ga predlagate kot
               odgovor na te možnosti, pa pravzaprav pomeni to, da bo moralo podjetje v sodni
               register vpisati čisto vsako posojilno razmerje. Podjetje bo šlo na banko, pridobilo
               nek kredit in ta kredit bo po določbah tega zakona, ki ga predlagate, moralo to
               podjetje vpisati v sodni register, ker to ustvarja pač nek pravni posel, ki je
               tovrstne narave. Je to smisel? Ali realno gledano, želite to doseči? Jaz mislim, da
               ne .</p>
               <p>Želim povedati možnosti, ki jih danes v obstoječi zakonodaji, ki pa jo slabo
               izvajamo, imamo. Prvič. Zakon o gospodarskih družbah že danes sankcionira neodgovorna
               ravnanja tako lastnikov, članov nadzornih organov, kot poslovodstev za ravnanja, ki
               škodujejo družbi, ki so v škodo družbi. In že danes imamo znotraj teh razmerij vse
               možnosti za to, da ta ravnanja sankcioniramo, preganjamo in kot družba tudi obsodimo.
               V kazenskem zakoniku imamo to definirano tudi kot kaznivo dejanje, 240. člen
               Kazenskega zakonika, ki govori o tem, da je zloraba družbe in njeno oškodovanje, z
               namenom pridobitve premoženjske koristi, kaznivo dejanje. Že imamo urejeno. In ne
               nazadnje je Vlada, mislim, da na bistveno ustreznejši način, na pojav, na katerega
               ste vi opozorili, in osebno to spoštujem, reagirala s predlogom zakona, ki daje
               obvezo človeku, ki ima neko zaupanje za vodenje gospodarske družbe, da morebitno
               sodelovanje v takšnih ali drugačnih pogodbenih oblikah, ne samo v tihih družbah,
               ampak v praktično odprti množici pogodbenih oblik, mora naznaniti nadzornim organom
               družbe, katerih zaupanje uživa za vodenje neke družbe. Pa naj bo to družba v državni
               ali zasebni lasti. Veste, boste rekli, "ja, kaj pa če ne naznanijo". Če bomo mi
               sistem gradili na logiki, kaj pa če, in skušali v zakonu definirati vse možnosti
               "če", nam bo vedno kakšen "če" ušel. Jaz predlagam drugo pot. Da skušamo okrepiti
               zaupanje v integriteto najprej med nami. Ker tu se ne nazadnje začne vrednostni obraz
               tega naroda in da skušamo okrepiti zaupanje v to, da imamo pravno državo, in od
               institucij te pravne države terjati, da delujejo polno. Prepričan sem, da na tem
               področju dosegamo pomembne premike, na bolje, in to kažejo statistike. Gotovo pa si
               vsi skupaj želimo še učinkovitejšo pravno državo. / oglašanje iz dvorane/ Ta se heca,
               ja, draga Eva, ta se heca. Hecate se vi, ker vedno znova ustvarjate cirkus iz
               Državnega zbora! In ne izpustite nobene priložnosti, da ne bi poskušali prikazati
               tistih, ki smo na drugi strani te dvorane, kot praktično same barabe. Jaz nisem
               baraba in se ne hecam. Zelo resno mislim to, kar govorim.</p>
               <p>V vsaki družbi prihaja do deviacij, takšnih ali drugačnih. In zakaj moramo vedno
               znova biti unikum, da si izmišljamo neke sebi lastne recepte? Zato, ker smo
               tranzicijska država? Veliko držav je v tranziciji. V tem spreminjajočem se svetu so
               vse države sveta v tranziciji. Imamo svoje zakonitosti, ki so nas zaznamovale, ki nam
               danes šibijo kolena, ki v marsičem ustvarjajo razlog za to, da smo v tako globokem
               sranju, kot smo. Tu lahko nadaljujete z razpravami o tem, kako je za to odgovorna in
               kriva samo neučinkovita vlada Boruta Pahorja. Pa sami sebe slepite, ker so razlogi,
               žal, bistveno globlji. Če bi bil edini recept za rešitev države to, da je treba
               menjati Vlado Boruta Pahorja, bi jaz bil med tistimi, ki bi bili za to spremembo.
               Ampak to ni rešitev, ker so razlogi za naš položaj bistveno globlji. Med drugim je
               eden od razlogov ravno ta nizka politična kultura v tej dvorani, ki stremi samo k
               temu, da eden drugega nadvladamo, da tekmujemo za javno zaupanje, kot da je to bistvo
               politike. Bistvo politike bi moralo biti to, da iščemo realne rešitve za realne
               probleme te države. In takrat, ko bomo tega sposobni, odstotki gor ali dol, gospod
               Tanko, takrat bomo vredni zaupanja. Ne kot ena ali druga politika, ampak kot Državni
               zbor, kot nek simbol, kot sedež demokracije! V vmesnem času pa vam želim veliko sreče
               pri nadaljnjem lovu na čarovnice. Vse, kar poskušate doseči s tem in podobnimi
               zakoni, je namreč samo to – lov na čarovnice in poskus ustvariti vtis v tej družbi,
               da smo vsi barabe, da je institut zaupanja propadel, da je edina rešitev za to državo
               Janez Janša in njegovih 50 plus, pa četudi jih bo pridobil... / oglašanje v dvorani/
               Kako? Ja, četudi jih bo pridobil z lažmi, ponarejanjem in vedno znova dokazovanjem,
               da so za težave te družbe krivi vsi drugi, on je pa edina zveličavna rešitev.
               Odgovorna politika je sposobna tudi nekaj malega samorefleksije. Priznati napake,
               priznati neučinkovitost. In jaz za vladi, ki jo podpiram in ki sem jo s svojim glasom
               tudi izvolil, veliko teh stvari priznam, in to dobro veste. Ampak dokler imam na
               izbiro kdaj pa kdaj neučinkovito vlado Boruta Pahorja ali oblast prevaranta in
               lažnivca, se bom vedno odločil za prvo možnost.</p>
            </sp>
            <sp xml:id="SDZ5-Redna-25-2011-03-01.sp47">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jože Tanko, proceduralno.</p>
            </sp>
            <sp xml:id="SDZ5-Redna-25-2011-03-01.sp48">

               <speaker>JOŽE TANKO:</speaker>

               <p>Hvala lepa. Spoštovani predsedujoči, tudi od vas, ki vodite to sejo, bi pričakoval
               več integritete.</p>
               <p>V razpravi o Zakonu o gospodarskih družbah ne govorimo o 50 plus, pa vem, da vas to
               zelo moti, ne govorimo o Janezu Janši, pa vem, da vam je trn v peti. Govorimo o
               tistih zadevah, ki so tej državi trn v peti. Ko že govorite o integriteti, je nekaj
               mesecev nazaj prišlo v javnost, da je na nekem uradu obtičalo tisoč 400 prijav
               korupcije, tisoč 400 prijav korupcije. Niti eden z vladne strani se ob to ni
               obregnil. Štiri leta, pet let so zadeve stale v neki omari na nekem uradu, prijave
               sume korupcije, a nihče ni odreagiral. Celo več. Spremenili ste zakon. Vi, ki daste
               na integriteto. Spremenili ste zakon, ukinili državnozborsko komisijo, ki je
               zahtevala, da se o tem poroča Državnemu zboru in legalizirali tako stanje. To ste
               storili. Dobro bi bilo, da predsedujoči, ki vodi sejo, opozori tiste, tudi iz njegove
               poslanske skupine, ki govorijo o stvareh, ki nimajo popolnoma nobene zveze s točko
               dnevnega reda. Marsikdo med vami je tisti, ki je sodeloval pri raznih zadevah, čeprav
               ste mladi, marsikdo. Če ne neposredno, pa posredno s tem, ker ste pritisnili gumb in
               sprejeli določeno rešitev, ker ste sprejemali rešitev s pravno praznino. Samo v
               zadnjih dveh mesecih smo trikrat spreminjali zakone zaradi pravnih praznin. Namensko,
               slučajno ali zaradi tega, ker ste tako razsodni in daljnovidni, ker imate tako razvit
               intelektualni potencial, da veste, kaj se bo zgodilo in zakaj to potrebujete. Najmanj
               trikrat se je to zgodilo. In poglejte razprave ob tistih zakonih, kjer se je to
               zgodilo. Težko je poučevati nekoga, če ste sami povsem drugačni. Kaj so laži, se je
               pokazalo ob obravnavi, recimo, primera Patria, ko bojkotirate delo preiskovalne
               komisije, se je pokazalo z izjavami vašega poslanca Ropa, ki je napredoval potem na
               evropsko inštitucijo, kaj so kolizije interesov, se je pokazalo z gospodom Cviklom in
               tako naprej. In vse to bojkotirate samo zato, da se ne bi nič ugotovilo. In ta zakon
               sodi v to kategorijo. Bojkot rešitve pomeni legalizacijo tistega, kar ste se namenili
               storiti in kar počnete. Hvala lepa.</p>
            </sp>
            <sp xml:id="SDZ5-Redna-25-2011-03-01.sp49">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Vsi mi, tudi gospod Tanko, vemo, da to ni bil proceduralni predlog. Razen tega dobro
               veste, jaz vodim sejo samo 20 minut, in kolikor sem poslušal, vsak od vas, ki je do
               sedaj razpravljal, je razpravljal tudi mimo zakona. Tudi vaša razprava je bila
               takšna. To je pač naš način dela. In če bi vsakega, ki eno besedo reče mimo zakona,
               prekinjal, potem sploh razprave ne bi bilo.</p>
               <p>Želite razpravo gospa ministrica? Ne. Želi besedo predlagatelj, gospod Andrej Vizjak?
               Ne. Zaključili smo z razpravo. Vsi prijavljeni razpravljavci, ki ste to želeli, ste
               dobili besedo.</p>
               <p>Ker čas, določen za razpravo še ni potekel, sprašujem, ali želi na podlagi prvega
               odstavka 71. člena Poslovnika Državnega zbora še kdo razpravljati. Prosim, kdor želi,
               naj prijavi svojo razpravo.</p>
               <p>Besedo ima gospod Janko Veber.</p>
            </sp>
            <sp xml:id="SDZ5-Redna-25-2011-03-01.sp50">

               <speaker>JANKO VEBER:</speaker>

               <p>Hvala za besedo.</p>
               <p>Predloga zakona o spremembah in dopolnitvah Zakona o gospodarskih družbah, ki so ga
               vložili poslanci opozicije, ne bom podprl iz razloga, ker je v obrazložitvi Vlade
               zelo jasno zapisano, pa tudi iz mnenj nekaterih pravnih strokovnjakov, ki spremljajo
               to zakonodajo, da bi črtanje določb, ki urejajo tihe družbe v Zakonu o gospodarskih
               družbah ne preprečilo še nadaljnja sklepanja pogodb, da nekdo vloži svoj kapital v
               neko družbo. Posledica sprejetja tega zakona bi bila samo ta, da sploh noben zakon ne
               bi urejal tega razmerja in bi vse teklo nekako na podlagi obligacijskega zakona, ki
               pa omogoča sklepanje takih pogodb. In ker gre v primeru tihega družbenika za to, da
               pričakuje predvsem donos za vložena sredstva iz tiste gospodarske družbe, je zelo
               potrebno ali pa zelo nujno, da v tem zakonu o gospodarskih družbah zapišemo, kakšne
               pa so posledice in obveznosti tega tihega družbenika v primeru stečaja ali ukinitve
               te družbe, v katero je vložil denar. In če se črtajo te določbe, potem se dejansko
               zmanjša pravna varnost vseh upnikov, ki zahtevajo terjatve od nekega podjetja, ki gre
               recimo v stečaj. Ta zakon je resnično zelo slab ravno zaradi tega, ker zmanjšuje
               pravice upnikov. V tem zakonu, ki trenutno velja, jasno piše, če bi recimo stečajni
               upravitelj izplačal ves vložek, ki ga je nekdo vložil v to podjetje, bi takšen
               postopek bil razveljavljen. In če se ta določba ukine, in s predlogom vašega zakona
               se to ukinja, bodo pravice upnikov bistveno, bistveno manjše, kot so trenutno v tej
               fazi. Res pa je, da v času, ko prevladuje kapitalski interes, je treba izčistiti
               predvsem možne konflikte, ki lahko nastanejo zaradi tega, ko nekdo, ki je lastnik ene
               družbe, vlaga svoj kapital v drugo in te povezave pa so lahko včasih tudi škodljive.
               In zato Vlada pripravlja tudi nov zakon, ki bo še detajlneje uredil te razmere in jih
               tudi še bolj reguliral.</p>
               <p>In to je tisto, kar je v obrazložitvi Vlade zapisano k temu zakonu, zakaj tega zakona
               ne podpira. Moram priznati, da tudi sam, ko berem vse te razlage, so mi razumljive,
               zato ne bom podprl tega zakona, ki ga predlagate. Hvala.</p>
            </sp>
            <sp xml:id="SDZ5-Redna-25-2011-03-01.sp51">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Jože Tanko.</p>
            </sp>
            <sp xml:id="SDZ5-Redna-25-2011-03-01.sp52">

               <speaker>JOŽE TANKO:</speaker>

               <p>Hvala lepa za besedo.</p>
               <p>Najprej bi bilo glede na eno izmed prejšnjih razprav treba povedati, da je rešitev 6.
               člena drugačna, kot je povedal gospod Frangež. Kolega poslanec je prebral samo
               polovico stavka. Drugo polovico, s katerim se pojasnjuje prvi del stavka, je pa
               preprosto pozabil povedati oziroma ni hotel. Piše, recimo v drugem odstavku 6. člena,
               "za vpis v register je treba prijaviti vsak pravni posel in k prijavi priložiti akte,
               s katerim oseba s premoženjskim vložkom podjetja koga drugega pridobi pravico do
               udeležbe pri njegovem dobičku". Tega gospod ni prebral, ker manipulira, mlad je, pa
               se je že dosti naučil v tej koaliciji. Tretji odstavek pravi, "za vpis v register je
               treba prijaviti vsako pogodbeno razmerje in priložiti akte, s katerim se spremenijo
               oziroma urejajo medsebojna razmerja med družbeniki ter med družbeniki in družbo".
               Povsem natančno navedeno, na katere primere se te stvari nanašajo, in katerikoli
               pravni posel, ki ni urejen na tak način, je enostavno ničen.</p>
               <p>Zdaj pa bi opozoril še na eno zadevo. Jaz sem v svojih poslanskih vprašanjih večkrat
               povprašal to našo vlado, s katerimi gospodarskimi družbami v večinsko državni ali
               pretežno državni lasti posluje recimo odvetniška pisarna Senica, pred tem mandatom in
               v tem mandatu. Ali mislite, da sem dobil odgovor? Štirikrat sem vprašal. Podobno sem
               vprašal glede določenih razmerij, ki se nanašajo na neko drugo firmo – Ultra.
               Štirikrat. Nisem dobil odgovora. In sedaj mi tukaj razlagate predstavniki Vlade in
               koalicije, kako bo pa sedaj vse drugače urejeno v primerih, ko gre za seznanjanje
               tihega družbenika, da bo seznanil svoj nadzorni svet. Ampak v nekaterih primerih ali
               pa v večjih primerih so pravzaprav povezani tako lastniki, direktorji, menedžerji kot
               njihovi nadzorniki v isti pravni firmi naprej. Kdo bo koga obveščal, saj ni nobene
               potrebe, pa tudi če, kdo pa ve, kdo so tisti, ki prejemajo tako informacijo.Če ni
               razkritja, ni možno ukrepati, ni možno storiti prav ničesar. In v teh primerih, ki ga
               prinaša vladni zakon, do teh razkritij ne bo prišlo, ker delate čisto vse, da vse
               informacije ostajajo v zaprtem kolizijskem krogu. Vladni predlog, ki ste ga
               pripravili, je točno tak, da vse ostaja v zaprtem krogu menedžmenta, firme v državni
               lasti ali večinsko državni lasti ali pa v zasebni in njihovih nadzornikov. Ne
               skupščin, skupščina je lastnik in ne bo niti obveščena. Če vprašamo tisti, ki
               sprašujemo skupščino, v teh primerih gre recimo za Vlado, ki opravlja vlogo
               skupščine, je nevedna, je ne zanima, preberite si odgovore na poslanska vprašaja, je
               ne zanima. Tudi v primerih, ko je država večinski lastnik, je ne zanima. Sprašujemo
               za primere, ne vem, Nacionalnega preiskovalnega urada, sprašujemo za primer Hypo
               banke, ki je zasebna banka, tuja banka, nihče ne ve nič, nihče noče vedeti nič.
               Sprašujemo, ali gre v teh primerih za kolizijo, ker ministrica za notranje zadeve po
               2.a členu Zakona o policiji neposredno usmerja delo policije – ni v koliziji. Na
               drugi strani beremo, katere odvetniške pisarne so aranžirale te posle – pa ni v
               koliziji. Pa še kaj bi se lahko v teh primerih našlo. In ne slepiti slovensko
               javnost, vi boste ta zakon zavrnili in svojega predlagali samo zato, ker ste v to
               prisiljeni in ker s tem kupujete čas, da boste lahko še naprej izpeljali vse te
               posle. Tako kot ste jih do sedaj. In nihče od mladih, nadutih poslancev se ob to še
               ni obregnil. Berem poslanska vprašanja, in tega ni nihče še vprašal, ni predlagal ene
               seje Državnega zbora ali delovnega telesa na to temo. Vas to ne zanima. Čisti in
               nedolžni in lepi. Hvala lepa.</p>
            </sp>
            <sp xml:id="SDZ5-Redna-25-2011-03-01.sp53">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Tanko, ugotavljam, da ste razpravljali izven dnevnega reda. Besedo ima gospod
               Anton Colarič.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp54">

               <speaker>ANTON COLARIČ:</speaker>

               <p>Hvala lepa.</p>
               <p>Kot sem že povedal tudi v uvodni obrazložitvi, zakona ne bom podprl. Predvsem tudi
               zato, ker smo ta zakon že enkrat obravnavali, kot je bil predložen v decembru
               lanskega leta, in ga tudi zavrnili. Že takrat smo tudi jasno povedali, da kljub
               nekaterimi slabostim, ki jih nosi institut tihih družb, pomeni njegova odprava še
               večje možnosti zlorab oziroma še več prikritih oškodovanj upnikov podjetij. In tudi
               danes je bilo večkrat rečeno, da je v proceduri že tudi nov zakon, ki mislim, da bo
               boljše uredil to problematiko tihih družb, zato bomo zakon zavrnili. Ne bi pa, ker
               želim govoriti samo o zakonu, govoril o tem, o čemer je moj predhodnik govoril,
               čeprav proceduralno, kaj vse naša stran in moj kolega govori, se je on takoj ponovno
               vrnil in govoril o vsem, skoraj nič pa o zakonu. In jaz mislim, da če imamo zakon,
               govorimo o zakonu, tako da ne bi preveč polemiziral z njim. Zakon bom zavrnil.
               Hvala.</p>
            </sp>
            <sp xml:id="SDZ5-Redna-25-2011-03-01.sp55">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Černač.</p>
            </sp>
            <sp xml:id="SDZ5-Redna-25-2011-03-01.sp56">

               <speaker>ZVONKO ČERNAČ:</speaker>

               <p>Razprava je zelo široka, zaradi tega mislim, da je le prav, da ob rob tej razpravi
               vsem tistim političnim vernikom, ki po dobrih dveh letih neučinkovitosti te vlade še
               vedno verjamete, da je mogoče Slovenijo potegniti iz krize na tak način, kot to počne
               Borut v nekem vicu o vlaku, ko se vlak ustavi in reče potnikom, naj izstopijo in vlak
               migajo, da se bo ustvarila fikcija, da se premika naprej...</p>
            </sp>
            <sp xml:id="SDZ5-Redna-25-2011-03-01.sp57">

               <speaker>PODPREDSEDNIK MIRAN POTRČ:</speaker>

               <p>Gospod Černač, če govorite o predsedniku Vlade ga na ta način tudi titulirajte, saj
               to je minimum spodobnosti, ki je sicer nimate.</p>
            </sp>
            <sp xml:id="SDZ5-Redna-25-2011-03-01.sp58">

               <speaker>ZVONKO ČERNAČ:</speaker>

               <p>Jaz sem govoril o Borutu iz nekega vica o stoječem vlaku, ki želi ustvariti fikcijo,
               da se vlak premika s tem, da potnikom reče, naj izstopijo in tresejo vlak. Zaradi
               tega sem še enkrat ponovil, da ste videli, o čem sem govoril, spoštovani
               predsedujoči.</p>
               <p>Torej ni mogoče s fikcijami ustvarjati učinkovitega vodenja, treba je sprejemati
               odločitve, konkretne ukrepe, pravočasne odločitve, kajti mnogokrat so odločitve, ki
               so sprejete prepozno, še slabše od tistih, ki jih sploh ni.</p>
               <p>In ena izmed odločitev, ki bi bilo dobro, da bi bila sprejeta v lanskem letu, ko je
               bila prvič predlagana, decembra meseca, je tudi novela zakona, ki ureja poslovanje
               tako imenovanih tihih družb. Tudi mnenje Vlade se opira na podmeno, da se ta institut
               ukinja. Danes je bilo že neštetokrat s strani predstavnika predlagatelja, gospoda
               Vizjaka, povedano, da se ne ukinja, da se z zakonom ureja razkritje teh družb in
               ničnost instituta, če do tega razkritja ne pride. Vlada je 17. februarja letos
               sprejela sklep o priporočilih glede tihih družb. Le zakaj, če je res vse v redu s tem
               področjem? Zakaj je bilo treba sprejeti sklep, ki resnici na ljubo na minimalističen
               način obravnava to področje? Ampak kljub temu nalaga Agenciji za upravljanje
               kapitalskih naložb, da se v razmerjih, ki jih ta agencija ureja, to prepletanje teh
               razmerij razkrije. Vendar to ni dovolj. Problem ni samo v tistem delu, kjer je država
               večinski ali manjšinski ali kakršenkoli lastnik, problem je predvsem v tistem delu,
               kjer ta državna podjetja in uprave državnih podjetij stopajo v konkretna pogodbena
               razmerja s popolnoma zasebnimi podjetji in so v njih tihi družbeniki oziroma tihi
               družbeniki tihega družbenika. In očitno gospod Danilo iz Socialnih demokratov ni
               edini primer. Ni edini primer! Očitno je teh primerov ogromno. Toliko, da se Vlada
               boji sprejeti ustrezno normativno ureditev, ki bi ta razmerja razkrila. V čigavem
               interesu je, da se ta zakon in ta novela ne sprejme? Ali je to v interesu države?! Je
               to v interesu davkoplačevalcev?! V čigavem interesu je, da se ne sprejme, da se ta
               razmerja razkrijejo? Gre samo za razkritje teh razmerij, ki zdaj po obstoječi
               ureditvi niso razkrita. Tisti Libijci, ki so želeli vložiti 30 milijonov evrov, kot
               je bilo rečeno v prejšnji razpravi, v Grep, da bo dokončal Stožice, nimajo nobene
               zveze s tem. Oni bodo ta sredstva vložili v vsakem primeru oziroma zdaj jih ne bodo
               več, ampak če bi imeli interes, bi jih vložili ob takšnih določbah, kot jih mi
               predlagamo, ob razkritih, ali ob nerazkritih. Njim bi šlo predvsem zato, da bi
               vložili neka sredstva v nek projekt, v katerega verjamejo, kjer ne želijo aktivno
               upravljati, želijo pa naložiti neka sredstva, ki so prosta, da bodo od njih imeli nek
               ekvivalent, dobiček in tako naprej.</p>
               <p>Se pravi, koga torej Vlada in vladajoča koalicija ščiti s tem, ko že drugič, decembra
               prvič, kot kaže tokrat drugič, zavrača novelo zakona, ki je v korist vsem. In mi tudi
               danes v tej razpravi, ne s strani ministrice, ne s strani nobenega izmed vladajočih
               poslancev nismo slišali besede o tem, katera so tista razmerja, ki bi lahko bila
               škodljiva za posamezna podjetja in državo, če bi se ta novela uveljavila. Niti enega
               primera nismo slišali o tem. Ponovno poslušamo o gospodu Danilu iz Socialnih
               demokratov, ki je že 20 ali koliko let predsednik uprave enega največjih državnih
               podjetij, zraven pa še lastnik nekega deleža v neki tihi družbi, ne slišimo pa
               nobenega drugega konkretnega primera, ki bi govoril o tem, da bi ta novela, če bi
               bila uveljavljena, ali poslabšala poslovanje posameznih družb ali onemogočila, da bi
               posamezne družbe sploh naprej lahko funkcionirale in eksistirale, kje bi bil tisti
               manko oziroma primanjkljaj, če se ta novela sprejme. Odgovora žal nismo dobili,
               zaradi tega nas vaši argumenti ne prepričajo. Gre očitno za ščitenje posameznih
               razmerij, kar pa ni dobro.</p>
            </sp>
            <sp xml:id="SDZ5-Redna-25-2011-03-01.sp59">

               <speaker>PODPREDSEDNIK MIRAN POTRČ:</speaker>

               <p>Zaključujem razpravo.</p>
               <p>O predlogu sklepa, da je predlog zakona primeren za nadaljnjo obravnavo, bomo v
               skladu s časovnim potekom seje Državnega zbora odločali danes v okviru glasovanj, pol
               ure po prekinjeni 16. točki dnevnega reda.</p>
               <p>Prihajamo na <title>11. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  OSEBNI IZKAZNICI, V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona dajem besedo državnemu sekretarju mag. Damjanu Lahu.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp60">

               <speaker>MAG. DAMJAN LAH:</speaker>

               <p>Spoštovani gospod predsedujoči, spoštovane poslanke, poslanci!</p>
               <p>Bistveni namen predloga zakona o osebni izkaznici je izločitev določb, ki se nanašajo
               na pravico do izdaje elektronske osebne izkaznice iz veljavne zakonodaje. Elektronska
               osebna izkaznica je bila v pravni red Republike Slovenije vpeljana z zadnjo novelo
               sedaj veljavnega zakona o osebni izkaznici, vendar pa v praksi zaradi cenovne
               nesprejemljivosti izdelave novih osebnih izkaznic ni zaživela. Izločitev teh določb
               je smiselna in potrebna tudi z vidika načela sorazmernosti, v skladu s katerim se
               lahko obdelujejo le-tisti osebni podatki, ki so primerni in nujno potrebni za
               uresničitev zakonsko opredeljenega namena kot tudi z vidika ustavnopravnega varstva
               osebnih podatkov. Glede na veliko število določb, vezanih na izdajo elektronske
               osebne izkaznice, smo pristopili k pripravi novega zakona in ne k spremembam in
               dopolnitvam obstoječega zakona.</p>
               <p>Med drugimi novostmi, ki jih prinaša predlog novega zakona, velja omeniti predvsem
               možnost izdaje osebne izkaznice in naznanitve pogrešitve osebne izkaznice na
               diplomatskem predstavništvu in konzulatu Republike Slovenije v tujini, kot to že od
               junija leta 2008 velja tudi za izdajo potnega lista. Trenutno lahko državljani, s
               stalnim prebivališčem v tujini, zaprosijo za izdajo osebne izkaznice le na upravni
               enoti v Republiki Sloveniji, nova ureditev pa bo približala storitev državljanom v
               tujini. Ker je osebna izkaznica praktični potovalni dokument in je cenejša od potnega
               lista, pomeni sprememba bistveno pridobitev za slovenske državljane v tujini. Takšna
               možnost pa bo sicer zaživela v letu 2013, saj je za to treba zagotoviti ustrezno
               tehnično podporo.</p>
               <p>Druga pomembna novost je možnost pridobitve osebne izkaznice s trajno veljavnostjo po
               dopolnjenem 70. letu starosti, kar pomeni bistveno prednost za starejše državljane,
               ki zaradi bolezni ali zmanjšane mobilnosti ne morejo do pristojnega organa. Novi
               zakon predvideva tudi možnost vročitve izdelane osebne izkaznice pri izdelovalcu,
               zaradi česar poslovni čas upravne enote in pa logistika delovanja pošte ne bosta več
               predstavljala ovire za hitro vročitev dokumenta, kadar je to nujno potrebno. Ne
               nazadnje se z novim zakonom ustrezneje ureja tudi povezljivost evidenc z doslednim
               upoštevanjem in spoštovanjem določb zakona o varstvu osebnih podatkov, določbe zakona
               pa so usklajene s primerljivim področjem urejenosti izdaje potnih listin.</p>
               <p>Za današnjo sejo Državnega zbora je bil ponovno vložen amandma Poslanske skupine
               italijanske in madžarske narodne skupnosti k 7. členu, na podlagi katerega bi
               dvojezično osebno izkaznico državljanu s prebivališčem na območju, kjer živita
               italijanska oziroma madžarska narodna skupnost, izdala katerakoli upravna enota.
               Vlada Republike Slovenije predlaganega amandmaja ne podpira. Ustava Republike
               Slovenije namreč v 65. členu določa, da avtohtoni, madžarska in italijanska narodna
               skupnost kot manjšinski skupnosti v Republiki Sloveniji uživata posebne kolektivne
               pravice na območjih, kjer ti skupnosti živita. Zato svoje posebne pravice lahko
               izvršujeta samo na teh območjih, država pa jih je dolžna s svojim aktivnim ravnanjem
               tudi zagotavljati. Nadalje 11. člen Ustave določa, da je v Sloveniji uradni jezik
               slovenščina, na območjih narodnih skupnosti pa tudi italijanščina in madžarščina.
               Navedena določba je za primere poslovanja državne uprave podrobneje razdelana v 4.
               členu Zakona o državni upravi in 62. členu Zakona o splošnem upravnem postopku, ki
               določa jezik v postopku. Ne nazadnje predlagane rešitve niso uveljavljene niti pri
               izdaji drugih primerljivih dokumentov, kot sta potni list ali vozniško dovoljenje,
               niti pri izdaji drugih listin in potrdil.</p>
               <p>Vlada kot predlagateljica zakona meni, da so rešitve, ki jih prinaša novi zakon o
               osebni izkaznici, ustrezne,in predlaga, spoštovane poslanke in poslanci, da predlog
               zakona podprete. Hvala lepa.</p>
            </sp>
            <sp xml:id="SDZ5-Redna-25-2011-03-01.sp61">

               <speaker>PODPREDSEDNIK MIRAN POTRČ:</speaker>

               <p>Odbor za notranjo politiko, javno upravo in pravosodje kot matično delovno telo je
               obravnaval predlog zakona. Za predstavitev poročila dajem besedo podpredsedniku
               gospodu Antonu Colariču.</p>
            </sp>
            <sp xml:id="SDZ5-Redna-25-2011-03-01.sp62">

               <speaker>ANTON COLARIČ:</speaker>

               <p>Hvala lepa.</p>
               <p>Gospod podpredsednik, gospod državni sekretar, kolegice in kolegi!</p>
               <p>Odbor za notranjo politiko, javno upravo in pravosodje je na 28. seji 10. februarja
               2011 kot matično delovno telo obravnaval Predlog zakona o osebni izkaznici, ki ga je
               Državnemu zboru v obravnavo predložila Vlada. Odbor je bil seznanjen z mnenjem
               Zakonodajno-pravne službe, mnenjem Komisije Državnega sveta za državno ureditev,
               mnenjem Obalne samoupravne skupnosti italijanske narodnosti, mnenjem Pomurske
               madžarske samoupravne narodne skupnosti in mnenjem občine Izola, Komisije za
               vprašanja italijanske narodnosti.</p>
               <p>Na seji odbora je sodeloval tudi predstavnik predlagatelja, ki je v dopolnilni
               obrazložitvi členov povedal, da predlog zakona ohranja večino določil veljavnega
               zakona o osebni izkaznici, ne predvideva pa več izdaje osebnih izkaznic s
               kvalificiranim digitalnim potrdilom za upravljanje elektronskih storitev ter
               uveljavljanje storitev s področja zdravstvenega varstva in zdravstvenega zavarovanja.
               Javno naročilo za izbor izdelovalca elektronskih osebnih izkaznic v letu 2008 ni
               uspelo, hkrati pa je smiselno počakati na sprejem enotnih smernic za evropsko osebno
               izkaznico na ravni Evropske unije. Predlog zakona predvideva tudi možnosti izdaje
               osebne izkaznice in naznanitve pogrešitve osebne izkaznice na diplomatskem
               predstavništvu in konzulatu. Določene opredelitve predlagatelja je predstavil že
               državni sekretar, ki sodeluje na današnji seji, in jih ne bom ponavljal.</p>
               <p>Predlagatelj na odboru je podprl amandmaje koalicijskih poslanskih skupin, ne pa tudi
               ostalih vloženih amandmajev. Že takrat smo razpravljali tudi o amandmaju Poslanske
               skupine italijanske in madžarske narodne skupnosti, ki je bil po mnenju predlagatelja
               protiustaven oziroma bi imel take posledice.</p>
               <p>Odbor je brez razprave sprejel amandmaje koalicije k 3., 4., 5., 6., 7., 8., 10.,
               11., 14., 15., 17., 18., 19., 20., 21., 22., 23., 24., 25., 27., 28., 29., 30. in 31.
               členu in ni glasoval o amandmajih Poslanske skupine italijanske in madžarske
               narodnosti ter Poslanske skupine SDS, ker so s sprejetjem amandmajev koalicije
               postali brezpredmetni.</p>
               <p>Odbor je nato v skladu s 128. členom Poslovnika Državnega zbora glasoval o vseh
               členih predloga zakona skupaj in jih sprejel. Glede na sprejete amandmaje je na
               podlagi prvega odstavka 133. člena Poslovnika Državnega zbora pripravljeno besedilo
               dopolnjenega predloga zakona, v katerega so sprejeti amandmaji vključeni. Dopolnjeni
               predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Redna-25-2011-03-01.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Gospod Silven Majhenič bo predstavil
               stališče Poslanske skupine Slovenske nacionalne stranke.</p>
            </sp>
            <sp xml:id="SDZ5-Redna-25-2011-03-01.sp64">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani gospod državni sekretar!</p>
               <p>Gre za nacionalni identifikacijski dokument za polnoletne državljane, za mladoletne
               ter otroke do treh let starosti. Osebna izkaznica je tako sredstvo za dokazovanje
               istovetnosti državljanstva, potovalni dokument in dokument za nastopanje v pravnem
               prometu. V letu 2005 je bila sprejeta novela Zakona o osebni izkaznici, ki je bila
               potrebna zaradi uskladitve kazenskih določb z Zakonom o prekrških. V letu 2008 je bil
               sprejet Zakon o spremembah in dopolnitvah Zakona o osebni izkaznici z namenom, da se
               zaradi nabora storitev tako imenovane e-uprave doda elektronski medij s
               kvalificiranim digitalnim potrdilom, s čimer pa se razširi tudi možnost uporabe
               osebne izkaznice za uveljavljanje zdravstvenih storitev.</p>
               <p>Predlagatelj si v predlogu zakona prizadeva zagotoviti jasnost zakona z izločitvijo
               določb, ki se nanašajo na izdajo elektronske osebne izkaznice, na hitrejšo možnost
               vročitve osebne izkaznice v nujnih primerih in za starostnike veljaven trajni
               identifikacijski dokument ter zmanjšanje števila oseb, ki identifikacijskega
               dokumenta nimajo. Zakon sicer ohranja večino določb starega zakona, razen v tistem
               delu, ki se nanaša na kvalificirano digitalno potrdilo za opravljanje elektronskih
               storitev zdravstvenega varstva in zavarovanja. Državljanom Republike Slovenije s
               stalnim bivališčem v tujini se bo izdala enako veljavna osebna izkaznica kot
               državljanom s stalnim prebivališčem v Sloveniji. Smiselno se nam zdi, da je možno
               uporabiti fotografijo, ki je bila uporabljena za identifikacijski dokument, tudi ko
               bo šlo za izdajo potnega lista. Trajna veljavnost osebne izkaznice po 70. letu
               starosti je zagotovo dobra odločitev, saj se pogosto dogaja, da oseba zaradi
               zdravstvenih razlogov ne more priti do organa, ki dokument tudi izdaja.</p>
               <p>Predlagatelj pojasnjuje, da bo možno po novem dobiti osebni dokument tudi na
               diplomatsko-konzularnih predstavništvih. Kot vidimo, gre za dokument, s katerim se
               lahko potuje v 33 držav, in da je še kako zanimiv za državljane tretjega sveta. Zato
               je izdelava dokumenta in hramba praznih obrazcev z vidika preglednosti in odtujitve
               eden od pomembnejših ukrepov, da se zavaruje pred odtujitvijo in ponarejanjem.</p>
               <p>Zakon prinaša kar nekaj izboljšav, zato ga bomo v Slovenski nacionalni stranki tudi
               podprli.</p>
            </sp>
            <sp xml:id="SDZ5-Redna-25-2011-03-01.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Milan Gumzar bo predstavil stališče Poslanskega kluba LDS.</p>
            </sp>
            <sp xml:id="SDZ5-Redna-25-2011-03-01.sp66">

               <speaker>MILAN GUMZAR:</speaker>

               <p>Hvala za besedo. Kolegice in kolegi, lepo pozdravljeni! Lepo pozdravljen tudi državni
               sekretar s sodelavko!</p>
               <p>Obstoječi Zakon o osebni izkaznici, ki je bil nazadnje noveliran leta 2008, je
               predvideval, da se državljankam in državljanom ponudi možnost pridobitve osebne
               izkaznice z dodanim elektronskim medijem, čipom, s kvalificiranim digitalnim
               potrdilom, katerega uporabnost bi poleg nabora storitve e-uprave omogočala tudi
               uporabo osebne izkaznice za uveljavitev zdravstvenih storitev.</p>
               <p>Osnovni predpogoj za uveljavitev spremembe iz novele Zakona o osebni izkaznici iz
               leta 2008 je bil izbor izvajalca z izvedbo javnega naročila, ki bi zagotovil izdelavo
               osebnih izkaznic v skladu z razpisnimi pogoji. Na razpis sta prispeli dve formalno
               popolni ponudbi, ki pa ju je naročnik po proučitvi ponudb ob upoštevanju načela
               gospodarnosti, učinkovitosti in uspešnosti porabe javnih sredstev označil za
               nesprejemljivi, saj bi se cena za navadno osebno izkaznico povišala za 71,5 %, kar je
               z vidika državljank in državljanov nesprejemljivo. Ponovitev javnega naročila ob
               nespremenjenih zakonsko določenih zadevah ni bila smiselna, s čimer se v Poslanskem
               klubu Liberalne demokracije Slovenije strinjamo.</p>
               <p>V Poslanskem klubu Liberalne demokracije Slovenije tako podpiramo odločitev
               Ministrstva za notranje zadeve, ki se je ob upoštevanju načela dobrega gospodarjenja
               z javnimi sredstvi in učinkovitega izvajanja javne službe za državljane Republike
               Slovenije odločilo za celovito prenovo Zakona o osebni izkaznici. Menimo, da predlog
               zakona uvaja dobre rešitve, ki bodo prispevale k večji jasnosti zakonskih določb
               glede izdajanja in uporabe osebnih podatkov, k prijaznejšemu in hitrejšemu postopku
               vročanja osebnih izkaznic za vse državljane ter z uvedbo trajnih osebnih izkaznic za
               osebe po 70. letu starosti prispevale k odpravi problemov s podaljšanjem veljavnosti
               osebne izkaznice pri starostnikih.</p>
               <p>V Poslanskem klubu Liberalne demokracije Slovenije se zavedamo razvoja na področju
               ponujanja digitalnih storitev in menimo, da država in njeni organi pri razvijanju
               e-storitev ne smejo zaostajati za drugimi sektorji, zato podpiramo namero
               predlagatelja, da pripravi ustrezne spremembe zakonodaje na tem področju, pri čemer
               bodo upoštevane tudi skupne smernice za evropsko osebno izkaznico, ki je v pripravi
               na ravni Evropske unije.</p>
               <p>V Poslanskem klubu Liberalne demokracije Slovenije bomo zaradi smiselnih in
               učinkovitih rešitev, zakon podprli, ne bomo pa podprli vloženega amandmaja.
               Hvala.</p>
            </sp>
            <sp xml:id="SDZ5-Redna-25-2011-03-01.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanke skupine nepovezanih poslancev bo predstavil mag. Franc
               Žnidaršič.</p>
            </sp>
            <sp xml:id="SDZ5-Redna-25-2011-03-01.sp68">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovani državni sekretar s sodelavko, kolegici in
               kolegi!</p>
               <p>Zakon o osebni izkaznici, ki je bil uveljavljen decembra 1997 in se je uporabljal od
               poletja 1998, je uvedel osebno izkaznico na polikarbonatnih karticah z lasersko
               izpisanimi osebnimi podatki, fotografijo in podpisom imetnika. V letu 2005 je bila
               sprejeta novela zakona zaradi uskladitve kazenskih določb z Zakonom o prekrških.
               Novela zakona je odpravila tudi krajevno pristojnost za izdajo osebne izkaznice, ki
               je bila nato lahko izdana kjerkoli v državi, spremenjen pa je bil tudi način
               vročanja. Leta 2008 je bil ponovno sprejet Zakon o spremembah in dopolnitvah Zakona o
               osebni izkaznici, ki je predvideval izdajo elektronske osebne izkaznice s
               kvalificiranim digitalnim potrdilom. Ker je kljub dobronamernemu poizkusu uvedba
               elektronske osebne izkaznice zaradi neuspelega razpisa in previsoke cene propadla,
               predlog zakona, ki je pred nami, takšne osebne izkaznice ne predvideva več. Številne
               druge novosti so terjale pripravo novega zakona z naslednjimi cilji: črtanje določb
               glede elektronske osebne izkaznice, možnost izdaje izkaznice na diplomatskem
               predstavništvu ali konzulatu v tujini, pridobitev dokumenta z dosmrtno veljavnostjo
               po 70. letu starosti, možnost vročitve osebne izkaznice pri gospodarski družbi, ki
               jih izdeluje, seveda le v nujnih primerih, ureditev povezljivosti evidenc in
               uskladitev določb z Zakonom o potnih listinah. Poglavitne rešitve zakona v celoti
               sledijo napovedanim ciljem, hkrati pa predlagatelj ne napoveduje pomembnejših
               finančnih posledic za proračun. Če bo treba, jih bodo na ministrstvu zagotovili iz
               obstoječih sredstev.</p>
               <p>Zakon je bil v postopku sprejemanja na Odboru za notranjo politiko ustrezno
               amandmiran in dodelan in ker prinaša pomembne koristi za državljanke in državljane ga
               bo naša poslanska skupina enotno podprla. Hvala lepa.</p>
            </sp>
            <sp xml:id="SDZ5-Redna-25-2011-03-01.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Narodnih skupnosti bo predstavil gospod László Göncz.</p>
            </sp>
            <sp xml:id="SDZ5-Redna-25-2011-03-01.sp70">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik. Spoštovani gospod državni sekretar,
               kolegice in kolegi!</p>
               <p>V naši poslanski skupini podpiramo Predlog zakona o osebni izkaznici z vidika
               noveliranih vsebin, ki so bile nedvomno potrebne. V zvezi z določbami, ki se nanašajo
               na izdajo omenjenega dokumenta, prebivalcem na narodnostno mešanih območjih zakon ne
               prinaša nekih bistvenih novitet, vendar se pa pojavljajo določene nedoslednosti v
               zvezi s tem. Stališče Vlade, ki ga je predstavil malo prej gospod državni sekretar,
               se dotika tega vprašanja v nekem enostranskem kontekstu, kar je po naši presoji prav
               iz ustavnopravnega vidika sporno. O besedilu predloga zakona smo sicer opravili nekaj
               pogovorov s pristojno službo Ministrstva za notranje zadeve in smo v okviru le-teh
               razjasnili marsikatero nejasnost. O predlogu je razpravljala tudi Komisija za narodni
               skupnosti Državnega zbora. V fazi temeljitih razprav o omenjenem zakonskem predlogu
               se je izkristaliziralo naše stališče v zvezi z vprašanjem, komu so dejansko namenjene
               dvojezične oziroma v primeru narodnostno mešanih območij trojezične osebne izkaznice
               oziroma dokumenti. Nekatere samoupravne narodne skupnosti, na primer izolska občinska
               in obalna skupnost, so se še posebej poglobljeno ukvarjali z omenjeno vsebino. V duhu
               dejanskega uveljavljanja zunanje dvojezičnosti smo vložili amandma že na seji
               matičnega odbora, vendar je zaradi dopolnilnega koalicijskega amandmaja, ki je
               nekoliko preoblikoval celotni kontekst besedila 7. člena predloga zakona, naš amandma
               postal takrat brezpredmeten. Brezpredmeten je postal zgolj iz formalnih razlogov,
               nikakor pa ne iz vsebinskih. Zato smo na predlagano besedilo drugega branja zakona
               ponovno vložili amandma na 7. člen, s katerim predlagamo črtanje četrtega odstavka
               tega člena. V vsebinskem pomenu gre za amandma, ki omogoča, da dvojezično osebno
               izkaznico dobi sleherni prebivalec Republike Slovenije, ki ima stalno prebivališče na
               narodnostno mešanem območju, ne glede na mesto vlaganja zahtevka za pridobitev
               osebnega dokumenta. Drugi odstavek istega člena namreč določa, da državljanu s
               prijavljenim stalnim prebivališčem na območju, določenem z zakonom, torej na
               narodnostno mešanem območju, kjer živita avtohtoni italijanska oziroma madžarska
               narodna skupnost, se izda osebna izkaznica na obrazcu, ki se tiska v slovenskem,
               angleškem in italijanskem oziroma slovenskem, angleškem in madžarskem jeziku. Možnost
               elektronskega povezovanja upravnih enot to v tehničnem smislu nedvomno omogoča. Če
               četrti odstavek ostane v besedilu zakona, to dejansko pomeni tudi možnost za
               izogibanje dokumentom, kjer so podatki navedeni tudi v jeziku avtohtonih narodnih
               skupnosti, kar po našem mnenju ni v duhu sožitja na določenem območju. Menim, da
               moramo izhajati iz tega, da specifike, kot so jezik, kultura ter ostale
               karakteristike avtohtonih narodnih skupnosti, so dejansko bogastvo narodnostno
               mešanega območja, ki je skupna vrednota vseh, ki na tem območju živijo. Zato je tako
               območje drugačno in v pozitivnem smislu se prav po tem razlikuje od enojezičnih
               območij, zunanja dvojezičnost se lahko dejansko uveljavi zgolj takrat, če to sprejema
               sleherni prebivalec zgodovinsko pogojenih narodnostno mešanih območij in ne zgolj
               pripadniki narodnih skupnosti. Gre torej za spoznanje, da specifike dvojezičnega
               območja, med katere nedvomno sodi zunanja dvojezičnost in v okviru tega tudi osebni
               dokumenti, pomenijo dodano vrednost za slehernega prebivalca na narodnostno mešanem
               območju tako v Prekmurju kot na Obali, ki se ji ni treba izogibati. Ravno nasprotno,
               treba jo je interpretirati v najširši pozitivni dimenziji. Smiselno bi bilo, da
               negativni stereotipi 20. stoletja, ki so jih pogojevale takšne ali drugačne
               zgodovinske okoliščine, pri naših vsakdanjih rešitvah opustimo ter pristopimo k
               ustvarjanju miljeja, kjer je multikulturalnost in večjezičnost dejansko skupna
               pozitivna vrednota, ne pa zgolj pravica ali pa dolžnost avtohtone narodne
               skupnosti.</p>
               <p>Zato prosim ta visoki zbor, da naš amandma obravnava s predlaganega širšega vidika,
               prvenstveno z vidika pojmovanja pomena narodnostno mešanega območja kot celote, in
               odloči v duhu rešitev 21. stoletja. Hvala lepa.</p>
            </sp>
            <sp xml:id="SDZ5-Redna-25-2011-03-01.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Janez Kikelj bo predstavil stališče Poslanske skupine Socialnih demokratov.
            </p>
            </sp>
            <sp xml:id="SDZ5-Redna-25-2011-03-01.sp72">

               <speaker>JANEZ KIKELJ:</speaker>

               <p>Gospod podpredsednik, hvala za besedo. Spoštovani državni sekretar s sodelavko,
               kolegice in kolegi!</p>
               <p>Osebna izkaznica v Sloveniji ni le dokument, s katerim dokazujemo istovetnost in
               državljanstvo, ali dokument, ki ga potrebujemo za nastopanje v pravnem prometu. Vrsto
               let je osebna izkaznica že dokument, s katerim lahko potujemo in obiskujemo v tem
               času že 35 držav. Z drugo obsežno spremembo in dopolnitvijo zakona o osebni izkaznici
               v letu 2008, pa naj bi na osebno izkaznico pripeli še podatke zdravstvenih storitev
               in zdravstvenega zavarovanja ter dodatni čip s kvalificiranim digitalnim podpisom. S
               to novelo bi osebna izkaznica prevzela še funkcijo zdravstvene izkaznice. Takšni
               razširitvi funkcije osebne izkaznice smo takrat v Poslanski skupini Socialnih
               demokratov nasprotovali, zato odpravo le-tega sedaj podpiramo. Menimo namreč, da
               kopičenje osebnih podatkov na enem mestu ni nujno vedno dobro, kajti že sama
               informacijska tehnologija omogoča nezakonito pridobivanje posameznih osebnih podatkov
               ter zlorabo le-teh. Novosti, ki jih prinaša Predlog zakona o osebni izkaznici in jih
               v Poslanski skupini Socialnih demokratov podpiramo, gredo tudi v smeri, da bodo lahko
               slovenska diplomatska predstavništva in konzulati izdali osebno izkaznico oziroma
               bodo sprejemali naznanitve pogrešitve osebne izkaznice ter da se državljanom po
               dopolnjenem 70. letu starosti izda osebna izkaznica s trajno veljavnostjo.
               Predlagatelj zakona namreč navaja, da je v praksi zaznati, da starejši pogosto nimajo
               veljavnega identifikacijskega dokumenta. Prav tako podpiramo rešitve, ki bodo v
               izjemnih in nujnih primerih omogočile izdajo osebne izkaznice tudi pri izdelovalcu,
               ter da se za potrebe izdaje osebne izkaznice uredijo in povežejo evidence, na podlagi
               katerih se preverijo podatki prosilca s podatki na vlogi za izdajo osebne izkaznice
               ter se tako omogoči čim hitrejši čas za izdajo dokumenta.</p>
               <p>Naj na koncu še poudarim, da institucije, ki se ukvarjajo z varovanjem osebnih
               podatkov, opozarjajo, da se v zadnjem času povečuje število kraj identitete. Poslanke
               in poslanci Socialnih demokratov bi na tem mestu radi opozorili vse državljanke in
               državljane ter upravljavce zbirk osebnih podatkov, da z osebnimi dokumenti in podatki
               ravnajo skrbno ter v skladu z veljavno zakonodajo ter smernicami za preprečevanje
               kraje identitete, ki so jih že pred časom pripravili pri informacijski
               pooblaščenki.</p>
               <p>Za konec naj še enkrat poudarim, poslanke in poslanci Socialnih demokratov bomo
               novelo zakona podprli. Hvala.</p>
            </sp>
            <sp xml:id="SDZ5-Redna-25-2011-03-01.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavila gospa Eva
               Irgl, izvolite.</p>
            </sp>
            <sp xml:id="SDZ5-Redna-25-2011-03-01.sp74">

               <speaker>EVA IRGL:</speaker>

               <p>Najlepša hvala za besedo. Spoštovani državni sekretar, spoštovane poslanke,
               spoštovani poslanci.</p>
               <p>V Poslanski skupini Slovenske demokratske stranke ne bomo nasprotovali predlogu
               novega zakona o osebni izkaznici.</p>
               <p>Novi zakonski predlog ohranja večino določil že veljavnega zakona o osebni izkaznici,
               ne predvideva pa več izdajo osebnih izkaznic s kvalificiranim digitalnim potrdilom za
               opravljanje elektronskih storitev ter opravljanja storitev s področja zdravstvenega
               varstva in zdravstvenega zavarovanja. Črtanje omenjene opcijski izdaje elektronske
               osebne izkaznice predlagatelj utemeljuje s tem, da javno naročilo za izbor
               izdelovalca elektronskih storitev osebnih izkaznic ni uspelo. Vendar pa, zanimivo,
               istočasno predlagatelj navaja, da je smiselno počakati na sprejem enotnih smernic za
               evropsko izkaznico na ravni Evropske unije. V zvezi z omenjenim črtanjem opcijske
               izdaje elektronske osebne izkaznice se v Poslanski skupini Slovenske demokratske
               stranke sprašujemo o utemeljenosti takšnega črtanja. Menimo namreč, da je bila
               možnost, da se na enem dokumentu združita tako osebna izkaznica kot zdravstvena
               izkaznica praktična, moderna rešitev in je širila možnost poslovanja e-uprave. Takšna
               rešitev, ki je pomenila združevanje, še posebej v času, ko imamo vedno več takšnih in
               drugačnih kartic, je bila tudi to seveda zagotovo bistveno bolj prijazna rešitev za
               vse uporabnike. Takšnih nekritičnih rešitev, ki črtajo možnost opcijskih izdaj
               elektronske osebne izkaznice, v Poslanski skupini Slovenske demokratske stranke zato
               ne podpiramo, pozdravljamo pa rešitve, ki poenostavljajo vročanje osebnih
               izkaznic.</p>
               <p>Z obravnavanim zakonom o osebni izkaznici se omogoča izdaja osebnih izkaznic
               državljanom Republike Slovenije s stalnim prebivališčem v tujini, kar je po našem
               mnenju smiselno, ob dejstvu, da je osebna izkaznica v zadnjih letih močno pridobila
               tudi na svoji potovalni funkciji. Osebna izkaznica v tujini se bo tako izdala z enako
               veljavnostjo kot osebna izkaznica državljanu s stalnim prebivališčem v Republiki
               Sloveniji.</p>
               <p>Predlog zakona predvideva tudi možnost izdaje osebne izkaznice in naznanitve
               pogrešitve osebne izkaznice na diplomatsko-konzularnem predstavništvu ter konzulatu
               Republike Slovenije v tujini. Predlog zakona prav tako predvideva možnost pridobitve
               osebne izkaznice s trajno veljavnostjo po dopolnjenem 70. letu starosti.</p>
               <p>Vse to seveda v Slovenski demokratski stranki podpiramo, vendar pa obenem poudarjamo,
               da bi bilo treba predvsem na področju vlog, izpopolnjevanja obrazcev, izpolnjevanja
               obrazcev in izdaje osebnih izkaznic slediti konceptu odprave administrativnih ovir.
               Nepotrebne ovire se tako največkrat pojavljajo predvsem v vročanju osebnih
               dokumentov.</p>
               <p>Sicer pa, kot že rečeno, v Poslanski skupini Slovenske demokratske stranke ne bomo
               nasprotovali predlogu tega zakona. Hvala.</p>
            </sp>
            <sp xml:id="SDZ5-Redna-25-2011-03-01.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Vito Rožej bo predstavil stališče Poslanske skupine Slovenske Zares,
               izvolite.</p>
            </sp>
            <sp xml:id="SDZ5-Redna-25-2011-03-01.sp76">

               <speaker>VITO ROŽEJ:</speaker>

               <p>Hvala lepa za besedo, predsedujoči. Kolegice in kolegi, ostali prisotni, lep
               pozdrav.</p>
               <p>Kot je že bilo rečeno, je razlogov za novi zakon o osebni izkaznici, ki je danes pred
               nami, kar nekaj. Zakon o osebni izkaznici iz leta 2008 je določal pravno podlago za
               izdajo elektronske osebne izkaznice in javni razpis je bil izveden, na podlagi tega
               pa se je ugotovilo, da je ocenjena vrednost naročila previsoka, zato se je takratno
               vodstvo ministrstva odločilo, da z omenjenim projektom ne nadaljuje. Novo vodstvo na
               ministrstvu se je torej znašlo v situaciji, ko je bilo treba črtati vrsto določb in
               ravno zaradi obsežnih sprememb in dopolnitev danes obravnavamo popolnoma nov
               zakon.</p>
               <p>Med novostmi, ki so bile že omenjene in ki so prav gotovo dobrodošle je ta, da se
               osebne izkaznice odslej lahko izdajajo tudi na diplomatsko-konzularnih
               predstavništvih. Z vstopom Slovenije v Evropsko unije je tudi osebna izkaznica
               postala potovalni dokument za mnoge države in je zato smiselno in logično, da se
               omogoča izdaja osebnih izkaznic tudi na diplomatskih in konzularnih predstavništvih
               za naše državljane, ki stalno bivajo v tujini.</p>
               <p>Državljanom in državljankam Republike Slovenije po dopolnjenem 70. letu starosti, kot
               je bilo že omenjeno, se s tem zakonom omogoča izdaja osebne izkaznice s trajno
               veljavnostjo. Izročitev samega dokumenta bo mogoča odslej tudi pri izdelovalcu osebne
               izkaznice, kadar se bo ta izdelala v nujnih primerih. S tem se bo pot skrajšala
               tistim državljanom, ki se bodo našli v situaciji, da bodo hitro in nujno potrebovali
               osebno izkaznico.</p>
               <p>Mnenje k predlogu zakona so podale tudi samoupravne narodne skupnosti in izpostavile,
               kot je bilo že rečeno, da predlog zakona ne zagotavlja popolne uresničitve ustavne
               določbe v uradnosti italijanskega oziroma madžarskega jezika na območjih, kjer
               narodni skupnosti živita. Na podlagi mnenj zakonodajno-pravnih služb, tako vladne kot
               državnozborske ,v Poslanski skupini Zares menimo, da je ureditev ustrezna in bi morda
               ravno sprememba člena, kot je predlagana, lahko povzročila, da bi postala določba
               neustavna. Strinjamo pa se lahko z mnenjem, da to ni v dobrososedskem duhu, ki bi ga
               veljalo spodbujati. Seveda pa pri nekih osebnih odločitvah posameznikov mislim, da ni
               država tista, ki bi jih morala siliti v strpnejše ravnanje, če naj tako povem.
               Mislim, da bi tukaj šli v pooblastilih pri zakonu predaleč, če bi se odločili za
               podporo predlaganemu amandmaju.</p>
               <p>V Poslanski skupini Zares smo prepričani, da gre predlog zakona predvsem v smeri
               lažjega dostopa do osebne izkaznice, ker se pogosto znajdemo v situaciji, ko nujno
               potrebujemo dokument v najkrajšem mogočem času in predlog zakona to omogoča. Zaradi
               vsega naštetega bomo predlog zakona v Poslanski skupini Zares Nova politika podprli.
               Hvala.</p>
            </sp>
            <sp xml:id="SDZ5-Redna-25-2011-03-01.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Gvido Kres bo predstavil stališče Poslanske skupine Slovenske ljudske
               stranke.</p>
            </sp>
            <sp xml:id="SDZ5-Redna-25-2011-03-01.sp78">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani državni sekretar, spoštovane
               kolegice in kolegi!</p>
               <p>Predlagani zakon o osebni izkaznici ne prinaša ravno korenitih sprememb, vendar gre v
               smeri racionalizacije in poenostavitev postopkov, zato ima podporo Poslanske skupine
               Slovenske ljudske stranke. Ustreznejše reševanje tistih nepredvidljivih dogodkov v
               tujini, v katerih je treba celoten postopek ali del postopka izdaje osebne izkaznice
               vse od vložitve vloge do izdelave in same vročitve dokumenta izvesti v najkrajšem
               mogočem času, je bilo nujno potrebno. Možnost vročitve osebne izkaznice pri
               gospodarski družbi, pooblaščeni za izdelavo in personalizacijo osebnih izkaznic,
               takoj po izdelavi je pohvalna in kaže na to, kako se lahko izkoristi informacijska
               tehnologija, samo če se pokaže volja za uvedbo naprednejših postopkov. Možnosti
               izdaje osebne izkaznice in naznanitve pogrešanja osebne izkaznice na diplomatskem
               predstavništvu in konzulatu Republike Slovenije v tujini, kot to velja za izdajo
               potnega lista, je še ena izmed praktičnih rešitev. Sedaj namreč že vročitev večkrat
               predstavlja nepotrebno oviro in obilice izgubljenega časa za državljane, ki se
               nahajajo v tujini in se nepredvideno znajdejo v težavah z dokumenti.</p>
               <p>Tudi izdaja osebnih izkaznic s trajnostno veljavnostjo za osebe po dopolnjenem 70.
               letu je rešitev, ki smo jo pred kratkim že uvedli pri potnih listih. Gre za prakso,
               ki se je tudi v tujini izkazala za ustrezno, predvsem pa starejšim občanom prihrani
               večkratno ukvarjanje s papirologijo.</p>
               <p>V Poslanski skupini Slovenske ljudske stranke sicer nekoliko obžalujemo po našem
               mnenju nepotreben zaplet okoli izdajanja osebnih izkaznic za državljane na
               dvojezičnih območjih oziroma območjih, določenim z zakonom, kjer živita avtohtoni
               italijanska oziroma madžarska narodna skupnost. Ne vidimo namreč ovire, da vsi s
               stalnim prebivališčem v teh, z zakonom določenih območjih, ne more svoje osnovne
               pravice do osebne izkaznice v slovenskem in madžarskem ali italijanskem jeziku
               uveljaviti na vseh upravnih enotah po Sloveniji, tako kot lahko to storijo ostale
               državljanke in državljani naše države. Konec koncev gre za isti informacijski
               centralni sitem kot tudi za istega proizvajalca izkaznic.</p>
               <p>Iz tega razloga bomo amandma Poslanske skupine narodnih skupnosti podprli. Podporo
               Poslanske skupine Slovenske ljudske stranke pa ima tudi, kot že rečeno, zakon. Hvala
               lepa.</p>
            </sp>
            <sp xml:id="SDZ5-Redna-25-2011-03-01.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-25-2011-03-01.sp80">

               <speaker>ANTON URH:</speaker>

               <p>Hvala za besedo. Spoštovani gospod podpredsednik! Spoštovani gospod državni sekretar
               s sodelavci, kolegice in kolegi!</p>
               <p>Osebna izkaznica je javna listina, s katero državljan Republike Slovenije dokazuje
               svojo istovetnost in državljanstvo. Uporablja jo lahko tudi za prehod meje pod
               določenimi pogoji. Zadnje spremembe zakona, ki ureja to javno listino, so se nanašale
               tudi na vključitev kvalificiranega digitalnega potrdila na osebno izkaznico ter na
               uporabo osebne izkaznice za uveljavljanje storitev na področju zdravstvenega varstva
               in zdravstvenega zavarovanja.</p>
               <p>Prva razširitev uporabe osebne izkaznice je bila smiselna, saj je zaradi vedno večje
               ponudbe storitev e-uprave praktično, da se na osebno izkaznico vključi tudi
               kvalificirano digitalno potrdilo, s katerim je državljanom Republike Slovenije
               omogočen lažji dostop do storitev e-uprave, vendar velja ob tem pripomniti, da
               državljani storitev e-uprave ne uporabljajo ravno pogosto, sploh pa ne starejša
               generacija.</p>
               <p>Druga razširitev – uporaba osebne izkaznice tudi za namene uveljavljanja storitev s
               področja zdravstvenega varstva in zdravstvenega zavarovanja, pa predstavlja tudi
               vključitev vseh podatkov za urejanje zdravstvenih storitev na osebno izkaznico.
               Predvidena uporaba za obisk pri zdravniku, v lekarni pa je vprašljiva z vidika
               varstva zasebnosti posameznikov in sploh občutljivih podatkov, ki se obdelujejo na
               področju zdravstvenega varstva in zdravstvenega zavarovanja. Glede slednjega je bila
               Poslanska skupina DeSUS v prejšnjem mandatu izjemno skeptična.</p>
               <p>Danes imamo pred seboj predlog novele zakona o osebni izkaznici ravno iz razloga, ker
               se je v praksi zataknilo pri izdaji elektronske osebne izkaznice s kvalificiranim
               digitalnim potrdilom. Rezultat javnega naročila za izvedbo te storitve oziroma blaga
               je izkazal, da ocenjena vrednost naročila ob upoštevanju načela gospodarnosti,
               učinkovitosti in uspešnosti porabe javnih sredstev ni primerna oziroma ni
               sprejemljiva, saj gre v primeru izdelave elektronskih osebnih izkaznic kar za 71,5 %
               povišanje. Takšno povišanje pa je v teh časih preprosto nesprejemljivo.</p>
               <p>Tako bomo poslanci DeSUSa predlog zakona, ki izloča iz sedaj veljavnega zakona o
               osebni izkaznici tista določila, ki se praktično ne uporabljajo, soglasno podprli.
               Hvala.</p>
            </sp>
            <sp xml:id="SDZ5-Redna-25-2011-03-01.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih. Amandma je vložen samo k 7. členu, in sicer v imenu
               Poslanske skupine italijanske in madžarske narodne skupnosti. Dajem torej 7. člen z
               amandmajem v razpravo.</p>
               <p>Gospod Göncz, izvolite.́</p>
            </sp>
            <sp xml:id="SDZ5-Redna-25-2011-03-01.sp82">

               <speaker>DR. LÁSZLÓ GÖNCZ:</speaker>

               <p>Hvala lepa za besedo, gospod podpredsednik.</p>
               <p>Določene stvari bom poskusil še enkrat razjasniti oziroma predvsem predstaviti
               razloge, zakaj bi bilo pomembno, da se naš amandma sprejme.</p>
               <p>Naj se prvič odzovem na predstavitev stališča Vlade s strani gospoda državnega
               sekretarja, ki je pač rekel, da so pravice, tudi tovrstne v zvezi z uporabo
               dvojezičnih dokumentov, vezane na narodnostno mešano območje. Dejansko je tako in to
               drži, ampak mi s tem tej določbi ne oporekamo in niti pravice s tega vidika ne
               širimo. Predvsem poudarjamo, da pravice veljajo za narodnostno mešano območje kot
               tako, za slehernega tam živečega; za Slovenca, Madžara, Italijana pa še koga, če živi
               na omenjenem območju. Gre samo za to, da ne omogočimo izmikanja, ko se zaprosi za
               dokument, da oseba pridobi dvojezični dokument, ker žal, če smo iskreni, pač predvsem
               to omogoča določba brez tega, da bi bil sprejet naš amandma. Torej omogoča, da se
               izven narodnostno mešanega območja vlagajo prošnje za enojezični dokument. To je pa v
               nekem smislu omejevanje pravice ne samo pripadnikov narodnih skupnosti, ampak
               slehernega prebivalca narodnostno mešanega območja. Torej omogoča manipulacije. Z
               našim predlogom oziroma s sedanjim drugim odstavkom 7. člena temu ni tako, ker jasno
               določi, da velja določba za vse prebivalce narodnostno mešanega območja. Torej je 4.
               člen po naši presoji nepotreben in vnaša dejansko situacijo, ki zmanjšuje, ne pa širi
               pravice narodne skupnosti. Te narodne skupnosti so izključno vezane na prebivalce, ki
               imajo stalno prebivališče na narodnostno mešanem območju. Torej ne gre za druge
               prebivalce. Ne gre za nobene druge prebivalce. Pri vlaganju pa je omogočena tako
               tehnična kot tudi formalna možnost, da se pač lahko tudi na ostalih upravnih enotah
               vlagajo zahteve za dvojezične obrazce oziroma dokumente. To je ena stvar.</p>
               <p>In druga stvar. Gospod državni sekretar je omenil tudi prakso, neko prakso, ki pri
               drugih dokumentih ne velja. Menim, če dejansko pristopamo k modernizaciji celotnega
               sistema, potem predvsem moramo izhajati iz nekih pozitivnih vrednot za bodoče. Če bi
               bili neki negativni stereotipi v preteklosti ravno s tega vidika prisotni, bi jih
               morali nadgraditi v tem smislu, da tovrstnih več ne bo. Če ne bo sprejet naš amandma,
               bo dejansko omogočeno, da bodo prebivajoči na narodnostno mešanem območju s stalnim
               prebivališčem imeli dvojne dokumente; in to hote ali nehote privede do nekega
               konfliktnega stanja. Tisti, ki se sklicujejo na to, da sicer živimo v Sloveniji, je
               temu res tako. Ampak tisti, ki živimo na tem območju, moramo to območje jemati z
               nekim pozitivnim prizvokom, kot območje s specifikami, ki za vse nas pomenijo nekaj
               več in ne nekaj manj. Tisto, kar je bilo nekaj manj – o tem sem govoril predvsem, ko
               sem govoril o negativnih stereotipih 20. stoletja. To bi dejansko slehernemu moralo
               pomeniti nekaj več in s tega vidika menim, da bi bilo izredno pomembno, da se naš
               amandma sprejme. Poudarjam že tretjič, da nikakor ne gre za širitev pravic. Nikakor
               ne gre za prenos pravic izven narodnostno mešanega območja – ravno nasprotno!</p>
               <p>In za konec, čisto z vidika slehernega prebivalca kjerkoli v Sloveniji. Torej, v
               Sloveniji lahko vloži prebivalec zahtevo za osebno izkaznico oziroma prošnjo
               kjerkoli. Če pa to ostane tako, kot je zdaj predlagano s strani predlagatelja, pa
               temu ne bo tako, saj tisti, ki bo želel imeti narodnostno mešani dokument, pardon,
               pač dvolistni dokument, tisti dejansko niti formalnopravno ne bo mogel vložiti tega
               na kateri koli upravni enoti. Skratka, mi z najboljšim namenom in predvsem s
               pozitivnim vrednotenjem narodnostno mešanega območja kot takšnega z vidika celotne
               populacije, slehernega, ki tam živi, predlagamo resen premislek o našem amandmaju in
               ne samo a prióri zavračanje zaradi nekih načelnih, pavšalnih razlogov. Mi smo namreč
               vsebinsko prepričani, da je naša zahteva legitimna in ustavnopravna in poudarjam:
               ustavnopravno vzdržna. In ustavnopravni vidik je po mojem zelo pomemben pri tem
               vprašanju in sem prepričan, da bi bilo to dejanje nedvomno nadgradnja tudi s tega
               vidika pri sprejemanju nove osebne izkaznice. Hvala lepa.</p>
            </sp>
            <sp xml:id="SDZ5-Redna-25-2011-03-01.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Anton Anderlič.</p>
            </sp>
            <sp xml:id="SDZ5-Redna-25-2011-03-01.sp84">

               <speaker>ANTON ANDERLIČ:</speaker>

               <p>V preteklosti smo se veliko ukvarjali z vprašanjem osebne izkaznice in je bil narejen
               velik napredek in to, da je danes mogoče na narodnostnem mešanem območju dobiti
               osebno izkaznico v dveh jezikih oziroma je zapovedano tudi za večinski narod, da mora
               imeti izkaznico tudi v jeziku narodnostni, se meni zdi edino prav. Morali bi pa
               vendarle tudi prisluhniti temu, o čemer govori gospod Göncz. Meni se zdi, da v tem
               času bi to bil presežek, bi bila dodana vrednost in če je tehnična možnost, mislim
               pa, da to je, da se vloži kjerkoli, na katerikoli upravni enoti ta zahteva – kako se
               preverja, kako se potem to izvede, ne vem, ker je to neko strokovno vprašanje, ampak
               če je to mogoče, kar pa predstavniki Vlade gotovo vedo, ne v tistem delu, ko govorimo
               o tem, da kakšen nacionalist na upravni enoti ne bi hotel razumeti ali pa hotel
               izvesti neke zadeve. Ne vem, ali to potegne za sabo tudi obvezno znanje in uporabo
               enega oziroma obeh jezikov v tem primeru, kajti lahko bi prišli na neko upravno
               enoto, recimo v Celje, tako pripadniki italijanske kakor tudi madžarske narodne
               skupnosti z zahtevo, da vložijo tam zahtevo.</p>
               <p>Kot rečeno, če je na tehnični ravni to mogoče, potem ne vidim nobenega razloga, da se
               to ne bi upoštevalo in bi se upošteval amandma poslancev narodnih skupnosti oziroma
               Poslanske skupine narodnih skupnosti, kajti stvari se spreminjajo in gredo naprej;
               izboljšujejo se tudi nekatere tehnične možnosti, ki omogočajo mnogo več, kot so v
               preteklosti. Bil sem pozitivno presenečen v lanskem letu, ko sem, recimo, v občini
               Trbiž na italijanski stranki ugotovil, da izdajajo osebne izkaznice v štirih jezikih,
               torej v italijanščini, slovenščini, nemščini in še v tirolščini, oziroma v
               furlanščini za nek del neke manjšine, ki tam biva. Ampak nobenega velikega problema.
               Pred leti je bilo nemogoče dobiti osebno izkaznico tudi v slovenskem jeziku. Zato se
               mi zdi, da če tehnični vidik, recimo temu, tega vlaganja to omogoča, potem bi
               zagotovo ta amandma podprl, če po mojem prepričanju ne morem razumeti, da gre za kaj
               manj, torej da gre za nekaj, kar bi otežilo ali pa dajalo pripadnikom narodne
               skupnosti nekaj več, ampak gre dejansko za eno gesto, ki v tem času demokratičnega
               razvoja Slovenije je lahko samo pozitivna.</p>
            </sp>
            <sp xml:id="SDZ5-Redna-25-2011-03-01.sp85">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Roberto Battelli.</p>
            </sp>
            <sp xml:id="SDZ5-Redna-25-2011-03-01.sp86">

               <speaker>ROBERTO BATTELLI:</speaker>

               <p>Hvala lepa, gospod podpredsednik.</p>
               <p>V temeljni ustavni listini, na kateri temelji Ustava Republike Slovenije, je
               odstavek. Temeljna ustavna listina ni dolg dokument, je pa izjemno pomemben. Eden od
               odstavkov pravi, da je italijanski in madžarski narodni skupnosti v novi državi
               zagotovljen položaj, ki sta ga do tistega trenutka narodni skupnosti uživali. Naj
               povem samo to, da je bila, na primer, že napoved časa po telefonu takrat dvojezična.
               Vse prireditve so bile dvojezične, vsi dokumenti so bili dvojezični. V svoji omari
               imam približno 30 centimetrov visok dosje ob sprejemanju prvega zakona o osebni
               izkaznici, ko je bilo treba več kot leto dni dokazovati, da so sploh bile kdaj na
               narodnostno mešanem območju dvojezične osebne izkaznice. Celo takratni vodja upravne
               enote je zanikal, da je temu bilo tako. Pripravili so ga do tega, da je zanikal, da
               je temu bilo tako. Tudi dejstvo, da so zamejski Slovenci, njihovi župani, šest občin
               je dvojezičnih, popolnoma dvojezičnih oziroma popolnoma slovenskih na italijanski
               strani, šest, ob meji. Večinsko slovenske so, kjer se dela vse v slovenskem jeziku,
               od gasilskega društva do športnih društev, do verig zadrug, verig hranilnic, finančne
               družbe, zadruge so gostinske, obrtniške, so kmetijske, seveda, od nekdaj. Skratka,
               tudi ti župani so kazali, da so te osebne izkaznice dvojezične na italijanski strani.
               In komajda smo prišli do tega, da je že nekoč bilo, da so bile osebne izkaznice
               dvojezične v Kopru, Izoli in Piranu v našem primeru oziroma v Lendavi in Prekmurju za
               primer madžarske narodne skupnosti. In to zato, da bi ne bilo treba posebej prositi
               za dokumente države, posebej prositi države za dokumente tudi v jeziku narodne
               skupnosti.</p>
               <p>Ta zgodba, ko se lahko naredijo osebne izkaznice v vsaki upravni enoti, spodkopava ta
               princip v srži, v temelju. To je samo eden od korakov, ki se že vseskozi izvajajo, in
               pritiskov, ki se že vseskozi izvajajo, vključno z ankaransko občino, zato da se pojem
               narodnostno mešanega območja izniči in da se selijo kolektivne pravice izključno na
               individualno raven, s prošnjo, da smejo ti ljudje bivati v državi, ki obstaja zaradi
               Slovencev, ne zaradi državljanov – očitno. Skratka, to je nevaren precedens!</p>
               <p>Veste, pred kratkim je bil ustanovljen pri italijanski vladi organ, na katerega se
               lahko vsak trenutek predstavniki slovenske narodne skupnosti obrnejo in že od vsega
               začetka začnejo reševati tudi zakonske zadeve, ki jih neposredno zadevajo. Mi imamo
               tak organ od leta 1994. Ministrstvo za notranje zadeve se ob izdelavi teksta novega
               zakona o osebni izkaznici ni posvetovalo s tem organom, ni diskutiralo s tem organom
               prej, preden se je lotilo osebnih izkaznic in jezikov, ki naj bodo uporabljeni, in
               kako, v osebnih izkaznicah. In to je 15. člen Zakona o samoupravnih narodnih
               skupnostih, ki je bil kršen. Ker ko smo mi hoteli registrirati društva, so rekli, da
               ne, ker imamo samoupravne skupnosti. Pa smo uspeli registrirati društva in zdaj so
               samoupravne skupnosti tretirane kot bi bila društva. In teh iger je toliko, jaz jih
               imam toliko v spominu in v lastnih 20-letnih izkušnjah, da lahko trdim, da te zgodbe
               niso slučajne. To niso slučajne stvari. Število pripadnikov obeh narodnih skupnosti,
               koliko jo je relativno, kolikor ne bi smelo šteti, glede načina, kako se pride do
               njega, kolikor ne šteje glede na odmerjenje pravic itn., pada strmoglavo: četrtina
               Italijanov, četrtina Madžarov manj v desetih letih take samostojne Slovenije. In je
               začelo padati strmoglavo prav ob vstopu Slovenije v Evropsko unijo. Se pravi, najprej
               s tako ustavo in zakonodajo se gre v Svete Evrope itn. Nihče ni nikoli imel kaj
               ugovarjati glede tega, kako se izvajajo pravice narodnih skupnosti, kakšen je njun
               položaj itn., ker na papirju je vse perfektno, zdaj se pa načenjajo tudi že, kako bi
               rekel, predvidene pravice v že obstoječi zakonodaji, reformira se to, revidira se na
               negativen način za narodne skupnosti. Se pravi, ko bo treba iskati legitimacijo za
               osebno izkaznico za vstop v vse te organizacije, je veljala ena filozofija. Sedaj, ko
               je to že opravljeno, pa velja druga; in temu ni konca.</p>
               <p>Ga ni zakona, ki bi se pojavil v Državnem zboru in za katerega mi ne bi imeli potrebe
               spremeniti ga zato, da se obdrži tisto, kar je bilo. Jaz to z osebnimi izkaznicami
               poznam dosti dobro, vem, kje bo ugovor: ne, saj na narodnostno mešanem območju bo še
               zmeraj itn. Ne, ni tako! Ni tako, ker mobilnost se povečuje. En študent, pripadnik
               italijanske narodne skupnosti, bo študiral v Ljubljani, moral si bo narediti osebno
               izkaznico, ker bo moral nekaj rešiti; za kakršen koli posel, postopek ali kakor koli
               bo rabil ta dokument in ga bo imel samo v slovenskem jeziku. Zakaj? Do malo prej ga
               je imel pa dvojezičnega. In enako velja za vse, ki tam sicer imajo stalno bivališče.
               Z elektroniko, ki obstaja sedaj, in povezavami, ki obstajajo, z urejenimi nabori
               itn., ni noben problem, da se na obrazcu, ki je dvojezičen, vsaj za tiste, ki bivajo
               na teh območjih, natisne dvojezično tako kot prej. In to ne predstavlja nobenega
               stroška, da se razumemo! Če ostane pa tako, kot je, pa se bo točno to zgodilo, kar
               sem do sedaj opisoval. Čemu, komu je dano to sporočilo? Hvala lepa.</p>
            </sp>
            <sp xml:id="SDZ5-Redna-25-2011-03-01.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Pukšič, izvolite.</p>
            </sp>
            <sp xml:id="SDZ5-Redna-25-2011-03-01.sp88">

               <speaker>FRANC PUKŠIČ:</speaker>

               <p>Hvala lepa za besedo.</p>
               <p>Jaz sicer razumem kolege, kaj želijo pri tem amandmaju. Ampak tako dramatizirati to
               državo, če ne bo ta amandma sprejet in kaj vse se bo zgodilo in kaj vse bodo zgubili,
               se mi pač enostavno ne zdi korektno in primerno. Spravljati to na pozicijo, kjer bi
               se ali pa se kršijo v tej državi ali zmanjšujejo kolektivne pravice in spravljajo na
               osebne pravice – s tem se ne strinjam. Tudi kdaj pa kdaj bi bilo prav, da bi v tem
               parlamentu rekli in se izjasnili tudi glede kršenja ne osebnih, ampak kolektivnih
               pravic, ki jih imata slovenski manjšini tako v Italiji kot na Madžarskem. Samo
               poglejmo si, kakšna je videti tista elementarna kolektivna pravica okrog šolstva in
               jezika. Prav te dni naša prijateljska sosednja država, ki ne izpolnjuje zaščitnega
               zakona, ki je bil sprejet pred 10. leti, zapirajo slovensko šolo. Tam v Škednju so
               tako rekoč poslali, nagnali otroke ven, ker se šola podira, ker leta in leta
               obljubljajo, da jo bodo renovirali, zdaj še pod pogojem, da bodo potem notri tudi
               italijanski otroci oziroma da se bo pouk vršil v italijanščini. Da ne govorim o
               katastrofalnem odnosu do slovenskega jezika in do manjšine na Madžarskem.</p>
               <p>Tako le ni tako hudo in malo me je dvignilo to dramatiziranje okrog tega amandmaja.
               In ni res – bo ali ne bo sprejet –, da se bo s tem kršila kakršnakoli kolektivna
               pravica.</p>
            </sp>
            <sp xml:id="SDZ5-Redna-25-2011-03-01.sp89">

               <speaker>PODPREDSEDNIK MIRAN POTRČ:</speaker>

               <p>Želi še kdo besedo k 7. členu?</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-25-2011-03-01.sp90">

               <speaker>VITO ROŽEJ:</speaker>

               <p>Hvala lepa za besedo.</p>
               <p>Odkrito moram priznati, da sem morda, tudi na debati na odboru in predstavitvi
               mnenja, kot je rekel koleg Göncz, bil preveč pavšalen. Sicer vidim, da se zdaj pri
               debati o tem členu mešata dve problematiki; ena je ta način oziroma možnost, s katero
               bi pripadniki manjšin lahko tudi kje drugje, kot samo v tistih upravnih enotah, ki so
               na območju, kjer živita obe narodnostni skupnosti, lahko naročili, ne dobili,
               naročili dokumente, skratka osebno izkaznico, in to, da bi tisti prebivalci, ki
               živijo na narodnostno mešanih območjih, ne smeli več dobiti drugačne izkaznice kot
               dvojezične, pa tudi če bi jo naročili kjerkoli drugje po Sloveniji. Prav zaradi tega
               sem šel na telefon preveriti, ker sem enemu od otrok, slučajno je tako naneslo, dal
               delati izkaznico v Piranu, in je otrok dobil angleško-slovensko izkaznico kot vsi
               drugje, zato ker pač je njegovo stalno bivališče v Ljubljani, Ljubljana ni
               narodnostno mešano območje – torej, prav, v redu. In tudi jaz sem podobnega mnenja
               kot kolega Anderlič, da najbrž so tehnične možnosti za to, da bi se dvojezične
               izkaznica izdajala glede na mesto stalnega bivališča. Saj konec koncev je to tisti
               podatek, ki je na osebni izkaznici poleg osebne istovetnosti najbolj pomemben, lahko
               izdaja na podlagi tega stalnega prebivališča, ki je sicer morda v današnjih časih
               mobilnosti za kakšno priložnost tudi precej okorel podatek, ker ni rečeno, da oseba
               dejansko res tam biva, ampak za pravice narodnostnih skupnosti, ki so teritorialno
               vezane, pa je zelo pomembno in brez tega ne gre. Tudi sam malo obžalujem, da smo, kar
               se procedure tiče, to možnost, da bi se naročila dvojezično izkaznico kje drugje,
               dobila bi se pa izključno zgolj in samo glede na stalno bivališče, ki bi moralo biti
               na narodnostno mešanem območju, da smo ta vlak že zamudili.</p>
               <p>Tisto, o čemur pa zdaj razpravljamo, pa je nadaljevanje neke dobre prakse, da bi
               bila, da rečem, strpnost in dvojezičnost zapovedana za vse, tudi za tiste, ki se
               morda s temi na intimni ravni ne strinjajo najbolj, ampak živijo na narodnostno
               mešanih območjih. Tako moram pošteno povedati, da bom moral še premisliti o tem, kako
               bom glasoval o amandmaju, upam, da bo tudi ministrstvo kakšno mnenje povedalo, kako
               in kaj glede tega amandmaja, čeprav to ni ravno predmet te točke dnevnega reda in
               amandmajev o problematiki, ki je bila tudi izpostavljena, skratka o možnosti
               pridobivanju dvojezičnih, naročanja, da tako rečem, dvojezičnih izkaznic tudi kje
               drugje.</p>
               <p>Razumem seveda, da vse upravne enote ne bodo mogle oziroma niti ni njihova naloga, da
               ponudijo uporabnikom iz vrst narodnostnih manjšin uradnike, ki znajo njihov jezik,
               ampak predvidevam, da nekdo, ki je na študiju v Ljubljani, tako kot je bil, recimo,
               dan primer, zna zadosti dobro slovensko, da si bi pa formular že izpolnil, če bo
               želel narediti kljukico pri tem, da želi imeti poleg slovenske tudi italijansko
               oziroma dvojezično oziroma madžarsko izkaznico, bo to pač znal narediti. Hvala
               lepa.</p>
            </sp>
            <sp xml:id="SDZ5-Redna-25-2011-03-01.sp91">

               <speaker>PODPREDSEDNIK MIRAN POTRČ:</speaker>

               <p> Hvala lepa.</p>
               <p>Gospod Kres. Poglejte, veliko vas je še. Jaz odpiram čas za prijavo. Gospod Gvido
               Kres, izvolite.</p>
            </sp>
            <sp xml:id="SDZ5-Redna-25-2011-03-01.sp92">

               <speaker>GVIDO KRES:</speaker>

               <p>Hvala za besedo.</p>
               <p>Mene prav žalosti, da se morajo manjšine v naši državi, moji državi, za katero
               mislim, da smo visoko demokratična država, da smo država, ki spoštujemo pravice vseh
               manjšin, vseh ljudi, različno razmišljujočih, različnih narodnostnih pripadnosti,
               različnih verskih pripadnosti, da moram poslušati oziroma da slišim tudi probleme, o
               katerih je govoril pred menoj kolega Battelli. Ampak vidite, povsod se to dogaja; to
               se dogaja na italijanski strani, da se naše šole zapirajo, pa se dogaja na madžarski
               strani, da se naše šole zapirajo. Seveda pa izvemo tudi to, da se tudi na naši
               strani, v Ankaranu – ne, v Strunjanu in v Sečovljah zapirajo šole. Vse to so tiste
               negativne strani, ki dejansko prizadenejo en, ali drug, ali tretji narod. In mislim,
               da bi se bilo treba temu izogibati na kateri koli strani.</p>
               <p>V Slovenski ljudski stranki sem pa že v mnenju povedal, da v Poslanski skupini
               Slovenske ljudske stranke sicer obžalujemo, po našem mnenju nepotreben zaplet okoli
               izdajanja osebnih izkaznic državljanov na dvojezičnih območjih oziroma območjih,
               določenih z zakonom, kjer živita avtohtoni italijanska oziroma madžarska narodnostna
               skupnost. Ne vidimo namreč nobene ovire, da oseba s stalnim prebivališčem v teh, z
               zakonom določenih območjih, ne more svoje osnovne pravice do osebne izkaznice v
               slovenskem, madžarskem ali italijanskem jeziku uveljaviti na upravnih enotah v
               Sloveniji, tako kot to lahko storijo ostale državljanke in državljani naše
               države.</p>
               <p>Mi bomo ta amandma, ne bom rekel, da soglasno, ampak ta amandma bomo podprli. In
               resnično želim, da bi bila ta klima pozitivna, ker na ta način gradimo spoštovanje
               eden do drugega in mislim, da smo si v tej državi prizadevali za to, da bomo
               spoštljivi in realni in pošteni v vseh odnosih med nami. Hvala lepa.</p>
            </sp>
            <sp xml:id="SDZ5-Redna-25-2011-03-01.sp93">

               <speaker>PODPREDSEDNIK MIRAN POTRČ:</speaker>

               <p>Gospod Roberto Battelli? Ne.</p>
               <p>Gospod László Göncz.</p>
            </sp>
            <sp xml:id="SDZ5-Redna-25-2011-03-01.sp94">

               <speaker>DR. LÁSZLÓ GÖNCZ:</speaker>

               <p>Hvala lepa.</p>
               <p>Samo dve stvari bi še rekel. Prvič. Nisem točno razumel gospoda Rožeja, ker je bil
               obrnjen proti meni, ampak ker ga spoštujem, njegovo mnenje zelo spoštujem, menim, da
               ga pač nisem napačno razumel. Torej, da bom kratek. Gre za prebivalce narodnostno
               mešanega območja. Zdaj, v tem zakonu mi niti ne diferenciramo pripadnike enega ali
               drugega naroda. Izrecno govorimo o pripadnikih narodnostno mešanega območja, ker
               trdimo, da za narodnostno mešano območje veljajo kriteriji in veljajo neke specifike,
               ki so bogastvo vseh nas, ki tam živimo in prebivamo. Torej je pa ta vidik izredno
               pomemben zaradi obstoja narodne skupnosti nedvoumno. Ampak dejansko v tem zakonu mi
               izrecno govorimo o prebivalcih oziroma o življu narodnostno mešanega območja, ki ima
               stalno prebivališče na tem območju. To je prava stvar.</p>
               <p>In druga stvar. Zadeve ne bi širil v tistem kontekstu, kot je govoril gospod Pukšič
               pred menoj. Nedvomno so težave na obeh straneh meje; in ene in druge meje. Mi se tega
               zavedamo in tudi po svojih močeh pač poskušamo pripomoči, da bi bilo takih nevšečnih
               vprašanj kar se da malo Ampak bistvo je, da zaradi tega pravnega reda, ki velja v
               Sloveniji, je tista rešitev, ki jo mi predlagamo, torej, da se četrti odstavek 7.
               člena črta, tako menim, v skladu z dosedanjo prakso, v skladu z ustavnopravnimi
               normami in res bi bilo prav, da se tega stereotipno ne zavrne, ampak se da vsaj ta
               možnost, da kjerkoli zaprosi oseba, če za to ni nikakršne tehnične ovire, da se
               omogoči, tako kot to izhaja iz naših ustavnih določb, dvojezičnost v primeru
               prebivalcev, poudarjam že drugič, ki imajo stalno prebivališče na narodnostno mešanem
               območju.</p>
            </sp>
            <sp xml:id="SDZ5-Redna-25-2011-03-01.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Za besedo je prosil gospod državni sekretar Damjan Lah.</p>
            </sp>
            <sp xml:id="SDZ5-Redna-25-2011-03-01.sp96">

               <speaker>MAG. DAMJAN LAH:</speaker>

               <p>Hvala lepa, gospod predsedujoči.</p>
               <p>Nekajkrat je bilo omenjeno, da bi lahko tako rešitev, kot jo predlagate v amandmaju,
               uveljavili, če so za to tehnične možnosti. Seveda, tehnične možnosti informacijska
               tehnologija teh možnosti ne omejuje. Te možnosti so tehnično vedno dostopne in
               omogočene in bi se seveda zaradi tehničnih razlogov lahko dvojezične osebne izkaznice
               izdajale kjerkoli v Sloveniji na katerikoli upravni enoti.</p>
               <p>Vendar to po našem mnenju seveda ni bistveno. Bistveno je seveda obravnavati to
               problematiko v povezavi z 11. členom Ustave Republike Slovenije, ki pravi, da je v
               Sloveniji uradni jezik slovenščina, na območjih, na katerih pa živita italijanska ali
               pa madžarska narodna skupnost, pa je uradni jezik tudi italijanščina ali madžarščina.
               In ta določba ustave je implementirana tudi v zakonu o državni upravi in posledično v
               zakon o upravnem postopku. Zakon o državni upravi, 4. člen, in Zakon o upravne
               postopku, 62. člen. Zakon o državni upravi v svojih določbah govori, da je na
               območjih občin, v katerih živita avtohtona italijanska oziroma madžarska narodna
               skupnost, uradni jezik v upravi tudi italijanščina oziroma madžarščina ter da na teh
               območjih uprava posluje tudi v jeziku narodne skupnosti. Ves čas se mi zdi, da
               pozabljamo, da je izdaja osebne izkaznice, seveda, upravni postopek in gre za izdajo
               upravne odločbe. Osebna izkaznica je po svoji vsebini upravna odločba, seveda pa se
               izdaja v skrajšanem postopku. In v primeru, da bi obveljala rešitev, ki jo predlagata
               spoštovana gospoda poslanca, bi to pomenilo, da bi uporabo italijanskega in
               madžarskega jezika lahko razširili na območje celotne Slovenije, ker v upravnem
               postopku lahko pripadniki narodnostnih manjšin, seveda, se upravni postopek vodi v
               jeziku narodne manjšine, če je vloga dana v italijanskem ali madžarskem jeziku. Tukaj
               bi pa prav gotovo že presegli tudi veljavno določbo ustave, ki govori o uporabi
               jezikov slovenskega, italijanskega in madžarskega. Zato kot predlagatelji menimo, da
               je v tem trenutku ta rešitev primerna, da je ustrezna, da z rešitvijo, ki je
               predlagana v tem zakonu – in mimogrede velja že od leta 2005 in ni v ničemer
               drugačna, kot je bila takrat – se ne posega v pravice italijanske in madžarske
               narodne skupnosti.</p>
               <p>Mogoče še to. Tudi slovenski državljani, ki niso pripadniki narodnih skupnosti in
               imajo stalno prebivališče na območju, kjer je podpisano dvojezično poslovanje, v
               primeru, da vložijo vlogo za izdajo osebne izkaznice, tudi ne morejo izbirati, ampak
               se jim osebna izkaznica izda tako v slovenskem in italijanskem jeziku ali v
               slovenskem in madžarskem jeziku, čeprav niso pripadniki narodne skupnosti, in ne more
               biti izdana osebna izkaznica samo v slovenskem in angleškem jeziku, glede na to, da
               je osebna izkaznica tudi potovalni dokument. Seveda pa je drugače, če vloži vlogo na
               neki drugi upravni enoti, recimo, v Ljubljani, takrat pa je lahko izdana osebna
               izkaznica samo v slovenskem jeziku.</p>
               <p>Tako kot predlagatelj menimo, da je rešitev ustrezna in ne posega v pravice narodnih
               skupnosti. Hvala.</p>
            </sp>
            <sp xml:id="SDZ5-Redna-25-2011-03-01.sp97">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Roberto Battelli.</p>
            </sp>
            <sp xml:id="SDZ5-Redna-25-2011-03-01.sp98">

               <speaker>ROBERTO BATTELLI:</speaker>

               <p>Hvala lepa.</p>
               <p>To ne drži, ker če ti tako brali stvari, potem tudi za napoved dohodnine bi ne imeli
               dvojezičnih obrazcev in bi ne bilo postopka tudi v jeziku narodne skupnosti, kar ima
               Ministrstvo za finance sedež v Ljubljani. Tudi še marsikatera ustanova, brez katere
               si ne moremo niti zamisliti, da bi imeli državo. Torej, to ne drži, ker če bi tako
               interpretirali, potem bi ne bilo dvojezičnosti, razen kar zadeva striktno komunalne
               določene zadeve.</p>
               <p>In to, da vsi imajo dvojezično izkaznico, ki bivajo na tem območju. To, kar mi
               želimo, je, da se to obdrži, tudi če se naredi na upravni enoti nekje drugje, ker je
               to mogoče, ker je bivališče tisto, ki je diskriminanta ali kako bi rekel.</p>
            </sp>
            <sp xml:id="SDZ5-Redna-25-2011-03-01.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Rožej. Če bodo še prijave, bom dal zopet, ker se prijavljate vedno kot
               dopolnitev.</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-25-2011-03-01.sp100">

               <speaker>VITO ROŽEJ:</speaker>

               <p>Hvala lepa.</p>
               <p>Razumem ustavno določbo v slovenščini kot uradnem jeziku. Berem tudi na svoji osebni
               izkaznici poleg slovenščine tudi angleške izraze. Tako verjetno samo dejstvo, da je
               slovenščina uradni jezik, in dejstvo, da mora biti osebna izkaznica v slovenskem
               jeziku, nista ravno povezana. Tisto, kar sem v svoji prejšnji razpravi želel reči,
               je, da predvidevam, da pripadniki manjšine, ki bi si želeli v kakšni drugi upravni
               enoti naročiti osebno izkaznico, ne pa v svoji matični, ne pričakujejo upravnega
               postopka v manjšinskem jeziku, pričakujejo pa fizično dvojezično osebno izkaznico, ki
               bo trajala mnogo dlje od upravnega postopka. Izkaznica traja, moja še slabih deset
               let, upravni postopek pa predvidoma ne tako dolgo, vsaj trudimo se, da ne bi. Mislim,
               da tukaj vseeno neke razlike so, ki niso tako zelo nepremostljive, in da bi, če si
               kdo želi hitrejšo uslugo, pač moral sprejeti s stisnjenimi zobmi tudi to, da v
               Ljubljani upravnega postopka v italijanščini že ni bilo več kot 60 let in ga verjetno
               da tudi ne bo. Skratka, da se znamo odločiti med željo po upravnem postopku pa
               hitrostjo pridobitve osebne izkaznice, ker to je svoboda, ki jo imamo, recimo, vsi
               ostali državljani Republike Slovenije, ki nam je vseeno, ali imamo samo slovensko ali
               kakšno drugo, pa bi verjetno bilo prav, da bi to svobodo izbire imeli tudi ostali
               državljani, ki pa bi želeli imeti dvojezične izkaznice. Hvala.</p>
            </sp>
            <sp xml:id="SDZ5-Redna-25-2011-03-01.sp101">

               <speaker>PODPREDSEDNIK MIRAN POTRČ:</speaker>

               <p>Lahko ugotovim, da smo zaključili razpravo o 7. členu in amandmaju k 7. členu. O
               amandmaju bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjenih 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>12. TOČKO DNEVNEGA REDA – NA DRUGO OBRAVNAVO PREDLOGA ZAKONA O
                  DETEKTIVSKI DEJAVNOSTI V OKVIRU REDNEGA POSTOPKA.</title>
               </p>
               <p>Predlog zakona je v obravnavo predložila Vlada. Za dopolnilno obrazložitev dajem
               besedo predstavniku Vlade gospodu mag. Damjanu Lahu.</p>
            </sp>
            <sp xml:id="SDZ5-Redna-25-2011-03-01.sp102">

               <speaker>MAG. DAMJAN LAH:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Veljavni zakon o detektivski dejavnosti je bil v Republiki Sloveniji sprejet leta
               1994 in kljub petim novelam zakona so se pri opravljanju detektivske dejavnosti
               pokazale pomanjkljivosti, zaradi katerih je Vlada Republike Slovenije že jeseni leta
               2008 pričela z aktivnostmi za pripravo koncepta strateških, institucionalnih,
               nadzornih in normativnih sprememb na področju celotne dejavnosti zasebnega varstva v
               Republiki Sloveniji, kamor spada tudi detektivska dejavnost.</p>
               <p>V začetku leta 2010 je Ministrstvo za notranje zadeve pripravilo, Vlada Republike
               Slovenije pa sprejela strategijo na področju zasebnega varstva, v kateri je natančno
               določeno, katera so tista področja, ki so zaradi javnega interesa v domeni državne
               regulacije. Sem spada tudi detektivska dejavnost, saj prispeva k skupnemu cilju, to
               je, splošni varnosti državljanov.</p>
               <p>Zakon, ki vam ga danes predstavljamo, prinaša sistemsko in sistematično urejenost
               področja detektivske dejavnosti. Glavni namen predlaganega zakona je, da določa
               oblike dela detektivov in pogoje, pod katerimi se detektivska dejavnost lahko
               opravlja. Z zakonom je opredeljen status Detektivske zbornice Republike Slovenije, ki
               je oseba javnega prava s podeljenim javnim pooblastilom. V zbornico se obvezno
               združujejo detektivi z veljavno licenco. Med nalogami, ki jih bo Detektivska zbornica
               izvajala, je tudi podeljevanje in odvzemanje licenc.</p>
               <p>Detektivsko licenco lahko pridobi samo fizična oseba. Za pridobitev licence mora
               oseba izpolnjevati z zakonom določene pogoje, med katerimi velja glede na sedaj
               veljavno zakonodajo omeniti ohranjanje visoke stopnje izobrazbe, skrajšanje
               minimalnega časa, ko oseba ni opravljala nalog pooblaščene uradne osebe v policiji,
               Slovenski obveščevalno-varnostni agenciji in Obveščevalno-varnostni službi
               Ministrstva za obrambo, s štirih na dve leti. Oseba pa mora biti tudi varnostno
               preverjena in brez varnostnih zadržkov. Za osebe, ki bodo želel pridobiti detektivsko
               licenco, je uvedeno obvezno usposabljanje pred opravljanjem detektivskega izpita.
               Hkrati pa so v zakonu točno določeni pogoji za prenehanje veljavnosti in odvzem
               detektivske licence.</p>
               <p>Da bi detektivi učinkovito izvajali detektivsko dejavnost, pri tem pa ne bi prihajalo
               do zlorab in posledično kršitve človekovih pravic in temeljnih svoboščin, so z
               zakonom jasno določene pravice, dolžnosti in pristojnosti detektivov. Detektiv bo
               lahko zbiral podatke od oseb iz javno dostopnih virov, pridobival podatke iz evidenc,
               osebno zaznaval in uporabljal določena tehnična sredstva za dokumentiranje zbranih
               dokazov.</p>
               <p>Za uporabo nekaterih upravičenj so v primerjavi s sedanjo ureditvijo natančneje
               predpisane meje in način izvrševanja le-teh. Temu primerno je opredeljen tudi nadzor
               nad opravljanjem detektivske dejavnosti.</p>
               <p>Zaradi uskladitve s pravnim redom Evropske unije zakon natančno določa tudi pogoje,
               pod katerimi lahko tuji detektivi opravljajo detektivsko dejavnost v Republiki
               Sloveniji.</p>
               <p>Poslanska skupina Slovenske demokratske stranke je k dopolnjenemu predlogu zakona
               podala amandmaje k 3., 7., 12., 28. in 33. členu, s katerimi predlaga novo poglavje z
               novimi 33.a, b, c in č členom. Vlada Republike Slovenije predlaganih amandmajev
               Poslanske skupine Slovenske demokratske stranke ne podpira. Glede amandmajev k petim
               členom predloga zakona, ki jih je za obravnavo na današnji seji vložila Poslanska
               skupina Slovenske demokratske stranke, moram povedati, da so bili amandmaji z
               vsebinsko identičnimi predlogi že obravnavani na Odboru za notranjo politiko, kjer so
               bili v celoti zavrnjeni. Predlaganih amandmajev ne podpiramo in znova poudarjamo, da
               so amandmaji k 3., 7., 12. in 7. poglavju s predlaganimi novimi členi nesorazmerni in
               v nasprotju z direktivo o storitvah na notranjem trgu. Predlagani amandma k 28. členu
               pa bi bil neupravičen in v določenih primerih celo v nasprotju z zakonom, ki ureja
               varstvo osebnih podatkov, ter zakoni, ki urejajo posamezna področja vodenja
               predlaganih evidenc.</p>
               <p>Spoštovane poslanke in poslanci, Vlada kot predlagatelj meni, da so rešitve v zakonu
               ustrezne, in zato predlagamo, da predlog zakona podprete. Hvala.</p>
            </sp>
            <sp xml:id="SDZ5-Redna-25-2011-03-01.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje,
               kot matično delovno telo.</p>
               <p>Za predstavitev poročila odbora dajem besedo podpredsedniku gospodu Antonu Colariču.
               Prosim.</p>
            </sp>
            <sp xml:id="SDZ5-Redna-25-2011-03-01.sp104">

               <speaker>ANTON COLARIČ:</speaker>

               <p>Hvala lepa, gospod podpredsednik, gospod državni sekretar, kolegice in kolegi!</p>
               <p>Odbor za notranjo politiko, javno upravo in pravosodje je na 28. seji 10. 2. 2011 kot
               matično delovno telo obravnaval Predlog zakona o detektivski dejavnosti, ki ga je
               Državnemu zboru v redni zakonodajni postopek predložila Vlada. Članice in člani
               odbora so kot gradivo za sejo prejeli predlog zakona, mnenje Zakonodajno-pravne
               službe, stališče Ministrstva za notranje zadeve do amandmajev na podlagi mnenja
               Zakonodajno-pravne službe do predloga zakona in stališče Vlade Republike Slovenije do
               mnenja Državnega sveta. Priloženo pa je bilo tudi mnenje Državnega sveta. V
               poslovniškem roku so bili vloženi amandmaji koalicije in amandmaji Poslanske skupine
               SDS. V imenu predlagatelja je nastopal gospod državni sekretar in predvsem poudaril
               podobne zadeve kot v današnji predstavitvi. Poudarjeno je bilo, da predlog zakona
               natančneje opredeljuje pogoje za opravljanje detektivske dejavnosti, razloge za
               prenehanje veljavnosti oziroma odvzema detektivske licence, natančno so določene tudi
               naloge, upravičenja, ukrepi in viri oziroma evidence, do katerih lahko detektiv
               dostopa pri opravljanju svojega dela, ter nadzor nad odpravljanjem detektivske
               dejavnosti, ki ga bo opravljal Inšpektorat Republike Slovenije za notranje
               zadeve.</p>
               <p>Predlog zakona v skladu z Direktivo Evropskega parlamenta in Sveta o storitvah na
               notranjem trgu določa tudi pogoje, pod katerimi tuji detektivi lahko opravljajo
               detektivsko dejavnost v Sloveniji.</p>
               <p>V zvezi z vloženimi amandmaji je bilo izpostavljeno, da predlagatelj podpira
               amandmaje koalicijskih poslanskih skupin, saj sledijo pripombam Zakonodajno-pravne
               službe, medtem ko amandmajev Poslanske skupine SDS ne podpira, ker meni, da so
               nesorazmerni in v nasprotju z direktivo. Tudi predstavniki Zakonodajno-pravne službe
               so poudarili, da amandmaji koalicijskih poslanskih skupin v pretežni meri
               izpostavljanje pomanjkljivosti odpravljajo, v delu, kjer pripombe niso upoštevane, pa
               se je razloge za to ustrezno pojasnilo.</p>
               <p>Državni svet predloga zakona ne podpira, svoje pripombe so izrazili predvsem glede
               izobrazbe za opravljanje poklica in druga pripomba je bila predvsem, da se ne
               upošteva za pridobitev licence aktivno znanje slovenskega jezika.</p>
               <p>Na seji odbora so sodelovali tudi predstavniki Detektivske zbornice Republike
               Slovenije, ki so poudarili, da je bila zbornica vključena v pripravo predloga zakona,
               vendar vse njihove pripombe niso bile upoštevane. Nasprotujejo zlasti predlaganemu
               večjemu vplivu države na delovanje zbornice in detektivov v zvezi z usposabljanjem
               detektivov in podeljevanjem detektivskih licenc, znižanju zahtevane izobrazbe za
               opravljanje detektivskega poklica ter še posebno ukinitvi detektivskih družb oziroma
               popolni liberalizaciji, kot so jo izpostavili, oblik detektivskega dela. Pri
               obravnavi so bili izpostavljeni predvsem amandmaji koalicijskih strank, ki so
               predvsem dvignili stopnjo izobrazbe. Sodeloval je tudi predsednik odbora, ki je
               poudaril, da so njihovi amandmaji v pretežni meri povzeti po pripombah Državnega
               sveta in zbornice.</p>
               <p>Glede pripomb Državnega sveta o uporabi slovenskega jezika je državni sekretar v
               razpravi dejal, da uporaba uradnega jezika pomeni, da v njem poslujejo državni
               organi, kar posledično pomeni, da bodo tudi tuji detektivi s slovenskimi državnimi
               organi morali poslovati v slovenskem jeziku.</p>
               <p>Odbor je sprejel amandmaje koalicije in zavrnil amandmaje opozicije. In glede na
               sprejete amandmaje na podlagi prvega odstavka 133. člena Poslovnika je pripravljeno
               besedilo dopolnjenega predloga zakona, v katerega so vključeni sprejeti amandmaji.
               Dopolnjen predlog zakona je sestavni del tega poročila. Hvala lepa.</p>
            </sp>
            <sp xml:id="SDZ5-Redna-25-2011-03-01.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Milan Gumzar v imenu Poslanskega kluba LDS.</p>
            </sp>
            <sp xml:id="SDZ5-Redna-25-2011-03-01.sp106">

               <speaker>MILAN GUMZAR:</speaker>

               <p>Hvala za besedo. Lepo pozdravljeni vsi v dvorani!</p>
               <p>Predlog stališča glede Zakona o detektivski dejavnosti bomo v Poslanskem klubu
               Liberalne demokracije Slovenije podprli.</p>
               <p>V Republiki Sloveniji je notranja varnost zagotovljena z organi varnostnega sistema,
               ki jih v ožjem smislu predstavljajo policija, državno tožilstvo, pravosodni organi,
               nadzorni in inšpekcijski organi ter ostali državni organi in institucije, ki
               prispevajo k notranji varnosti in stabilnosti. Resolucija o strategiji nacionalne
               varnosti Republike Slovenije v sklop zgoraj omenjenih organov za zagotavljanje
               notranje varnosti prištevajo tudi področje zasebne varnosti, v katerega spada tudi
               detektivska dejavnost.</p>
               <p>Komplementarnost delovanja državnih organov in storitev, ki jih za zagotavljanje
               varnosti prispeva zasebni sektor, je pomembna za celovito zagotavljanje varnosti,
               obenem pa ne smemo pozabiti, da je zagotavljanje varnosti neminljivo povezano s
               poseganjem v človekove pravice in temeljne svoboščine in kot takšno mora biti
               natančno in nedvoumno zakonsko opredeljeno.</p>
               <p>Predlog zakona o detektivski dejavnosti v svojih določbah in členih povzema ustrezne
               rešitve obstoječega zakona, upošteva izkušnje in ugotovitve, ki jih je prineslo
               izvajanje zakona v praksi do sedaj, in nadgrajuje področno ureditev v skladu s
               sodobnimi trendi s področja detektivske dejavnosti in priporočili varnostne
               stroke.</p>
               <p>V Poslanskem klubu Liberalne demokracije Slovenije smo pri dejavnostih, ki posegajo
               na področje človekovih pravic in temeljnih svoboščin, kamor spada tudi detektivska
               dejavnost, še posebej pozorni na to, da so normativne ureditve takšnih dejavnosti
               urejene tako, da so človekove pravice in temeljne svoboščine ustrezno zaščitene,
               obenem pa se subjektom, ki dejavnosti opravljajo, zagotovi pogoje, da lahko to
               dejavnost opravljajo v skladu z načeli zakonitosti, sorazmernosti in na podlagi
               enakih možnosti pri zagotavljanju svobodne gospodarske pobude.</p>
               <p>Posebnosti področja opravljanja detektivske dejavnosti kot gospodarske dejavnosti je
               predlagatelj zakona upošteval pri pripravi Predloga zakona o detektivski dejavnosti.
               Posledično predlog zakona natančneje definira in določa detektivsko dejavnost ter
               predpisuje, kdo se z njo lahko ukvarja, za razliko od obstoječe zakonodaje. Predlog
               zakona, ki ga obravnavamo, taksativno našteva področja, s katerimi se ukvarja
               detektivska dejavnost, s čimer se uzakonijo delovna področja detektivov.</p>
               <p>Nadalje zakon določa upravičenja, ki jih bodo detektivi v skladu s svojo strokovno
               presojo lahko uporabljali pri svojem delu in v obstoječem zakonu niso bila podrobno
               opredeljena.</p>
               <p>V Poslanskem klubu Liberalne demokracije ocenjujemo, da je predlog zakona, ki ga je
               pripravilo Ministrstvo za notranje zadeve, pravi odgovor na izzive, ki jih prinaša
               sodobno izvajanje detektivske dejavnosti, ter da odpravlja nedorečenosti obstoječe
               zakonodaje, pri čemer je pri iskanju rešitev prisluhnilo tako deležnikom kot tudi
               strokovni in širši javnosti ter ob upoštevanju usmeritev, ki so določene z različnimi
               strategijami in resolucijami za področje zasebnega varovanja, pripravilo strokovno
               utemeljen in vsebinsko dober zakon.</p>
               <p>V Poslanskem klubu Liberalne demokracije Slovenija smo prepričani, da bo predlog
               zakona pozitivno vplival na nadaljnji razvoj detektivske dejavnosti v Sloveniji ob
               hkratnem zagotavljanju najvišjih standardov varovanja človekovih pravic in svoboščin,
               zato bomo zakon tudi podprli.</p>
            </sp>
            <sp xml:id="SDZ5-Redna-25-2011-03-01.sp107">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Franc Žnidaršič v imenu Skupine nepovezanih poslancev.</p>
            </sp>
            <sp xml:id="SDZ5-Redna-25-2011-03-01.sp108">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovani državni sekretar s sodelavko, kolegici in
               kolegi!</p>
               <p>Poslanska skupina nepovezanih poslancev bo zakon o detektivski dejavnosti podprla. Ta
               zakon je bil sprejet v zgodnjih 90. letih in se kasneje izkazal kot pomanjkljiv in
               zato v letu 2003, v letu 2005 in v letu 2008 popravljen v marsičem. Nazadnje pa se je
               izkazalo, da se je nabralo dodatnih stvari, ki so potrebne dodelave in natančnejše
               opredelitve v zakonu, in tako imamo pred seboj današnji predlog. Ta predlog je bil v
               postopku na Odboru za notranje zadeve ustrezno amandmiran, predvsem na zahtevo
               Zakonodajno-pravne službe oziroma na pripombe Zakonodajno-pravne službe. Prav tako je
               bilo upoštevano nekaj predlogov Detektivske zbornice in menim, da je zakon doživel
               take popravke, ki opravičujejo, da ga danes podpremo in poslanska skupina bo to
               enotno storila. Hvala.</p>
            </sp>
            <sp xml:id="SDZ5-Redna-25-2011-03-01.sp109">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Colarič v imenu Poslanske skupine SD.</p>
            </sp>
            <sp xml:id="SDZ5-Redna-25-2011-03-01.sp110">

               <speaker>ANTON COLARIČ:</speaker>

               <p>Še enkrat lep pozdrav vsem.</p>
               <p>Detektivska dejavnost je regulirana gospodarska dejavnost, ki mora dosledno
               spoštovati zakonitosti, človekove pravice in svoboščine ter načela pravne države. Ker
               se to občasno ni dogajalo, je bilo zoper detektivsko delo vloženih več tožb na
               različna sodišča. Tožbe so se včasih nanašale tako na izvajanje ukrepov detektivov,
               prekoračitev ukrepov po zakonu, delo brez licence, shranjevanje podatkov in kontrole
               bolniškega staleža. Prav na podlagi teh ali pa zaradi teh tožb se je Vlada odločila,
               da pripravi nov zakon o detektivski dejavnosti. V predlaganih rešitvah ter z
               amandmaji koalicije, v katerih so bile upoštevane pripombe Zakonodajno-pravne službe,
               se natančneje definira detektivsko dejavnost in določa status in naloge pristojnega
               organa, to je Detektivske zbornice, ki je oseba javnega prava, v kateri se obvezno
               združujejo detektivi, ki imajo veljavno licenco.</p>
               <p>Zbornica bo podeljevala in odvzemala licence za opravljanje detektivske dejavnosti in
               izdajanja detektivskih izkaznic, vodila predpisane evidence, izvajala strokovni
               nadzor nad delom detektivov in detektivskih družb ter izvajala obvezno obdobno
               usposabljanje detektivov. Varnostno preverjanje bo opravljalo pristojno ministrstvo
               na predlog pristojnega organa, se pravi Detektivske zbornice.</p>
               <p>Obsežno je poglavje, ki se nanaša na pravice in dolžnosti detektiva. Ob tem bi
               izpostavil predlog zbornice ter amandma SDS, na podlagi katerega bi detektiv imel
               možnost, na primer za vpogled tudi v registre vrednostnih papirjev v lasti posamezne
               osebe ter v davčne in bančne evidence. Tega amandmaja v poslanski skupini seveda ne
               bomo podprli kot tudi drugih vloženih amandmajev ne.</p>
               <p>Detektivska zbornica je imela pred obravnavo na matičnem delovnem telesu pripombe
               tudi na zahtevano 5. stopnjo izobrazbe kot enega od pogojev za pridobitev detektivske
               licence. S sprejetjem amandmaja na Odboru za notranjo politiko mora prosilec sedaj
               pridobiti licenco in imeti pridobljeno najmanj 1. stopnjo izobrazbe po visokošolskem
               strokovnem programu, kar pomeni, da smo njihov predlog tudi upoštevali.</p>
               <p>Državni svet predlaganega zakona ni podprl, v svojem mnenju pa je navedel tudi
               razloge, zakaj zakona ne podpirajo. V Poslanski skupini Socialnih demokratov menimo,
               da so z amandmaji bile upoštevane njihove ter zbornične pripombe. Žal vseh pripomb in
               želja ni bilo mogoče sprejeti, ker so bile postavljene preširoko in v nasprotju z
               zakonodajo s tega področja.</p>
               <p>Poslanska skupina Socialnih demokratov bo predlog zakona podprla, amandmajev, ki so
               bili vloženi pa ne. Hvala.</p>
            </sp>
            <sp xml:id="SDZ5-Redna-25-2011-03-01.sp111">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Eva Irgl v imenu Poslanske skupine SDS.</p>
            </sp>
            <sp xml:id="SDZ5-Redna-25-2011-03-01.sp112">

               <speaker>EVA IRGL:</speaker>

               <p>Še enkrat najlepša hvala za besedo.</p>
               <p>Vlada je za ureditev področja detektivske dejavnosti predlagala nov zakon. Uvodoma
               velja poudariti, da smo v začetku lanskega leta že sprejeli novelo veljavnega zakona
               o detektivski dejavnosti. Omenjena novela zakona o detektivski dejavnosti je takrat
               črtala pogoj aktivnega obvladovanja slovenskega jezika za pridobitev licence
               detektiva. Da je črtanje tega pogoja sporno, je v svoje mnenju opozorila
               Zakonodajno-pravna služba Državnega zbora. Prav tako je na spornost črtanja pogoja
               slovenskega jezika opozoril tudi Državni svet, ki je kasneje sam vložil zakonsko
               novelo s to vsebino, ki pa ji, žal, vladajoča koalicija ni prisluhnila. V zvezi s
               slednjim velja poudariti, da tudi novi predlog zakona o detektivski dejavnosti nima
               med pogoji za pridobitev licence detektiva pogoja aktivnega obvladovanja slovenskega
               jezika. Slovenski jezik je vrednota, kar v javnosti deklarativno zelo radi
               poudarjamo, še raje pa na to pozabljamo, ko smo postavljeni pred usklajevanje z
               evropsko zakonodajo. Brez slovenskega jezika preprosto ne moremo govoriti o ohranitvi
               slovenske identitete, o ohranitvi slovenske kulture in ne nazadnje o ohranitvi
               slovenske države.</p>
               <p>V Poslanski skupini Slovenske demokratske stranke menimo, da z omenjenim pogojem ne
               bi nastale škodljive posledice, ampak bi le-te zaščitile slovenski jezik, ki ga
               varuje tudi Ustava Republike Slovenije. Slovenska državljanka in državljan najbrž
               upravičeno pričakujeta, da bosta v stiku z detektivom, če ga bosta seveda
               potrebovala, lahko z njim v svoji državi komunicirala v svoje uradnem jeziku. Tudi
               tuji detektiv ga bo moral v skladu z delom, ki ga opravlja, govoriti in obvladati. S
               tem bo tudi povsem jasno, da v sporazumevanju ne bo prihajalo do nesporazumov ali še
               česa hujšega. Zlahka si lahko predstavljamo, da bi z neprimerno ali oteženo jezikovno
               komunikacijo prihajalo do dodatnih neprijetnih nevšečnosti, ki jih delo detektiva že
               samo po sebi prinaša.</p>
               <p>V Poslanski skupini Slovenske demokratske stranke menimo, da bi bilo treba zavarovati
               slovenski jezik kot tudi uporabnike detektivskih storitev, tako da bodo v Sloveniji
               opravljale detektivsko dejavnost osebe, ki aktivno obvladujejo slovenski jezik, kar
               bi bilo tudi skladno z Ustavo Republike Slovenije. Zato smo tudi vložili amandma k
               Predlogu zakona o detektivski dejavnosti.</p>
               <p>V obrazložitvi novega zakona o detektivski dejavnosti je navedeno, da zakon ne
               odstopa od ciljev in načel veljavne zakonodaje. V Poslanski skupini SDS menimo, da
               zakon na področju detektivske dejavnosti vsekakor prinaša precejšnje spremembe,
               ukinja namreč detektivsko družbo in s tem nesorazmerno odpira obliko opravljanja
               detektivske dejavnosti. Omenjena rešitev pomeni, da se bodo z detektivsko dejavnostjo
               lahko ukvarjale tudi gospodarske družbe, kar bo ogrozilo kvalitetno opravljanje
               detektivske dejavnosti. Takšna nekritična rešitev pa je po našem mnenju vprašljiva z
               vidika varnosti in zaščite javnega interesa.</p>
               <p>Predlog zakona prinaša rešitev, ki na področju opravljanja detektivske dejavnosti
               odpirajo precej vprašanj z vidika pravne varnosti in varovanja javnega interesa,
               prinaša nesorazmerne ukrepe, zato predloga zakona v Poslanski skupini Slovenske
               demokratske stranke ne bomo podprli. Hvala.</p>
            </sp>
            <sp xml:id="SDZ5-Redna-25-2011-03-01.sp113">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-25-2011-03-01.sp114">

               <speaker>VITO ROŽEJ:</speaker>

               <p>Hvala lepa za besedo, predsedujoči. Še enkrat lep pozdrav vsem skupaj.</p>
               <p>Predlog zakona, ki je pred nami, gre v smer odprave pomanjkljivosti, ki jih vsebuje
               trenutno veljavni zakon o detektivski dejavnosti, predvsem pa bolj sistematično ureja
               dejavnost. Bistvena novost oziroma sprememba predlaganega zakona predvideva obvezno
               strokovno usposabljanje pred opravljanjem detektivskega izpita, česar zdaj veljavni
               zakon ne predvideva. Po veljavnem zakonu se lahko detektivsko dejavnost opravlja le v
               obliki osebne družbe, predlog zakona pa to problematiko ureja na ustrezen način.
               Detektivsko dejavnost se bo po novem lahko opravljajo kot samostojen, svoboden poklic
               oziroma bodo to dejavnost lahko opravljale pravne in fizične osebe v vseh oblikah
               gospodarskih družb. Veljavni zakon to možnost daje le družbam z omejeno in neomejeno
               odgovornostjo. Vendar pa je tudi tu v zakonu vsebovana varovalka, in sicer mora imeti
               družba zaposlenega detektiva z veljavno licenco in sklenjeno zavarovanje za
               odgovornost za škodo. Poudariti je treba, da je omenjena sprememba v skladu z
               določbami Direktive o storitvah na notranjem trgu, ki izrecno pravi, da gre, kadar
               država članica omejuje opravljanje določene dejavnosti z določeno vrsto oziroma
               obliko pravne osebe, za nedovoljeno zahtevo. In mogoče ni odveč spomniti na tem
               mestu, da je ravno ta direktiva o storitvah na notranjem trgu oziroma njeno
               uveljavitev nekaj, kar je v zelo velikem interesu množice slovenskih obrtnikov, ki
               bi, denimo, želeli svoje usluge in storitve prodajati, denimo, v Avstriji, katere
               trenutna zakonodaja onemogoča tako konkurenčnost oziroma če povemo enostavno,
               Avstrija doslej še ne spoštuje te direktive o storitvah na notranjem trgu. Pritisk
               Evropske unije na to uveljavitev je velik, seveda še posebej pa s strani novih članic
               Evropske unije. Najbrž bi, če bi želeli na način, kot je bil predstavljen v prehodnem
               mnenju poslanske skupine, urejati to področje, dali slab signal glede uveljavitve te
               direktive. Mislim, da bi ne bilo v interesu slovenskega, predvsem malega
               gospodarstva, da na enem področju, detektivskem, recimo, zožujemo možnost konkurence,
               obenem pa na drugi strani zahtevamo za vse ostale obrtnike, da svobodno konkurirajo,
               recimo, v Avstriji.</p>
               <p>Naslednja, prav tako zelo pomembna sprememba se nanaša na podeljevanje in odvzem
               licence. Odslej bo podeljevanje in odvzem licence v pristojnosti Detektivske zbornice
               Slovenije na podlagi javnega pooblastila. Članstvo v zbornici bo obvezno. Ne smemo pa
               pozabiti, da je v Sloveniji le okoli 80 detektivov. In tudi tu ima pričujoči zakon
               varovalko, kadar oziroma če se bo ugotovilo, da se na podlagi javnega pooblastila
               delo opravlja nestrokovno in da se pojavljajo nezakonitosti pri opravljanju teh
               nalog, lahko ministrstvo to javno pooblastilo odvzame in samo opravlja te upravne
               naloge.</p>
               <p>V luči javnega interesa so v predlogu zakona zelo jasno določeni pogoji za
               opravljanje detektivske dejavnosti, ki so sledeči: državljanstvo Evropske unije,
               minimalna stopnja izobrazbe, izpit za detektiva, že prej omenjeno obvezno
               usposabljanje, varnostno preverjanje in odsotnost varnostih zadržkov.</p>
               <p>V Poslanski skupini Zares nas še posebej veseli, da predlog zakona prinaša bistvene
               novosti na področju prenehanja veljavnosti licence ter samega odvzema licence. Svoje
               pripombe, kot je bilo rečeno, je na predlog zakona podala tudi Detektivska zbornica
               in nekatere so vključene v zakon. Med pomembnejšimi je predvsem potrebna stopnja
               izobrazbe za opravljanje detektivske dejavnosti. Tu smo tekom razprave našli skupen
               jezik. Ostaja še nekaj neupoštevanih pripomb s strani Detektivske zbornice, ki pa jih
               je skorajda nemogoče vključiti v sam zakon, kajti pripombe detektivske zbornice,
               Državnega sveta in Poslanske skupine SDS, ki so tudi predlagane kot amandmaji v
               zdajšnjem branju, ne upoštevajo določil Direktive o storitvah na notranjem trgu.
               Slišati je bilo, da so, recimo, v nasprotju z Ustavo Republike Slovenije, kar pa ne
               drži. Dejstvo je, se sedaj pravne sposobnosti oziroma pravice do sprožitve pravnega
               postopka družbam, ustanovljenim v skladu s predpisi druge države članice na ozemlju,
               katere imajo sedež, pač ne sme omejevati. In omenil sem že, zakaj je to spoštovanje
               Direktive o storitvah na notranjem trgu za slovensko gospodarstvo zelo pomembno.</p>
               <p>Na koncu naj pojasnim še nestrinjanje Poslanske skupine Zares - nova politika s
               pripombo Državnega sveta glede obvezne uporabe slovenskega jezika, s katerimi smo se
               v tem mandatu že srečali. Zadostuje že samo navedba 11. člena Ustave, ki določa, da
               so uradni jeziki na območju Republike Slovenije slovenščina ter na določenih območjih
               italijanščina in madžarščina. To seveda pomeni, da morajo uradni jezik uporabljati
               organi državne uprave. V tem primeru, pač, tudi tuji detektivi, kot uradni jezik.
               Detektiv torej z državnimi organi ne bo mogel poslovati v svojem oziroma tujem
               jeziku, ampak bo to počel v slovenščini. Kako bo pa poslovala stranka, je pa seveda
               stvar njene izbire, če bo najela tujega detektiva ali ga pač ne bo.</p>
               <p>Hrušk in jabolk v poslanski skupini ne želimo mešati, zato bomo zakon takšen, kot je
               v sedanji obliki, podprli.</p>
            </sp>
            <sp xml:id="SDZ5-Redna-25-2011-03-01.sp115">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gvido Kres v imenu Poslanske skupine SLS.</p>
            </sp>
            <sp xml:id="SDZ5-Redna-25-2011-03-01.sp116">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani sekretar, spoštovani kolegici,
               kolegi!</p>
               <p>V Poslanski skupini Slovenske ljudske stranke smo nekoliko presenečeni, da se z
               Zakonom o detektivski dejavnosti ukvarjamo že drugič v tem mandatu, dvakrat pa smo ga
               novelirali že v prejšnjem sklicu. Na tem mestu se tudi strinjamo z mnenjem Državnega
               sveta, ki opozarja, da ima tudi večina drugih članic to področje razmeroma prosto
               urejeno oziroma le delno regulirano. Zato ocenjujemo nenehno usklajevanje na tem
               področju kot nepotrebno.</p>
               <p>Temeljna sprememba v predlaganem zakonu, kot jo seveda vidimo v Poslanski skupini
               Slovenske ljudske stranke, so spremembe v smeri, da se detektivska dejavnost opravlja
               kot svoboden samostojen poklic, ki ga lahko opravljajo fizične in pravne osebe v vseh
               oblikah gospodarskih družb. Pri tem pa sta obvezna pogoja, da ima družba zaposlenega
               detektiva z veljavno licenco in sklenjeno zavarovanje zaradi odgovornosti za škodo. V
               zvezi z ukinitvijo detektivske družbe in popolno liberalizacijo oblik dela v
               detektivski dejavnosti bi veljalo pomisliti na negativne izkušnje z ostalih področij
               obrti in podjetništva z ustanavljanjem slamnatih podjetij, uporabo in zlorabo
               dejavnosti. Si bodo torej lahko večja podjetja zagotovila nekakšne notranje
               detektivske službe za lastne potrebe? Bo lahko detektive zaposloval praktično vsak,
               ki si bo kot podjetnik vzel nekaj minut časa in pripravil dejavnost? Bodo varnostne
               službe sedaj tudi detektivska agencije? Detektivska dejavnost je po našem mnenju
               vseeno nekoliko posebna aktivnost, omejena z osnovnimi pravicami naročnika. Pri
               izvajanju postopkov, ki so lahko tudi na meji zagotavljanja spoštovanja in varstva
               človekovih pravic, mora detektiv oceniti sorazmernost postopka in ukrepov,
               vključenega pa je ogromno osebnega pristopa. Popolna liberalizacije bi pomenila, da
               bi se z detektivsko dejavnostjo lahko ukvarjale različne gospodarske družbe, kar
               večinoma vodi v težje izvajanje nadzora in zelo verjetno tudi v padec kakovosti
               storitev. Dejansko bomo priča določeni komercializaciji poklica, ki zaradi njegove
               narave ni dobro. Zahtevana izobrazba za pridobitev licence, ki jo je prvi osnutek
               predloga zakona zniževal, se sedaj s sprejetimi amandmaji vrača na ustrezno raven,
               zato glede tega nimamo več pripomb. Vseeno pa bomo podprli amandma, ki obvezuje
               osebo, ki opravlja detektivsko dejavnost, k osnovnemu znanju slovenskega jezika. Kako
               je to videti v praksi, ko varnostniki ne obvladajo niti osnovne ravni izražanja v
               slovenskem jeziku, ste lahko videli v primeru urejanja zadev na Hippo Leasingu Hippo
               Alpe Adria Bank v Ljubljani. Čeprav se nam zdi, da bo že narava detektivskega poklica
               pripeljala do tega, da bo vsaj osnovno znanje slovenščine potrebno, pa na tem mestu
               tehnično prevlada predvsem osnovna pravica državljanov do osebne dokumentacije z
               detektivom v slovenskem jeziku. Dodatno preverjanje posameznih prosilcev za podelitev
               detektivske licence s strani ministrice za notranji zadeve oziroma policije kot
               organa v njegovi sestavi, se nam zdi dobrodošlo, saj organ razpolaga z vsemi
               potrebnimi podatki za preverbo in s tem ne zmanjšuje pristojnosti same detektivske
               zbornice.</p>
               <p>Z ustreznimi korekcijami ohranitve detektivske dejavnosti kot individualnega poklica
               oziroma v obliki detektivske družbe bi v Poslanski skupini Slovenske ljudske stranke
               predlog zakona podprli. Hvala lepa.</p>
            </sp>
            <sp xml:id="SDZ5-Redna-25-2011-03-01.sp117">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-25-2011-03-01.sp118">

               <speaker>ANTON URH:</speaker>

               <p>Hvala za besedo. Spoštovani gospod podpredsednik, spoštovani državni sekretar s
               sodelavcem, kolegice in kolegi!</p>
               <p>Detektivska dejavnost je v Republiki Sloveniji sorazmerno mlada oblika svobodnega
               poklica oziroma tudi posebna gospodarska storitev, ki se od sprejema prve pravne
               zakonske podlage v letu 1994 v naši družbi vse bolj uveljavlja. Detektivi kakor tudi
               druge osebe, katerih delo je v veliki meri vezano tudi na morebitne posege v
               človekove pravice in temeljne svoboščine, imajo poseben, z zakonom urejen položaj.
               Zato je popolnoma v skladu z načelom zakonitosti, da se vzpostavi primerna pravna
               podlaga za takšno delovanje, ki ne ogroža teh temeljnih in ustavnih pravic, še
               zlasti, ko govorimo o varnosti in zasebnosti posameznika, ki je tako ali drugače
               podvržen delovanju detektivovih pooblastil.</p>
               <p>Predlog novega zakona o detektivski dejavnosti pomeni po oceni Poslanske skupine
               DeSUS nadgradnjo in izboljšanje obstoječe ureditve. S tem zakonom se obstoječa
               ureditev prenavlja v smislu odprave nekaterih pomanjkljivosti in z bolj sistemsko
               urejenostjo področja te dejavnosti. Le dobra pravna podlaga za izvajanje te
               dejavnosti lahko da pozitivne rezultate v detektivskih storitvah, zadovoljnost
               naročnikov in hkrati ustreznost v spoštovanju zakonitosti, človekovih pravic in
               svoboščin ter načel pravne države.</p>
               <p>Med bistvene novosti lahko prištejemo razširitev pravnoorganizacijske oziroma
               statusnih oblik poslovnega subjekta, v okviru katerega se bo lahko opravljala ta
               dejavnost – poleg fizične osebe, če opravlja dejavnost detektiva kot samostojen
               poklic –tudi na podlagi delovnega razmerja v pravni osebi v vseh oblikah gospodarskih
               družb, seveda pod pogojem veljavne licence in sklenjenega zavarovanja odgovornosti za
               škodo. To je bistvena razlika od veljavne ureditve, ki sledi svobodni gospodarski
               pobudi in Direktivi o storitvah na notranjem trgu.</p>
               <p>Glede na prvotno besedilo predloga zakona se ohranja do sedaj zahtevana izobrazbena
               stopnja, kar smo v Poslanski skupini DeSUS z veseljem pozdravili, saj smo se v tem
               delu strinjali s prejetimi pripombami. Pozdravljamo tudi uvedbo obveznega
               usposabljanja pred opravljanjem detektivskega izpita, kar v veljavnem zakonu ni
               določeno, in določitev možnosti opravljanja pripravništva oziroma prakse, kar je za
               bodoče detektive seveda dobrodošlo.</p>
               <p>V veljavnem zakonu je pomanjkljivo urejen postopek ugotavljanja varnostnih zadržkov
               pri izdaji licence, ki jo po izpolnitvi vseh pogojev pridobi fizična oseba. Strinjamo
               se, da morajo biti detektivi pred izdajo licence in tudi še v času opravljanja dela
               varnostno preverjeni in brez varnostnih zadržkov, zakon pa jasno določa, kako poteka
               varnostno preverjanje, kateri so varnostni zadržki ter pristojnost Ministrstva za
               notranje zadeve, da opravi te poizvedbe.</p>
               <p>Prav tako zakon jasno in podrobno določa razloge, zaradi katerih preneha veljavnost
               licence oziroma se le-ta lahko odvzame, pri čemer lahko pristojni organ – Detektivska
               zbornica – licenco odvzame pogojno, začasno, trajno ali prepove opravljanje
               dejavnosti.</p>
               <p>Glede Detektivske zbornice se ohranja njen položaj, ohranja se ji javno pooblastilo
               podeljevanja in odvzemanja licenc in ohranja se obvezno članstvo. Nad podeljenim
               pooblastilom je zagotovljen učinkovit nadzorni mehanizem, saj zakon jasno in natančno
               določa, kdaj lahko ministrstvo zbornici odvzame javno pooblastilo za podeljevanje
               licenc. Po našem mnenju pa je zagotovljen tudi ustrezen inšpekcijski nadzor nad
               izvajanjem celotne vsebine zakona.</p>
               <p>V primerjavi z veljavnim zakonom je tudi delovno področje detektivov, njihova
               upravičenja in same pravice ter obveznosti detektivov, ki jih imajo v zvezi z
               opravljanjem svojega dela, bistveno bolj natančno opredeljeno.</p>
               <p>V Poslanski skupini DeSUS bomo oblikovane rešitve, ki pomenijo dopolnjen predlog
               zakona in v največji meri upoštevajo tudi pripombe Detektivske zbornice, podprli.
               Hvala.</p>
            </sp>
            <sp xml:id="SDZ5-Redna-25-2011-03-01.sp119">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič v imenu Poslanske skupine SNS.</p>
            </sp>
            <sp xml:id="SDZ5-Redna-25-2011-03-01.sp120">

               <speaker>SILVEN MAJHENIČ:</speaker>

               <p>Spoštovani!</p>
               <p>Zakon o detektivski dejavnosti je bil sprejet leta 1994 ter bil od takrat trikrat
               noveliran. Novela zakona je bila usklajena z evropsko direktivo leta 2006, ki govori
               o storitvah na notranjem trgu ter ureja postopke, priznavanje poklicnih kvalifikacij,
               pridobljenih v državah članicah Evropske unije. Leta 2010 Državni zbor dopolni in
               razširi navedeno še za območje evropskega gospodarskega prostora in Švicarske
               konfederacije. Predlagatelj pojasnjuje, da predlagani zakon sledi interesu izboljšav
               zakona ter odpravlja pomanjkljivosti, ki jih trenutno vsebuje veljavni zakon.
               Predvsem izstopa izdaja licenc, zdajšnji zakon ne predvideva obveznega strokovne
               usposabljanja pred opravljanjem detektivskega izpita, nejasno so opredeljena tudi
               pooblastila in vpogledi v druge evidence. Po novem predlaganem zakonu se bo lahko
               detektivska dejavnost opravljala kot samostojen poklic, opravljale ga bodo lahko
               pravne in fizične osebe v vseh oblikah gospodarskih služb, seveda pod pogojem, da bo
               imela družba zaposlenega detektiva z veljavno licenco. S tem določba zakona sledi
               tudi določbam Direktive o storitvah na notranjem trgu.</p>
               <p>Ena od sprememb je tudi podeljevanje in odvzem licenc, kjer je v zakonu jasno
               zapisano, da je v pristojnosti Detektivske zbornice Slovenije, seveda na podlagi
               javnega pooblastila. Gre tudi za obvezno članstvo v zbornici, kjer je okrog 80
               članov, ki predstavljajo vse pooblaščene detektive, ki se s to dejavnostjo
               ukvarjajo.</p>
               <p>Predlog zakona govori tudi o stopnji izobrazbe, za katero naj bi zadostovala 5.
               stopnja, obvezno usposabljanje, izpit za detektiva ter varnostno preverjanje.</p>
               <p>Določeni so tudi pogoji, pod katerimi lahko tuji detektivi opravljajo detektivsko
               dejavnost v Sloveniji, pogoji pa so usklajeni z direktivo Evropske unije. Seveda pa
               je to tudi tisti del, kjer se niti v prejšnjem zakonu niti v zdajšnjem ne omenja
               znanje slovenskega jezika. V 11. členu Ustave Republike Slovenije je jasno in
               nedvoumno določeno, da je uradni jezik v Sloveniji slovenščina. Kljub dejstvu, da je
               Slovenija članica Evropske unije in je prost pretok delovne sile ena izmed njenih
               temeljnih svoboščin, smo v Poslanski skupini Slovenske nacionalne stranke mnenja, da
               bi bilo treba pogoj aktivnega znanja slovenskega jezika pri opravljanju detektivske
               dejavnosti v obravnavanem zakonu ohraniti. V zakonu določen pogoj znanja slovenščine
               pri opravljanju detektivske dejavnosti nikakor ne omejuje opravljanja dejavnosti
               drugim državljanom držav članic Evropske unije in Švicarske konfederacije, saj lahko
               vsaka država članica Evropske unije prosto predpisuje pogoje za opravljanje
               dejavnosti na svojem območju, treba je le spoštovati načelo enakopravnosti, da enaki
               pogoji veljajo tako za domače kot tuje državljane. V Sloveniji imamo ustavo in ne
               more biti prednost evropska direktiva. Čudi me, čemu se braniti zapisati v zakon
               uporabo slovenskega jezika, saj to ne more škodovati nikomur, še najmanj pa
               Slovencem. In kljub temu se vsiljuje dvom poslancem, ki ta zakon sprejemajo, in širši
               javnosti, ki to razpravo spremlja.</p>
               <p>V Slovenski nacionalni stranki smo mnenja, da je zakon, kjer so na vse člene vloženi
               amandmaji, slab zakon, saj kot vidimo, ni bil usklajen niti s koalicijo. Skratka,
               piše se nov zakon, kjer ni bil upoštevan noben predlog strokovnih služb, Detektivske
               zbornice in opozicije. V Poslanski skupini Slovenske nacionalne stranke takšnega
               predloga zakona ne bomo podprli. Pri tem pa želimo apelirati na Vlado Republike
               Slovenije, naj posveti večjo skrb za ohranitev nacionalnega jezika, ki je nedvomno
               temelj vsakega naroda in vsake države, tudi Slovenije.</p>
            </sp>
            <sp xml:id="SDZ5-Redna-25-2011-03-01.sp121">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 28. 2. 2011.</p>
               <p>Prehajamo na amandma k 3. členu. Amandma k 3. členu je vsebinsko povezan z amandmajem
               istega predlagatelja, to je Poslanske skupine SDS, k 7. členu, zato bomo o njiju
               razpravljali skupaj. Torej, v razpravo dajem 3. in 7. člen ter amandmaja Poslanske
               skupine SDS.</p>
               <p>Želi kdo razpravljati? Ugotavljam, da ne, zato zaključujem razpravo o teh dveh
               amandmajih.</p>
               <p>V razpravo dajem 12. člen in amandma Poslanske skupine SDS. Ugotavljam, da ne želi
               nihče razpravljati, zato zaključujem razpravo o tem členu in amandmaju.</p>
               <p>V razpravo dajem 28. člen in amandma Poslanske skupine SDS. Tudi tu ni prijavljenih
               za razpravo, zato jo zaključujem.</p>
               <p>O amandmajih bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA – DRUGA OBRAVNAVA PREDLOGA ZAKONA O ZASEBNEM
                  VAROVANJU V OKVIRU REDNEGA POSTOPKA</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zakona dajem besedo predstavniku Vlade.</p>
               <p>Gospod državni sekretar, mag. Damjan Lah, izvolite.</p>
            </sp>
            <sp xml:id="SDZ5-Redna-25-2011-03-01.sp122">

               <speaker>MAG. DAMJAN LAH:</speaker>

               <p>Spoštovani predsedujoči, spoštovane poslanke in poslanci!</p>
               <p>Cilj ali pa cilji predloga novega zakona o zasebnem varovanju so naslednji: razvoj
               zasebnega varovanja kot regulirane gospodarske panoge ob doslednem spoštovanju načela
               zakonitosti, varstva človekovih pravic in svoboščin ter drugih načel pravne države,
               kvalitetno strokovno izobraževanje, usposabljanje in izpopolnjevanje varnostnega
               osebja, učinkovit nadzor nad subjekti zasebnega varovanja ter doseganje sinergijskih
               učinkov na področju varnosti ob pospešenih partnerskih odnosih med državnimi in
               zasebnimi varnostnimi mehanizmi.</p>
               <p>Za uresničitev zastavljenih ciljev smo v sodelovanju z zbornico za razvoj slovenskega
               zasebnega varovanja pripravili nov sistemski zakon, ki prinaša nekatere bistvene
               spremembe normativne ureditve tega področja. Predlog zakona vzpostavlja jasno
               razdelitev upravnih, nadzornih in strokovnih nalog med Ministrstvom za notranje
               zadeve, Inšpektoratom Republike Slovenije za notranje zadeve, policijo in
               reprezentativnim združenjem. Pogoji za opravljanje zasebnega varovanja so določeni
               bolj sorazmerno, saj so odpravljene nekatere minimalen kvote števila varnostnega
               osebja kot pogoj za licenco, bolj jasno je določeno varnostno preverjanje, strokovno
               usposobljenost, znanje slovenskega jezika ter ugotavljanje zdravstvene in psihične
               primernosti za opravljanje zasebnega varovanja. Določeno je obvezno izpopolnjevanje
               nekaterih standardov s področja zasebnega varovanja, uvaja se nova licenca za
               varovanje prireditev v gostinskih lokalih, za katero bo moral imetnik imeti posebej
               usposobljene varnostnike.</p>
               <p>Pomembna novost je nedvomno tudi določitev postopka za varstvo pravic posameznika, ki
               so mu bile pri izvajanju ukrepov varnostnika kršene njegove pravice.</p>
               <p>Poleg navedenih ključnih sprememb zakona velja omeniti še možnost organiziranja tako
               imenovanega internega varovanja, kar pomeni, da bodo gospodarske družbe, državni
               organi in drugi, ki bodo želeli sami organizirati varovanje ljudi in premoženje na
               svojem območju, lahko zaposlili usposobljeno in preverjeno varnostno osebje, ne da bi
               pridobili licenco. Bolj jasno je določeno tudi obvezno varovanje kritične
               infrastrukture, obvezno varovanje pri poslovanju z gotovino in drugimi vrednostmi ter
               obvezno varovanje na javnih prireditvah.</p>
               <p>Poleg tega pa zakon prinaša tudi novost pri oznakah na delovnih oblekah, vozilih in
               opremi, uvaja namreč enoten napis "varovanje", kar bo doprineslo k večji
               transparentnosti dela varnostnega osebja.</p>
               <p>Poslanska skupina Slovenske demokratske stranke je k dopolnjenemu predlogu zakona
               podala amandmaje k 28., 36., 51., 56. in 62. členu. Vlada Republike Slovenije
               predlaganih amandmajev Poslanske skupine Slovenske demokratske stranke ne podpira. S
               sprejemom amandmaja k določilu o začasnem odvzemu licence bi se po nepotrebnem
               omejila možnost izreka začasnega odvzema v primeru nespoštovanja inšpekcijskega
               ukrepa v primeru najhujših kršitev zakona. Podaljšanje roka deponiranja službene
               izkaznice z dveh na pet let bi predstavljalo nepotrebno administrativno obremenitev
               pristojnega organa, saj je postopek pridobitve službene izkaznice izredno
               poenostavljen in hiter. Omenim naj, da imamo že sedaj deponiranih okoli 900 službenih
               izkaznic. Amandma k 51. členu nesorazmerno omejuje naročnike in prelaga nepotrebno
               breme odločitve o uporabi ukrepa izven varovanega območja na varnostnika. Z
               amandmajem k 56. členu se omejuje izpopolnjevanje glede rokovanja z orožjem izključno
               na varovanje oseb, vedeti pa moramo, da vsak profesionalec, ki pri delu uporablja
               orožje, mora biti za njegovo uporabo strokovno usposobljen. Z amandmajem k 62. členu
               pa se odpravlja odgovornost imetnikov licenc, da poskrbijo, da bo varnostno osebje
               opremljeno v skladu z določbami zakona, da delovna obleka, oprema in vozila ne bodo
               po barvni kombinaciji, kroju in oznakah enaki ali podobni oznakam uradnih oseb, kot
               so policija, vojska ali občinski redarji.</p>
               <p>Vlada kot predlagatelj zakona meni, da je s tem predlogom zakona zasebno varovanje
               ustrezno urejeno, in predlaga, da poslanke in poslanci zakon sprejmete. Hvala.</p>
            </sp>
            <sp xml:id="SDZ5-Redna-25-2011-03-01.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo.</p>
               <p>Za predstavitev poročila odbora dajem besedo podpredsedniku gospodu Antonu
               Colariču.</p>
            </sp>
            <sp xml:id="SDZ5-Redna-25-2011-03-01.sp124">

               <speaker>ANTON COLARIČ:</speaker>

               <p>Hvala lepa, gospod podpredsednik. Kolegice, kolegi!</p>
               <p>Odbor za notranjo politiko, javno upravo in pravosodje je na 28. seji 10. 2. 2011 kot
               matično delovno telo obravnaval Predlog zakona o zasebnem varovanju, ki ga je
               Državnemu zboru v redni postopek predložila Vlada.</p>
               <p>Članice in člani odbora so kot gradivo za sejo prejeli predlog zakona, mnenje
               Komisije Državnega sveta za državno ureditev, mnenje Zakonodajno-pravne službe,
               stališče Ministrstva za notranje zadeve do amandmajev na podlagi mnenja
               Zakonodajno-pravne službe.</p>
               <p>V poslovniškem roku so bili vloženi amandmaji koalicije in Poslanske skupine SDS.
               Tudi na tej seji je v imenu predlagatelja sodeloval državni sekretar gospod mag.
               Damijan Lah. Med bistvene rešitve v predlogu zakona spadajo jasna razmejitev
               upravnih, strokovnih in nadzornih nalog med pristojnimi državnimi organi in
               reprezentativnim strokovnim interesnim združenjem, določitev meril za ugotavljanje
               reprezentativnosti in možnosti podelitve javnega pooblastila za opravljanje določenih
               strokovnih nalog, natančnejša določitev pogojev za pridobitev licence in službe
               izkaznice za opravljanje dejavnosti zasebnega varovanja, uvedba nove licence za
               varovanje prireditev v gostinskih lokalih, za pridobitev katere bo moral prosilec
               imeti posebej usposobljene varnostnike, določitev postopka za varstvo pravic
               posameznika in jasnih pravil glede uporabe oznak, delovne obleke, opreme in vozil
               družb za zasebno varovanje ter varnostnega osebja.</p>
               <p>Predlog zakona natančno določa tudi dejavnosti, za katere je treba obvezno
               organizirati službo varovanja v skladu z zakonom, uvaja pa tudi možnost organiziranja
               lastnega oziroma izključno internega varovanja za gospodarske družbe, državne organe
               in podobne subjekte, ki bodo to želeli. V ta namen bodo lahko zaposlili usposobljeno
               varnostno osebje, za interna varovanja pa družbi ne bo treba pridobiti licence in
               izpolnjevati drugih posebnih pogojev.</p>
               <p>Predstavniki Zakonodajno-pravne službe so poudarili, da vloženi amandmaji koalicije v
               večinski meri izpostavljene pomanjkljivosti odpravljajo, v delu, kjer pripomb
               predlagatelj ni upošteval pa je razloge za to ustrezno pojasnil.</p>
               <p>Državni svet predlog zakona podpira. Poudarili so, da Državni svet zgolj opozarja na
               nekatere pomisleke, ki jih je k predlogu zakona izrazila Zbornica za razvoj
               slovenskega zasebnega varovanja in poziva k čim večjemu upoštevanju teh pripomb.</p>
               <p>Odbor je sprejel amandmaje koalicije, ni pa sprejel amandmajev Poslanske skupine
               SDS.</p>
               <p>Odbor je v skladu s 128. členom Poslovnika glasoval o vseh členih predloga zakona in
               jih sprejel. Glede na sprejete amandmaje na podlagi prvega odstavka 133. člena
               Poslovnika je pripravljeno besedilo dopolnjenega predloga zakona, v katerega so
               vključeni sprejeti amandmaji. Dopolnjen predlog zakona je sestavni del tega poročila.
               Hvala lepa.</p>
            </sp>
            <sp xml:id="SDZ5-Redna-25-2011-03-01.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod mag. Franc Žnidaršič v imenu Poslanske skupine nepovezanih
               poslancev.</p>
            </sp>
            <sp xml:id="SDZ5-Redna-25-2011-03-01.sp126">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovani državni sekretar s sodelavcem, kolegici
               in kolegi!</p>
               <p>Sprejetje zakona o zasebnem varovanju in obveznem organiziranju službe varovanja je
               bilo po osamosvojitvi Slovenije prvi poskus normativnega urejanja področja zasebnega
               varovanja ljudi in njihovega premoženja. Od sprejetja zakona o zasebnem varovanju se
               je dejavnost v Sloveniji izjemno razširila, pojavile pa so se tudi nove težave, zato
               je bilo treba poiskati ustrezne zakonske rešitve, med drugim za usklajen vstop na
               evropski trg zasebnih varnostnih storitev. Ministrstvo za notranje zadeve je v
               sodelovanju s takratno zbornico za zasebno varovanje pripravilo predlog novega
               zakona, ki je bil sprejet 27. novembra 2003. Zaradi nepravilnosti pri izvajanju in
               zaradi pomanjkljivosti normativnih določb je Ministrstvo za notranje zadeve
               pripravilo Predlog sprememb in dopolnitev Zakona o zasebnem varovanju z dne 9.
               novembra 2007. Cilj predlagane novele zakona danes o zasebnem varovanju je
               nadaljevanj dosedanje prakse, ki jo je treba sistemsko urediti in posamezne določbe
               doreči in posodobiti tako, da bo zagotovljen razvoj dejavnosti zasebnega varovanja
               kot regulirane gospodarske panoge, ob spoštovanju načela zakonitosti, človekovih
               pravic in svoboščin ter načel pravne države. Da bo to področje sistemsko urejeno, da
               bo kvalitetno izobraževanje v tem področju, da bo zagotovljen učinkovit nadzor nad
               subjekti zasebnega varovanja, da bodo doseženi sinergijski učinki na področju
               varnosti ob pospešenih partnerskih odnosih med državnimi in zasebnimi varnostnimi
               mehanizmi. V seštevku povedanega pa je seveda glavni namen zagotoviti višjo raven
               varnosti državljanov, seveda, in njihovega premoženja.</p>
               <p>V tem smislu so poglavitne rešitve zakona opredelile javni interes na področju
               zasebnega varovanja, pogodbeno varovanje na trgu in možnost internega varovanja,
               pristojnosti za opravljanje upravnih nalog pristojnega organa, podelitev javnega
               pooblastila za opravljanje določenih strokovnih nalog, strokovni nadzor izvajanja
               nalog na podlagi javnega pooblastila, izdajo certifikata o licenci oziroma soglasju
               za tujce, obvezne standarde. Opredeljene so dejavnosti, nezdružljive z zasebnim
               varovanjem. Zakon opredeljuje tudi novo licenco za varovanje prireditev v gostinskih
               lokalih. Natančneje so opredeljeni pogoji za prenehanje, začasni, pogojni in trajni
               odvzem licence in odvzem službene izkaznice. Zakon natančneje določa še celo vrsto
               podrobnosti, ki bodo zagotovile lažje in uspešnejše uresničevanje zakona v korist
               vseh, na katere se nanaša.</p>
               <p>Odbor za notranjo politiko je v obravnavi zakona sprejel 34 amandmajev, ki so se v
               glavnem nanašali na pripombe Zakonodajno-pravne službe, pa tudi nekaj drugih. Zaradi
               vsega povedanega menimo, da je zakon doživel tako izboljšanje, da ga lahko Poslanska
               skupina nepovezanih poslancev enotno podpre. Hvala.</p>
            </sp>
            <sp xml:id="SDZ5-Redna-25-2011-03-01.sp127">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Colarič v imenu Poslanske skupine SD.</p>
            </sp>
            <sp xml:id="SDZ5-Redna-25-2011-03-01.sp128">

               <speaker>ANTON COLARIČ:</speaker>

               <p>Hvala lepa za besedo. Še enkrat lep pozdrav.</p>
               <p>Zakon, ki ureja zasebno varovanje in obvezno organiziranje službe varovanja, je bil
               sprejet leta 1994, kar je pomenilo po osamosvojitvi Slovenije prvi poskus
               normativnega urejanja področja zasebnega varovanja ljudi in njihovega premoženja.
               Dejavnost zasebnega varovanja se je ves čas širila in krepila, s tem pa so nastajali
               tudi novi problemi. Z novimi zakonskimi ukrepi in med drugim tudi usklajevanjem
               zakona z evropskim pravnim redom je bil leta 2003 sprejet nov zakon o zasebnem
               varovanju. Kljub takrat novim zakonom so gospodarski subjekti, ki so se ukvarjali s
               to dejavnostjo, večkrat dejavnost opravljali v nasprotju z zakonodajo in interesi
               varnosti. Na tem mestu bi spomnil na tragične dogodke pred Lipo in kasneje v Globalu
               ter posamične dogodke s streljanjem, pretepi in podobno pred nekaterimi drugimi
               nočnimi lokali po Sloveniji.</p>
               <p>Prenova zakona o zasebnem varovanju je ena do koalicijskih zavez. Predlagane zakonske
               rešitve tudi gredo v tej smeri, in sicer gre za prenovitev ter razmejitve upravnih,
               nadzornih in strokovnih nalog med neposrednimi izvajalci zasebnega varovanja,
               varnostnosvetovalnih služb in reprezentativnim združenjem ter pristojnim
               ministrstvom, inšpektoratom in policijo. Pogoji za opravljanje te dejavnosti so bolj
               sorazmerno določeni: uvaja se nova licenca, in sicer za varovanje prireditev v
               gostinskih lokalih, določen je postopek za varovanje prioritete v gostinskih lokalih,
               določen je postopek za varstvo pravic posameznika, posameznik bo lahko podal pritožbo
               na izvajanje ukrepov varnostnika, imetnik licence pa je dolžan v tridesetih dneh
               odgovoriti. Uvaja se interno varovanje z nekaterimi omejitvami, to pomeni, da bodo
               lahko gospodarske družbe, državni organi in drugi na svojem območju izvajali interno
               varovanje premoženja in ljudi, vendar tako, da bodo zaposlili usposobljeno in
               preverjeno varnostno osebje. Pripombe zbornice se nanašajo na obveznosti izvajanja
               obdobnega usposabljanja varnostnega osebja ter na predpisano obliko oznake na
               delovnih oblikah, vozilih in opremi.</p>
               <p>V Poslanski skupini Socialnih demokratov menimo, da petletni obdobni preizkus
               strokovne usposobljenosti varnostnega osebja ne bi smel predstavljati tako velikega
               stroška za podjetja, da bi ogrozilo obstoj podjetij. Glede na to, da živimo v hitro
               razvijajoči se družbi, bi morala podjetja sama, brez zakonskih določil skrbeti, da z
               obdobnimi preverjanji oziroma dodatnim izobraževanjem zaposlene seznanjajo z
               novostmi. Nasprotovanje zbornice glede predpisanih oznak na delovnih oblekah, vozilih
               in opremi je temeljilo na izračunih stroškov enkratne zamenjave le-teh. V izogib teh
               dodatnih stroškov družbe za zasebno varovanje je v prehodnih določbah petletni rok za
               uskladitev. Po petih letih uporabe se praviloma obleke, vozila in druga oprema
               zagotovo iztrošijo. V temu roku pa bodo družbe lahko brez večjih dodatnih stroškov
               zamenjale in ustrezno označile delovne pripomočke. Seveda pa se je treba ob tem
               zavezati, da se te določbe ne bi neprestano spreminjale in tako na novo določale
               pravila.</p>
               <p>V Poslanski skupini Socialnih demokratov si želimo predvsem to, da se družbe
               zasebnega varovanja razvijejo, da varnostno osebje delo opravlja v zadovoljstvo vseh
               nas državljank in državljanov in da se tragične zgodbe iz preteklosti ne bi
               ponavljale. Predlog zakona o zasebnem varovanju bomo podprli. Hvala lepa.</p>
            </sp>
            <sp xml:id="SDZ5-Redna-25-2011-03-01.sp129">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Eva Irgl v imenu Poslanske skupine SDS.</p>
            </sp>
            <sp xml:id="SDZ5-Redna-25-2011-03-01.sp130">

               <speaker>EVA IRGL:</speaker>

               <p>Ponovno, najlepša hvala za besedo.</p>
               <p>Tudi pri obravnavanem Predlogu zakona o zasebnem varovanju gre za nov zakon, ki ureja
               področje izvajanja zasebnega varovanja. Uvodoma se v Slovenski demokratski stranki
               sprašujemo, ali je res potreben nov zakon ali pa morda ne bi bilo smotrneje dopolniti
               že veljavnega. Pri obravnavi novega predloga zakona o zasebnem varovanju je bilo v
               drugi obravnavi na odboru sprejeta dobra tretjina amandmajev, seveda pa izključno
               koalicijskih poslanskih skupin. Naši predlogi, pa čeprav so bili nekateri po našem
               mnenju zelo dobri, so bili zavrnjeni.</p>
               <p>Varnost je človekova pravica, opredeljena je v 34. členu Ustave Republike Slovenije,
               kjer je zapisano, da mora vsakdo imeti pravico do osebnega dostojanstva in varnosti.
               Za uresničevanje pravice do varnosti mora v prvi vrsti skrbeti država s svojimi
               institucijami. Nesporno je zagotavljanje varnosti, reda in miru temeljna naloga
               države, saj le v varnem okolju lahko ljudje uresničujemo tudi druge pravice in
               izpolnjujemo svoje obveznosti.</p>
               <p>V Poslanski skupini Slovenske demokratske stranke menimo, da je predlog novega zakona
               o zasebnem varovanju prenormiran in bo kot takšen v praksi težko izvedljiv na
               področju zagotavljanja varnosti. Namesto vsebine, ki bi zagotavljala kvalitetno
               opravljanje zasebnega varovanja, določala varnostne standarde in kvaliteten nadzor
               nad imetniki licenc, nov zakon o zaseben varovanju raje določa, kako mora izgledati
               delovna obleka, kakšna mora biti oznaka in kakšen mora biti napis na delovni obleki
               ter točno s kakšno velikostjo črk. Ne rečemo, da je to nepomembno, vendar pa to
               zagotovo ni tisto ključno, kar bi zagotavljalo uresničevanje 34. člena Ustave
               Republike Slovenije, to je varnosti državljank in državljanov Republike
               Slovenije.</p>
               <p>Zakon o zasebnem varovanju uvaja novo licenco, in sicer zavarovanje prireditev v
               gostinskih lokalih. Pri temu predlogu se zastavlja vprašanje, ali mora imeti imetnik
               licence poleg varnostnega menedžerja še posebnega varnostnega menedžerja, ki je
               posebej usposobljen za varovanje nočnih lokalov.</p>
               <p>Po mnenju Poslanske skupine Slovenske demokratske stranke je besedilo zakona v tem
               delu precej nejasno, zato smo za drugo obravnavo na Odboru za notranjo politiko,
               javno upravo in pravosodje predlagali amandma, s katerim se je zaradi varnosti
               predlagalo, da mora imetnik licence za varovanje prireditev v gostinskih lokalih
               imeti še posebej varnostnega menedžerja, ki je usposobljen za to obliko varovanja.
               Predlog amandmaja, žal, ni bil sprejet.</p>
               <p>Ker predlog novega zakona o zasebnem varovanju na področju opravljanja zasebnega
               varovanja odpira precej vprašanj z vidika pravne varnosti, uresničevanja varnosti po
               34. členu Ustave Republike Slovenije ter varovanje javnega interesa, obenem pa
               prinaša nesorazmerne ukrepe, ga v Poslanski skupini Slovenske demokratske stranke ne
               bomo podprli.</p>
            </sp>
            <sp xml:id="SDZ5-Redna-25-2011-03-01.sp131">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Vito Rožej v imenu Poslanske skupine Zares.</p>
            </sp>
            <sp xml:id="SDZ5-Redna-25-2011-03-01.sp132">

               <speaker>VITO ROŽEJ:</speaker>

               <p>Hvala lepa za besedo. Spoštovani!</p>
               <p>Na začetku naj izrazim zadovoljstvo Poslanske skupine Zares nad predlogom zakona, ki
               ga obravnavamo danes. Verjamemo, da gre predlog zakona v pravo smer, vsi se spomnimo
               tragičnih dogodkov izpred, zdaj že šestih let, pred diskoteko Lipa, pa mogoče tudi še
               kje drugje in najbrž je skupna ugotovitev vseh, da je nezakonitost oziroma
               neodgovornost, predvsem ravnanje organizatorjev, ki za varnost obiskovalcev ne
               najamejo varnostne službe, ki bi imela licenco za varovanje javnih zbiranj, da to
               opravi premalo število varnostnikov in podobno. Skratka, mislim, da normiranje tega
               področja ni nekaj, čemur bi veljalo nasprotovati. Skratka, predlagane novosti oziroma
               cilji zakona, kot so bili že omenjeni, so kvalitetno strokovno izobraževanje,
               usposabljanje in izpolnjevanje varnostnega osebja, nadzor nad subjekti zasebnega
               varovanja in sinergijski učinki na področju varnosti ob, seveda, partnerskih odnosih
               med državnimi in zasebnimi varnostnimi mehanizmi.</p>
               <p>Kar se tiče zasebnega varovanja kot regulirane gospodarske panoge, gredo predlagane
               spremembe v smer razvoja, ob doslednem spoštovanju načela zakonitosti, varstva
               človekovih pravic in svoboščin ter drugih načel pravne države. Med spremembami ne gre
               spregledati novosti, s katero se določa obvezno izpolnjevanje nekaterih standardov s
               področja zasebnega varovanja; uvajanje, denimo, te nove licence, ki je bila že
               omenjena, za varovanje prireditev v gostinskih lokalih, za katero bo moral imetnik
               poslej imeti posebej usposobljene varnostnike.</p>
               <p>V postopku varovanja posameznikov pravic se posamezniku daje kar nekaj možnosti za
               pritožbe. Kadar bo posameznik mnenje, da so mu bile kršene pravice pri izvajanju
               ukrepov varnostnika, bo lahko podal pritožbo, imetnik licence bo nanje moral
               odgovoriti v roku 30 dni in ko bo ugotovljeno, da je varnostnik nezakonito uporabil
               ukrep, bo za to pristojna policija in drugi organi pregona.</p>
               <p>Veljavni zakon nima določenih transparentnih oznak družb za zasebno varovanje in
               varnostnega osebja, predlagani zakon to ureja na ustrezen način, tako da bo vsem
               jasno in vidno, da gre za osebe, ki opravljajo zasebno varovanje. Slišali smo lahko v
               pravkar slišanem mnenju Poslanske skupine SDS kar nekaj pripomb in tudi amandmaji so
               na zakonsko besedilo vloženi. V Poslanski skupini Zares – nova politika smo mnenja,
               da bi sprejetje teh pripomb znalo prinesti ravno obratne učinke oziroma cilje, kot je
               vizija tega zakona, zato ker amandmaji, ki so bili že na matičnem odboru vloženi,
               znižujejo odgovornost imetnika licence za nezakonito in nestrokovno delo. Verjamemo,
               da s tem občutno znižujejo že doseženo stopnjo varovanja javnega interesa, kar ne sme
               biti cilj urejanja problematike zasebnega varovanja.</p>
               <p>V Poslanski skupini Zares pričakujemo, da bo s samim izvajanjem tega zakona prišlo do
               uspešnega varovanja objektov in subjektov ter da se bo končno začelo izvajati prvotna
               funkcija varovanja, to je občutek varnosti.</p>
               <p>V Poslanski skupini Zares bomo zakon podprli. Hvala.</p>
            </sp>
            <sp xml:id="SDZ5-Redna-25-2011-03-01.sp133">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Gvido Kres v imenu Poslanske skupine SLS.</p>
            </sp>
            <sp xml:id="SDZ5-Redna-25-2011-03-01.sp134">

               <speaker>GVIDO KRES:</speaker>

               <p>Hvala za besedo, gospod podpredsednik. Spoštovani sekretar, spoštovane kolegice in
               kolegi!</p>
               <p>Poslanci Slovenske ljudske stranke se zavedamo pomembnosti reguliranja zasebnega
               varovanja, saj je v preteklosti kljub že veljavnemu zakonu o zasebnem varovanju
               prihajalo do tragičnih dogodkov, ki so se končali s smrtjo, in kar je še bolj
               tragično, mladih ljudi. Ob teh dogodkih se je jasno pokazalo, da je ureditev
               zasebnega varovanja in predvsem nadzor nad izvajanjem ponudnikov teh storitev izjemno
               slab in terja čim bolj celovito obravnavo. Zagotavljanje visoke stopnje varnosti in
               kvalitete življenja za vse državljane mora biti eden izmed temeljnih interesov
               Republike Slovenije, predpogoj za to pa je dosledno spoštovanje temeljnih človekovih
               pravic in svoboščin ter sistemsko preprečevanje posegov v človekovo zasebnost in
               pravice.</p>
               <p>Predlog zakona o zasebnem varovanju predstavlja celovito sistemsko ureditev področja
               zasebnega varovanja, zasleduje pa dosledno spoštovanje načela zakonitosti, načela
               pravne države ter že omenjenih človekovih pravic in svoboščin. Poslanci Slovenske
               ljudske stranke smo prepričani, da bo zakon zmanjšal možnost zlorab pri opravljanju
               dejavnosti zasebnega varovanja, saj so pogoji za pridobitev licence za opravljanje
               dejavnosti zasebnega varovanja določeni natančneje, prav tako pa so bolj natančno
               določeni tudi varnostni zadržki ter preverjanje varnostnega osebja in ostalih
               odgovornih oseb. Pomembne so tudi določbe zakona glede razmejevanja pristojnosti za
               opravljanje upravnih nalog med Ministrstvom za notranje zadeve in strokovnih nalog
               reprezentativnega strokovnega interesa združenja. Dobra pa je tudi rešitev, da se
               lahko reprezentativnemu združenju podeli javno pooblastilo za izvajanje posameznih
               strokovnih nalog, ki jih mora opravljati za vse imetnike licenc. To bo omogočilo
               razbremenitev ministrstva, saj se bo le-to lahko osredotočilo predvsem na nadzor nad
               izvajanjem zakona in njemu podrejenih predpisov.</p>
               <p>V Poslanski skupini Slovenske ljudske stranke pa smo po drugi strani zaskrbljeni nad
               položajem zaposlenih v dejavnosti zasebnega varovanja, saj se pojavlja velik razkorak
               med odgovornostjo zaposlenega, delovnimi razmerami, delovnim časom na eni strani ter
               neustreznim plačilom na drugi strani. Strinjamo se z mnenjem Komisije Državnega sveta
               za državno ureditev, da je pri podeljevanju licenc treba upoštevati delovnopravno
               zakonodajo, predvsem pa pravice delavca. V primeru neizpolnjevanja obveznosti iz tega
               naslova bi bilo dobro predvideti tudi ustrezne sankcije.</p>
               <p>Poslanci Slovenske ljudske stranke smo negativno presenečeni tudi nad kakovostjo
               pripravljenega besedila predloga zakona, ki ga je Vlada predložila Državnemu zboru,
               saj je Zakonodajno-pravna služba opozorila na veliko nejasnosti, ki jih je bilo tekom
               zakonodajnega postopka treba odpravljati z amandmaji. Zato se sprašujemo, kakšen je
               postopek priprave zakonskih besedil. Postopki priprave zakona namreč trajajo več
               mesecev ali celo let in bi besedila morala biti izpiljena do zadnje vejice, nato pa
               jih Zakonodajno-pravna služba v nekaj tednih marsikdaj malodane raztrga. Vendar pa je
               to tema, ki ne zadeva zgolj ta zakon, pač pa tudi ostale predloge, ki prihajajo v to
               hišo.</p>
               <p>Poslanci Slovenske ljudske stranke sprejetju Zakona o zasebnem varovanju načeloma ne
               bomo nasprotovali. Bi pa apelirali na celotno vladno ekipo, da poskrbi za izboljšanje
               postopkov priprave zakonskih besedil, saj se poslanci le tako lahko popolnoma
               osredotočimo na vsebino predlaganih besedil in ne izgubljamo časa z nedoločnostjo ter
               nejasno opredelitvijo posameznih členov zakona. Hvala lepa.</p>
            </sp>
            <sp xml:id="SDZ5-Redna-25-2011-03-01.sp135">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Anton Urh v imenu Poslanske skupine DeSUS.</p>
            </sp>
            <sp xml:id="SDZ5-Redna-25-2011-03-01.sp136">

               <speaker>ANTON URH:</speaker>

               <p>Hvala za besedo. Spoštovani gospod podpredsednik, spoštovani ministri, sekretarji,
               kolegice in kolegi!</p>
               <p>Varnost je ena od eksistenčnih človekovih potreb, je osrednja sestavina družbenega
               življenja in omogoča življenje ter delovanje v družbi. Z varovanjem se srečujemo na
               vseh področjih človekove aktivnosti. Sfera varovanja, ki je predmet predloga novega
               zakona o zasebnem varovanju, je varovanje ljudi in premoženja. Pospešen razvoj
               zasebnega varovanja se je začel z vzpostavitvijo zasebne lastnine. Policija že lep
               čas ni več edina, ki zagotavlja varnost ljudi in premoženja, saj tudi zasebni
               varnostni subjekti z opravljanjem gospodarske dejavnosti na trgu ponujajo varnostne
               storitve. S tem sodelujejo pri uresničevanju ene temeljnih funkcij države pri
               zagotavljanju varnosti in s tem tudi zagotavljanju človekovih pravic in temeljnih
               svoboščin.</p>
               <p>Varnost je dobrina, zato zahteva od države tudi ustrezno zakonsko ureditev. Področje
               zasebnega varovanja je tudi v javnem interesu, zato ga je treba regulirati in
               nadzorovati. Republika Slovenija ima področje zasebnega varovanja zakonsko regulirano
               že od leta 1994, ki se seveda stalno dopolnjuje in posodablja. Zasebno varovanje je
               postalo tudi sestavni del nacionalne varnosti z Resolucijo o strategiji nacionalne
               varnosti Republike Slovenije. Zasebno varovanje s svojo dejavnostjo prispeva k
               notranji varnosti, kajti nacionalna varnost in varnost posameznika sta soodvisni in
               se prepletata. Zasebno varovanje je gospodarska dejavnost, namenjena varovanju ljudi
               in premoženja, ki jo Republika Slovenija ureja v javnem interesu z namenom varovanja
               javnega reda in javne varnosti varstva naročnikov, tretjih oseb in varnostnega
               osebja, ki neposredno opravlja dejavnost. Dejavnost zasebnega varovanja mora biti
               regulirana tudi zaradi možnosti delovanja represije. Opravljanje te dejavnosti je
               namreč povezano z nevarnostjo, da v postopkih pride do kršitev človekovih pravic in
               temeljnih svoboščin. Celo ogrozitve zdravja in življenj, kar se je žal v preteklosti
               nekajkrat že zgodilo.</p>
               <p>Predlog zakona o zasebnem varovanju pomeni po oceni Poslanske skupine DeSUS
               nadgradnjo in izboljšanje obstoječe ureditve. Ključne novosti na tem področju so
               naslednje. Ker v veljavnem zakonu niso določene vloge in pristojnosti reprezentativne
               zbornice, jih ta zakon določa in jasno razmejuje pristojnosti posameznih subjektov,
               ki opravljajo naloge na področju zasebnega varovanja.</p>
               <p>Pogoje za opravljanje dejavnosti zasebnega varovanja doslej niso bili določeni jasno
               in sorazmerno. Predlog zakona to pomanjkljivost odpravlja. Odpravljene so minimalne
               kvote števila varnostnega osebja kot pogoj za licenco. Bolj jasno so določeni
               varnostno preverjanje, strokovna usposobljenost, izpopolnjevanje standardov, znanje
               slovenskega jezika in ugotavljanje zdravstvene in psihične primernosti za opravljanje
               zasebnega varovanja.</p>
               <p>Uvaja se nova licenca zavarovanje prireditev v gostinskih lokalih, za katero bo moral
               imetnik imeti posebej usposobljene varnostnike.</p>
               <p>Določen je postopek za varstvo pravic posameznika, česar doslej ni bilo. Na prvi
               stopnji bo postopek reševal imetnik licence, v primeru pritožbe zoper ugotovitve
               imetnika licence bo na drugi stopnji vključeno reprezentativno združenje. Če pa bo
               varnostnik nezakonito uporabil ukrep, pa bo pristojna policija.</p>
               <p>Gospodarske družbe, državni organi in drugi, ki bodo želeli sami organizirati
               varovanje ljudi in premoženja na svojem območju, bodo lahko zaprosili usposobljeno in
               preverjeno varnostno osebje, ne da bi pridobili licenco. Gre za tako imenovano
               interno varovanje.</p>
               <p>Spremembe glede na veljavni zakon se nanašajo tudi na transparentnost in določenost
               oznak na delovnih oblekah varnostnikov ter vozilih in opremi varnostnih služb, ki
               bodo jasneje videne in enotne z napisom "varovanje".</p>
               <p>Poleg tega predlog zakona natančneje ureja varovanje poslovanja z gotovino in
               varovanje na javnih prireditvah. V Poslanski skupini DeSUS predloženi zakon
               podpiramo, saj pomeni po naši oceni izboljšanje obstoječe ureditve, ki jo s tem
               zakonom prenavljamo tako, da nadgrajujemo dobre rešitve v še boljše. Hvala lepa.</p>
            </sp>
            <sp xml:id="SDZ5-Redna-25-2011-03-01.sp137">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Silven Majhenič v imenu Poslanske skupine SNS.</p>
            </sp>
            <sp xml:id="SDZ5-Redna-25-2011-03-01.sp138">

               <speaker>SILVEN MAJHENIČ:</speaker>

               <p>Spoštovani!</p>
               <p>V Poslanski skupini Slovenske nacionalne stranke se strinjamo, da obstoječe stanje
               zasebnega varovanja ni ustrezno urejeno, zato podpiramo namen Vlade, da odpravi
               pomanjkljivosti ureditve, ki so se pokazale v praksi kot slabe, ter se zakon dopolni
               s predlogi, ki bodo za tovrstno dejavnost jasni, pregledni in učinkoviti ter bodo v
               praksi sledili zakonom, kot bo zapisano.</p>
               <p>V Poslanski skupini Slovenske nacionalne stranke pozdravljamo to, da je bil
               obravnavani Zakon o zasebnem varovanju spisan s strani zaposlenih na Ministrstvu za
               notranje zadeve, saj so le-ti na ta način opravičili svoja številna delovna mesta, ki
               bi jih naj pokrivali strokovnjaki. Glede na to, da je bil zakon na odboru nato skoraj
               v celoti amandmiran, pa postavlja pod vprašaj sposobnost in strokovnost kadra na
               Ministrstvu za notranje zadeve. V nadaljevanju bi izpostavil nekaj vsebinskih
               pogledov na obravnavani zakona, mimo katerih ne morem in za katere osebno ocenjujem,
               da bi bilo pametno, da jih pred odločitvijo o omenjenem zakonu še enkrat pretehtamo.
               Poslanci Slovenske nacionalne stranke imamo določene pomisleke in se ne strinjamo v
               celoti z določbo 8. člena zakona, ki omogoča podelitev javnega pooblastila za
               opravljanje posameznih upravnih nalog tudi drugim pravnim osebam. Ocenjujemo, da bi
               moralo biti predvsem podeljevanje in odvzem licenc, varnostno preverjanje, nadzor nad
               izvajanjem zakona in predpisov še naprej v pristojnosti Ministrstva za notranje
               zadeve, naloge, kot so na primer izpopolnjevanje in usposabljanje varnostnega osebja
               v skladu z zakonom in so bile že pred trenutno veljavno ureditvijo, ki velja od leta
               2007, pa v pristojnosti Zbornice za razvoj slovenskega zasebnega varovanja, kar
               ocenjujemo kot primerno ureditev, saj je to ključno za razvoj stroke. S tem zakonom
               pa bo ponovno omogočeno, da jih bodo lahko izvajale tudi druge osebe javnega ali
               zasebnega prava.</p>
               <p>Menim, da zasebno varovanje le ni tako splošna dejavnost, ki ne bi zahtevala tudi
               odgovornosti, saj ima tudi določena pooblastila. Ugotavlja se, da se vse preveč v teh
               službah zaposlujejo nepreverjene osebe, ki potem opravljajo dela in naloge na zelo
               občutljivih delovnih mestih. Posledično pa se velikokrat ugotavlja, da imajo tudi
               kriminalni predznak.</p>
               <p>Pozdravljamo ureditev internega varovanja za lastne potrebe v zakonu, saj je ta kljub
               drugačni statusni opredelitvi podvržena regulaciji, kot to velja za pridobitno
               opravljanje zasebnega varovanja. Kljub temu je dodana tudi zahteva za registracijo
               pri pristojnem organu.</p>
               <p>Zakon uvaja novo licenco za varovanje prireditev v gostinskih lokalih, saj mora
               prosilec poleg izpolnjevanja splošnih pogojev imeti v delovnem razmerju varnostnike
               in varnostnega menedžerja, ki so strokovno usposobljeni za varovanje prireditev ter
               so strokovno usposobljeni po programu. Žal je moralo priti do nesrečnih dogodkov v
               gostinskih lokalnih pred leti, da se je država končno zganila sprejeti strožje
               določbe in uvesti strožje pogoje za opravljanje dejavnosti zasebnega varovanja.</p>
               <p>Zakon daje funkcijo nadzora nad zakonitostjo dela družb za zasebno varovanje in
               varnostnega osebja Inšpektoratu Ministrstva za notranje zadeve in policiji. Zavedati
               se je namreč treba, da je izvajanje zasebnega varovanja skrajno občutljiva in
               odgovorna dejavnost, kar so ne nazadnje dokazali tudi tragični primeri nedavne
               preteklosti. Dejstvo je, da mora biti v interesu vseh nas sprejeti takšen zakon o
               zasebnem varovanju, ki bo omogočal kakovostno zasebno varovanje in obenem onemogočal
               ter sankcioniral tiste družbe za zasebno varovanje, ki bodo postavljena pravila tudi
               kršila.</p>
               <p>Zakon bomo v Slovenski nacionalni stranki podprli.</p>
            </sp>
            <sp xml:id="SDZ5-Redna-25-2011-03-01.sp139">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Milan Gumzar v imenu poslanskega kluba LDS.</p>
            </sp>
            <sp xml:id="SDZ5-Redna-25-2011-03-01.sp140">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Predlog zakona o zasebnem varovanju bomo v Poslanskem klubu Liberalne demokracije
               Slovenije podprli.</p>
               <p>Varnost vseh državljanov in državljank, ter ostalih subjektov v Republiki Sloveniji
               je temeljnega pomena za normalno delovanje družbe in njenih podsistemov.
               Zagotavljanje varnosti je primarna naloga države in njenih institucij, iz Resolucije
               o strategiji nacionalne varnosti Republike Slovenije in Resolucije o nacionalnem
               programu preprečevanja in zatiranja kriminalitete za obdobje 2007–2011 pa izhaja, da
               svoj delež k varnosti naše države prispeva tudi dejavnost zasebnega varovanja.</p>
               <p>Zasebno varovanje je v Sloveniji prisotno že drugo desetletje. V tem času je doživelo
               že več normativnih sistemskih sprememb. Hiter razvoj varnostnega sektorja, uvajanje
               novih nadzorstvenih tehnologij ter zahteve in pričakovanja sodobne družbe so terjale
               ponovni premislek o nadaljnjem razvoju zasebnega varstva. Slednje je mogoče le ob
               opredelitvi jasnih ciljev in razmerij ter vlog in odgovornosti ključnih akterjev na
               tem področju. S strateškim pristopom je predlagatelj zakona želel preprečiti in
               odpraviti določeno stihijsko odzivanje na dogajanja v družbi, ki so posledica
               sodobnih varnostnih izzivov, tveganj in groženj. Država je del svojih pristojnosti na
               tem področju torej prenesla/prepustila v izvajanje zasebnim varnostnim subjektom.
               Tako varovanje lahko imenujemo tudi nadstandardno. Država namreč zagotavlja določeno
               raven varnosti vsem pod enakimi pogoji. Kdor hoče, pa si lahko zagotovi višjo raven
               varnosti z uporabo zasebnih varnostnih storitev. Pri tem je pomembno tudi, koliko je
               posamezen naročnik varnostnih storitev pripravljen in sposoben plačati. Glede na to,
               da varnostno osebje pri zagotavljanju varnosti sme posegati v človekove pravice in
               temeljne svoboščine posameznika je nujno potrebno, da to področje regulira
               država.</p>
               <p>Predlog zakona prinaša naslednje ključne spremembe: jasno razdeljuje upravne,
               nadzorne in strokovne naloge med Ministrstvom za notranje zadeve, Inšpektoratom
               Republike Slovenije za notranje zadeve, policijo in reprezentativnim združenjem.</p>
               <p>V zakonu so določena merila za ugotavljanje reprezentativnosti in možnosti podelitve
               nekaterih upravnih nalog z javnim pooblastilom, kar pomeni, da so odpravljene
               nekatere minimalne kvote števila varnostnega osebja kot pogoj za licenco.</p>
               <p>Uvaja se nova licenca za varovanje prireditev v gostinskih lokalih, za katero bo
               moral imetnik imeti posebej usposobljene varnostnike.</p>
               <p>Natančno je določen tudi postopek za varstvo pravic posameznika.</p>
               <p>V Poslanskem klubu Liberalne demokracije Slovenije smo po preučitvi in opravljenih
               razpravah o besedilu zakona prepričani, da Predlog zakona o zasebnem varovanju, kot
               ga je pripravilo Ministrstvo za notranje zadeve, sledi ciljem in strategijam za
               razvoj zasebnega varovanja kot regulirane gospodarske dejavnosti. Natančnejše
               opredelitve pristojnosti, nalog in obveznosti ter visok standard varovanja pravic
               posameznika sledijo zastavljenim ciljem za razvoj zasebnega varovanja in nadgrajujejo
               obstoječo normativno ureditev ter zagotavljajo, da se bo ta dejavnost ustrezno
               razvijala tudi v prihodnje.</p>
               <p>Zato bomo v Poslanskem klubu Liberalne demokracije Slovenije zakon podprli.</p>
            </sp>
            <sp xml:id="SDZ5-Redna-25-2011-03-01.sp141">

               <speaker>PODPREDSEDNIK MAG. VASJA KLAVORA:</speaker>

               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bomo opravili na podlagi
               pregleda vloženih amandmajev z dne 28. 2. 2011.</p>
               <p>V razpravo dajem 28. člen ter amandma Poslanske skupine SDS. Vidim, da ni zanimanja
               za to razpravo, zato zaključujem z 28. členom.</p>
               <p>V razpravo dajem 36. člen ter amandma Poslanske skupine SDS. Ni prijavljenih za
               razpravo. Zaključujem.</p>
               <p>V razpravo dajem 51. člen ter amandma Poslanske skupine SDS. Nobene prijave –
               zaključujem.</p>
               <p>V razpravo dajem 56. člen in amandma Poslanske skupine SDS – tudi ni
               prijavljenih.</p>
               <p>V razpravo dajem 62. člen ter amandma Poslanske skupine SDS – ni prijavljenih.</p>
               <p>Ker ne želi nihče razpravljati, zaključujem razpravo.</p>
               <p>O amandmajih bomo v skladu s časovnim potekom seje Državnega zbora odločali danes v
               okviru glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  PROMOCIJI KMETIJSKIH IN ŽIVILSKIH PROIZVODOV,</title> v okviru rednega postopka.</p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade.</p>
               <p>Gospod mag. Dejan Židan, minister za kmetijstvo, gozdarstvo in prehrano,
               izvolite.</p>
            </sp>
            <sp xml:id="SDZ5-Redna-25-2011-03-01.sp142">

               <speaker>MAG. DEJAN ŽIDAN:</speaker>

               <p>Spoštovani poslanci!</p>
               <p>Pred vami je dopolnjen zakon o promociji kmetijskih in živilskih proizvodov. Ta zakon
               je izjemno pomemben, saj je del uravnavanja pravičnosti v prehranski verigi. Ta zakon
               nam bo pomagal izgrajevati, na podlagi argumentov in zaupanja, lojalnost med
               slovenskim potrošnikom in slovensko proizvodnjo hrane, ki v tem trenutku ni na takšni
               ravni, kakor bi morala biti. Ta zakon, kot veste, se v bistvu v Sloveniji pripravlja
               že 11 let. Bilo je več vrst predlogov zakonov, seveda, z namenom, da pride do
               promocije, ki bo dala večje učinke šele čez nekaj časa, to je čez dve, ali tri leta,
               mogoče četrto leto. Omogoča pa sistematično komuniciranje med slovensko proizvodnjo
               hrane, to so na eni strani kmetje, obrtniki in živilskopredelovalna industrija do
               slovenskega potrošnika, na način, da tudi država pomaga s sofinanciranjem.</p>
               <p>Ta zakon, ki je sedaj pred vami, je zakon, kjer smo uspeli uskladiti večino interesov
               nevladnih organizacij, saj je to bil pogoj, da zakon sploh gre v nadaljnji postopek.
               V preteklih letih je bila razprava in ni bila dokončana, in to je bil tudi razlog,
               zakaj zakon ni bil sprejet na naslednjih točkah.</p>
               <p>Prva točka je razmerje med splošno ali generično promocijo in promocijo shem
               kakovosti. Tukaj je slovenski kmetijski prostor zelo jasno definiral svoj interes. In
               ta interes je definiran preko Kmetijsko-gozdarske zbornice, zlasti sindikata, da se
               želi, da se izvaja samo promocija shem kakovosti, ki preferirajo hrano iz domačega
               okolja, torej slovensko hrano. Živilskopredelovalna industrija pa je izrazila
               interes, da se promovira tako splošna promocija, splošna generična promocija in tudi
               sheme kakovosti. Zakon, ki je sprejemljiv kompromis omogoča, da 25 % zbranega denarja
               gre v promocijo, ki je splošna oziroma generična, 75 % zbranega denarja pa gre v
               promocijo shem kakovosti in potem svoj delež doda tudi država.</p>
               <p>Druga točka, kjer se je vrsto let iskala sprejemljiva rešitev, je, kako v bistvu
               izvesti promocijo. V državah, ki so mnogo večje kakor Slovenija, za promocijo
               namenijo mnogo več denarja, primer je Nemčija, ki za promocijo namenja skoraj 100
               milijonov evrov, Francija 50 milijonov evrov, sosednja Avstrija 20 do 30 milijonov
               evrov, so ustanovili posebne agencije za promocijo. Skupna ocena slovenskega
               kmetijskega in prehranskega prostora in tudi ministrstva je bila, da s količino
               denarja, ki ga bomo zbrali, ocena je 2 do 3, maksimalno do 5 milijonov, ni treba, da
               v Sloveniji ustanavljamo novo agencijo, saj jih imamo trenutno v Sloveniji tako ali
               tako preveč, saj s tem nastanejo dodatni stroški, ki pomemben del zbranega denarja
               uporabijo za lastno delovanje. Trenutni sistem je bolj racionalen in je takšen, da
               ima poglavitno strateško kakor tudi operativno nadzorno funkcijo, svet za promocijo,
               ki je sestavljen iz predstavnikov nevladnih organizacij, in sicer: trije predstavniki
               s strani kmetijskega prostora, trije predstavniki s strani živilskopredelovalne
               industrije in dva predstavnika s strani Vlade. Operativno najbolj pomembno
               dokumentacijo, to je strateško promocijo in potem izvedbeni načrt, pripravi
               organizacija, ki bo izbrana na javnem natečaju. Tu gre za relativno na majhen denar.
               Možnost bodo imele, da kandidirajo tako Zbornica kmetijskih in živilskih podjetij,
               Kmetijsko-gozdarska zbornica in podobne institucije.</p>
               <p>Pomembno je, da smo našli tudi rešitev, kako v bistvu definirati zbrani prispevek po
               sektorjih. Namreč, pomemben je sektorski prispevek, ki se lahko tudi med leti
               spreminja. Zakon ima dobro rešitev, torej da definira maksimalni prispevek, čeprav je
               lahko tudi bistveno bistveno manjši. In prispevek se definira na način, da preko
               skupin, ki pokrivajo sektorje, to mnenje upošteva minister, ki ga da na Vlado in se
               na Vladi sprejme kakor vladna uredba za naslednje leto.</p>
               <p>Spoštovane gospe, spoštovani gospodje! Dovolite, da še enkrat poudarim, ta zakon,
               čeprav je mogoče videti majhen zakon, tudi količina denarja, ki se zbere na ta način,
               3, 4 ali pa mogoče 5 milijonov je mnogo manjša, kakor je količina denarja, ki ga
               slovenska država investira v slovensko proizvodnjo hrane, to je do 410 milijonov
               evrov na leto. Ravno ta zakon lahko da zelo pozitiven učinek na proizvodnjo hrane, ki
               je za Slovenijo strateško pomembna. Hvala.</p>
            </sp>
            <sp xml:id="SDZ5-Redna-25-2011-03-01.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za kmetijstvo, gozdarstvo in prehrano kot matično
               delovno telo.</p>
               <p>Za predstavitev poročila odbora dajem besedo predsedniku gospodu Francu Bogoviču.</p>
            </sp>
            <sp xml:id="SDZ5-Redna-25-2011-03-01.sp144">

               <speaker>FRANC BOGOVIČ:</speaker>

               <p>Lep dober dan. Spoštovane kolegice, kolegi, spoštovani podpredsednik, spoštovani
               minister s sodelavci!</p>
               <p>Odbor za kmetijstvo, gozdarstvo in prehrano je kot matično delovno telo predlog
               zakona obravnaval na 27. seji 26. februarja letošnjega leta. Na seji so poleg
               predstavnikov Ministrstva za kmetijstvo, gozdarstvo in prehrano sodelovali še
               predstavniki Zakonodajno-pravne službe, Kmetijsko-gozdarske zbornice Slovenije,
               Gospodarske zbornice Slovenije, Trgovinske zbornice Slovenije, zbornice kmetijskih in
               živilskih podjetij, GIZ mesna industrija, Zadružna zveza Slovenija, Vinske družbe
               Slovenije in Sindikata kmetov Slovenije.</p>
               <p>Odbor je bil seznanjen z mnenjem Zakonodajno-pravne službe, ki je k predlogu zakona
               podalo številne splošne in konkretne pripombe k posameznim členom. Pretežni del
               konkretnih pripomb je bil upoštevan v amandmajih koalicijskih poslanskih skupin,
               amandmaje, ki dopolnjujejo predlagano vsebino na način, da je vsebina zakona bolj
               dorečena, je odbor v razpravi tudi sprejel. Na podane splošne pripombe
               Zakonodajno-pravne službe pa je predstavnik Ministrstva za kmetijstvo, gozdarstvo in
               prehrano podal obširno pojasnilo razlogov glede njihovih vsebinskih opredelitev.</p>
               <p>Kot gradivo so člani odbora prejeli tudi pripombe Trgovinske zbornice Slovenije in
               mnenje Komisije Državnega sveta za kmetijstvo, gozdarstvo in prehrano, v katerem so
               predstavljena tudi stališča Kmetijsko-gozdarske zbornice Slovenije. Komisija in
               zbornica sta predlagali, da bi bilo v sistem promocij nujno vključiti tudi promocijo
               lesa in lesnih izdelkov, saj ta sektor prav tako zaradi izredno slabe promocije
               dosega nizke odkupne cene lesa in lesnih izdelkov. V zvezi s to pripombo je
               ministrstvo pojasnilo, da bi to področje v zakon vključili kasneje, ko bo zakon že v
               polni operativni izvedbi. V razpravi pa je odbor s sprejetim amandmajem upošteval
               njune pripombe, da je treba kot prispevek od primarnih kmetijskih proizvodov
               obračunati tudi prispevek na glavo konj, prav tako pa je odbor podprl in sprejel
               ustrezni amandma za spremembo kazenskih določb.</p>
               <p>V razpravi o posameznih členih so bili člani odbora soglasni, da zakon o promociji v
               Sloveniji nujno potrebujemo, predlagane rešitve pa so dovolj kompromisne in dajejo
               zagotovilo, da bo zakon operativen in učinkovit, tako da bo prinesel pozitivne
               učinke, še posebej kmetom, ker so prisiljeni večino pridelkov prodati na domačem
               trgu, kjer se tudi srečujejo z veliko konkurenco in izbiro proizvodov tujih
               proizvajalcev. Kljub načelni podpori sprejetju predloga zakona pa so nekateri
               razpravljavci predvsem na podlagi razprave predstavnika sindikata kmetov menili, da
               besedilo zakona vendarle ni povsem usklajeno z vsemi deležniki in da bodo predlagane
               rešitve v bistvu povzročile dodatne finančne obremenitve kmetom.</p>
               <p>Po mnenju nekaterih razpravljavcev na seji odbora zakon tudi vzbuja skrb, ali bodo z
               zbranimi sredstvi predvsem kmetijskih proizvajalcev doseženi pričakovani učinki in
               ali bo sistem tako učinkovit, da bomo uspeli preko shem kakovosti in prostovoljnih
               označb promovirati v Sloveniji pridelano hrano in na ta način ozaveščati
               potrošnike.</p>
               <p>Soglasne podpore je bila v razpravi deležna tudi predlagana rešitev, po kateri bo
               promocijo izvajala znana institucija, ki jo bo na javnem natečaju izbralo
               ministrstvo, ne pa posebej ustanovljena agencija, kot je bilo predvideno v prejšnjih
               različicah tega zakona. Pri čemer pa se tudi zastavlja pomislek, ali bo izvajalec, ki
               bo izbran na javnem razpisu, pristopil k izvajanju strokovnih nalog promocij na
               način, ki bo zagotovil oprijemljive rezultate, ne pa samo birokratsko izvedbo zadanih
               nalog.</p>
               <p>Ena od pripomb članov odbora je bila tudi, da bi bilo treba v sistem promocije
               vključiti tudi promocijo divjačine, upoštevajoč, da imamo v Sloveniji organizirane
               obore in gojitvena gojišča in tudi organizirano predelavo tega mesa.</p>
               <p>V skladu s to pripombo so koalicijske poslanske skupine vložile ustrezna amandmaja,
               in sicer k 3. in 11. dopolnjenemu členu zakona.</p>
               <p>Kot rečeno, je odbora v razpravi podprl vse amandmaje, ki so jih vložile koalicijske
               poslanske skupine, in tudi nekatere ostale, v skladu z razpravo in upoštevajoč
               pripombe komisije Državnega sveta in Kmetijsko-gozdarsko zbornice pa je odbor sprejel
               tudi nekatere svoje amandmaje. Vsi sprejeti amandmaji so bili vključeni v dopolnjen
               predlog zakona. Hvala.</p>
            </sp>
            <sp xml:id="SDZ5-Redna-25-2011-03-01.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Besedo ima gospod Janko Veber v imenu Poslanske skupine SDS. Oprostite, SD. Se
               zgodi.</p>
            </sp>
            <sp xml:id="SDZ5-Redna-25-2011-03-01.sp146">

               <speaker>JANKO VEBER:</speaker>

               <p>Hvala za besedo in lep pozdrav v imenu Poslanske skupine Socialnih demokratov.</p>
               <p>Torej, v naši poslanski skupini želimo resnično izraziti zadovoljstvo, da je minister
               uspel uskladiti vse poglede zainteresiranih pri oblikovanju vsebine tega zakona in
               pripraviti Zakon o promociji kmetijskih in živilskih proizvodov na način, kot ga
               imamo danes tudi preloženega v obravnavo Državnemu zboru.</p>
               <p>To je še posebej pomembno, ker gre za urejanje razmerij v prehranski verigi kjer je
               izjemno pomembno uskladiti interese kmetijskih proizvajalcev in živilskopredelovalne
               industrije ter njihovih reprezentativnih združenj oziroma nevladnih organizacij. To
               je pomembno predvsem zaradi tega, ker ugotavljamo pri vseh analizah in poročilih o
               stanju v kmetijstvu, da je tako v živilskopredelovalni industriji kot tudi v sami
               kmetijski proizvodnji zelo veliko težav zaradi zagotavljanja zadostnega dohodka in s
               tem ohranjanja učinkovitega dela tako na kmetijah kot tudi v živilskopredelovalni
               industriji. Sam zakon je nastajal skoraj enajst let in veliko truda je bilo vloženega
               v temu času, predvsem v to smer, da se poskuša nekako prenesti avstrijski model v
               Slovenijo, kar pa se je pokazalo, da ni ravno najbolj posrečeno, saj je vendarle
               Slovenija dvomilijonski trg, kjer se s kmetijsko proizvodnjo ukvarja nekje okoli 74
               tisoč kmetij, s proizvodnjo živilskih proizvodov pa okoli 400 podjetij. Pa tudi
               naravne danosti v Sloveniji so takšne, ki pravzaprav v veliki meri onemogočajo ceneno
               proizvodnjo kmetijskih pridelkov in živil. In vse to je bilo treba upoštevati, če smo
               želeli pripraviti zakon, ki ga je mogoče izvajati v interesu vseh deležnikov v tej
               prehranski verigi. Sprejem zakona bi bil sicer nujen že ob samem vstopu Slovenije v
               Evropsko unijo ali pa tudi že v sami fazi priprav vstopa v Evropsko unijo, kajti
               takrat ko se je odprl trg, ko so se odpravile carine, seveda se je to daleč najbolj
               poznalo prav pri dohodkovnem položaju živilskopredelovalne industrije in ne nazadnje
               tudi same primarne kmetijske proizvodnje. V veliki meri se je sicer poskušalo in je
               izboljšalo položaj z ustreznim subvencioniranjem, ampak vendarle dolgoročno
               ugotavljamo, da odprti trg prinaša zahtevnejše naloge tudi za naše proizvajalce. Zato
               je glavni cilj zakona promocije in kmetijskih in živilskih proizvodov predvsem ta, da
               se poveča prodaja le-teh tako na domačem kot tudi seveda na tujih trgih.</p>
               <p>V poslanski skupini si sicer želimo, da bi naši proizvajalci in predelovalci ponujali
               predvsem zdravo hrano; brez konzervansov, barvil, stabilizatorjev in podobnih
               dodatkov. In kot proizvajalci varne hrane bi mogoče lahko bila slovenska podjetja s
               pomočjo sistemske promocije celo v samem svetovnem vrhu ali pa, če hočete, tudi v
               evropskem.</p>
               <p>Med bistvene rešitve zakona seveda štejemo predvsem dogovor o razdelitvi sredstev, in
               sicer na polovico za splošno promocijo in polovico sredstev za shemo kakovosti in
               prostovoljnih označb. In predvsem, da se primarna proizvodnja sledi na vratih
               predelovalne industrije, kar pomeni, da se proizvodi, ki gredo v izvoz, ne
               sofinancirajo oziroma ne promovirajo z javnimi sredstvi iz proračuna Republike
               Slovenije.</p>
               <p>Pomembna določba v temu zakonu je tudi izjemna prilagodljivost sektorjem, posameznim
               sektorjem glede na njihove potrebe, kajti velikokrat se zgodi, da se v posameznem
               letu razmere v enem ali drugem sektorju spreminjajo in ta zakon omogoča bolj veliko
               prilagodljivost odločanja, da se upošteva interes v triletnem obdobju, za kolikor naj
               bi bil tudi sprejet sam operativni program.</p>
               <p>Še posebej pomembno se nam pa zdi tudi, da se zbrana sredstva ne porabljajo za
               delovanje institucij, kot so, recimo, agencija in podobno, ampak da se resnično
               sredstva namenjajo promociji.</p>
               <p>V poslanski skupini bomo torej podprli amandmaje koalicije, ki vključujejo v
               promocijo tudi divjačino in sodelovanje živilskopredelovalne industrije, ki je
               organizirana v obliki gospodarskih interesnih združenj. Podprli bomo pa tudi
               amandmaje Poslanske skupine Slovenske ljudske stranke in seveda pozneje tudi zakon v
               celoti. Hvala.</p>
            </sp>
            <sp xml:id="SDZ5-Redna-25-2011-03-01.sp147">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Robert Hrovat v imenu Poslanske skupine SDS.</p>
            </sp>
            <sp xml:id="SDZ5-Redna-25-2011-03-01.sp148">

               <speaker>ROBERT HROVAT:</speaker>

               <p>Hvala za besedo, gospod podpredsednik. Lep pozdrav, gospod minister, kolegice in
               kolegi!</p>
               <p>Pred slabim letom smo v Poslanski skupini Slovenske demokratske stranke pripravili
               zakon o generični promociji živil. Torej, zakon, ki je precej podoben temu, ki ga
               obravnavamo danes. V takratni razpravi se je izkazalo, da nujno potrebujemo zakonsko
               ureditev, ki nas bo na tem področju naredila vsaj približno primerljive s sosednjimi
               državami. Znano je, da proizvodnja, pridelava in predelava kmetijskih in živilskih
               proizvodov v Sloveniji predstavlja pomemben ekonomski, družbeni dejavnik. Z vstopom
               Slovenije v Evropsko unijo se je povečal uvoz agroživilskih proizvodov na slovenski
               trg, tako da so konkurenčni pritiski na domače ponudnike že povzročili poslabšanje
               ekonomskega položaja nekaterih proizvodnih sektorjev. Vstop Slovenije v Evropsko
               unijo pa je po drugi strani spodbudil tudi nove možnosti intenzivnejšega nastopa
               slovenskih ponudnikov agroživilskih proizvodov na enotnem trgu Evropske unije, vendar
               so zaenkrat rezultati skromni.</p>
               <p>Najbrž se vsi strinjamo, da je na splošno na področju kmetijstva treba storiti nekaj
               korenitega, kajti pada nam število kmetijskih gospodarstev, razdrobljeno imamo
               parcelno strukturo, pada nam delež samooskrbe, zarašča se kulturna in kultivirana
               krajina, skratka večina kazalcev, če ne celo skoraj vsi, so na področju kmetijstva
               negativni ali vsaj blizu temu. Mislim, da bi morala država na tem področju storiti
               več na tej proaktivni strani, da bi morala v sektorju, ki je v velikih težavah, ki
               pravzaprav ne more uveljavljati nobenih konkurenčnih prednosti, ponuditi mehanizme,
               ponuditi ukrepe, kjer bi izkoristili tisto, s čimer Slovenija ta trenutek
               razpolaga.</p>
               <p>Torej, s kmetijsko proizvodnjo se v Sloveniji ukvarja okoli 77 tisoč kmetij, s
               proizvodnjo živilskih proizvodov pa okrog 400 podjetij, ki zaposlujejo okrog 17 tisoč
               ljudi, in vsi ti so praktično nekonkurenčni na trgu. Smo izredno majhni v primerjavi
               z enotnim trgom Evropske unije in tudi vse ostale naše sosednje države bistveno več
               vlagajo v promocijo živil.</p>
               <p>Da si bomo lažje predstavljali, kaj to pomeni v primerjavi z našimi sosednjimi
               državami. V Avstriji imajo na tem področju, torej pri promoviranju živil, zaposlenih
               50 ljudi, ki se ukvarjajo samo s tem in proračun imajo 20 milijonov evrov. Italija
               ima iz proračuna namenjenih 50 milijonov evrov, Madžarska ima 35 zaposlenih in
               približno 6 milijonov evrov vsako leto porabijo za promocijo živil. Nemčija porabi
               100 milijonov evrov na leto, Francija ima kar 300 zaposlenih, in to ne samo v
               Franciji, ampak tudi drugih državah, še v 34 drugih državah in se ukvarjajo s
               promocijo njihovih lastnih blagovnih znam, za to porabijo približno 55 milijonov
               evrov.</p>
               <p>Torej, če poslušamo vse te številke, potem si lahko predstavljamo, kje Slovenci smo
               in koliko so naši proizvodi poznani doma in po svetu in koliko namenjamo za to. Do
               zdaj nismo namenili praktično nič. Slovenskemu potrošniku s tem zakonom sporočamo, da
               je uživanje slovenske hrane koristno ne le za pridelovalce in predelovalce, ampak za
               vsakega potrošnika posebej, hkrati pa je to ena od konkurenčnih prednosti, ki nam jo
               sosednje države že izrabljajo, žal.</p>
               <p>V Slovenski demokratski stranki ocenjujemo, da je prav, da vsi tisti, ki imajo na
               kmetijskem področju kakršnokoli ambicijo, da prodajajo, da proizvajajo, da tržijo, da
               tudi participirajo pri oblikovanju predlaganega sklada, saj gre pravzaprav za njihovo
               dobro. Če bo prišlo do boljše prodaje, bo prišlo do večje produkcije in na koncu do
               večje samooskrbe v Republiki Sloveniji.</p>
               <p>Ker zakon zasleduje podobne cilje, kot smo jih pripravili v zakonu o generični
               promociji živil, bomo v Slovenski demokratski stranki današnji zakon tudi podprli.
               Hvala.</p>
            </sp>
            <sp xml:id="SDZ5-Redna-25-2011-03-01.sp149">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič v imenu Poslanske skupine SLS.</p>
            </sp>
            <sp xml:id="SDZ5-Redna-25-2011-03-01.sp150">

               <speaker>FRANC BOGOVIČ:</speaker>

               <p>Še enkrat lep pozdrav vsem.</p>
               <p>Dovolite, da tudi sam v začetku najprej izrazim zadovoljstvo, da danes obravnavamo ta
               zakon, se pravi Predlog zakona o promociji kmetijskih in živilskih proizvodov. Veseli
               me, da je ministru mag. Židanu uspelo to, kar je bilo v slovenskem prostoru dolga
               leta zelo težko uskladiti. Vsi deležniki, ki so potrebni za sprejetje tega zakona, so
               izrazili podporo temu zakonu in se strinjajo z glavnino rešitev, ki so zapisane v tem
               zakonu.</p>
               <p>Kot so kolegi v predhodnih razpravah že dejali, tudi v Slovenski ljudski stranki
               ocenjujemo, da je treba ta zakon sprejeti, da je treba graditi na zaupanju
               slovenskega potrošnika do slovenske pridelave hrane in slovenskih kmetijskih ter
               živilskih izdelkov. Samoskrba je bila že omenjena in zagotovo je treba tudi s pomočjo
               takšnega zakona narediti vse za to, predvsem pri artiklih, s katerimi je mogoče
               doseči višjo samooskrbo v slovenskem prostoru, da tudi slovenski potrošnik prepozna
               prednosti kvalitetne in zdrave slovenske hrane.</p>
               <p>Glavni cilj je vzpostavitev promocije široko zastopane nacionalne sheme kakovosti
               oziroma prostovoljne označbe ter tako označenih proizvodov. Za tako promocijo je
               treba zagotoviti tudi ustrezna finančna sredstva oziroma udeležbo vseh sektorjev, kot
               to zahtevajo evropski predpisi, in na tak način se lahko v to promocijo vključijo
               tudi javna sredstva.</p>
               <p>Zakon o promociji kmetijskih in živilskih proizvodov se je, kot sem že dejal,
               pripravljal skoraj desetletje in danes je pred nami ta različica, katere glavna
               kvaliteta je to, da je razmeroma dobro usklajena med vsemi deležniki, tudi z
               nevladnimi organizacijami na področju kmetijstva in prehrambene verige.</p>
               <p>V Poslanski skupini Slovenske ljudske stranke smo prepričani, da moramo na tem
               področju narediti korak naprej, kljub temu da nam lahko kdo tudi očita, da v tem letu
               vnašamo še dodatno dajatev v kmetijstvu, glede na težke razmere, ki so v kmetijstvu.
               Vendar, kot sem že dejal, to je pot, to je način, s katerim se lahko aktivirajo tudi
               javna sredstva, in prepričani smo, da gre za dober, pozitiven učinek za tako
               porabljena sredstva, kajti prav v vsakem gospodarskem poslovanju so del procesa tudi
               sredstva za promocijo. In v tem delu imamo dejansko to možnost, da ta sredstva
               pridobimo tudi iz proračuna, delno tudi od deležnikov, se pravi, kmetijskih
               proizvajalcev in živilskopredelovalne industrije. Zakon pa ima tudi to kvaliteto, da
               so v njem določene maksimalne stopnje in da je stvar deležnikov, da se dogovorijo po
               sektorjih, v kakšni višini se bodo ta sredstva porabila, in da ima praktično vsak
               sektor v bilanci za obdobje treh let tudi pravično porabljena sredstva, in mislim, da
               je to treba podpreti.</p>
               <p>V Poslanski skupini Slovenske ljudske stranke izražamo določen pomislek glede določil
               o višini sredstev, kajti smatramo, da bi bilo treba sedanje določilo o največ 50 %
               spremeniti v skladu z našim amandmajem, in sicer, da je ta višina najmanj 40, s čimer
               se zagotovi, da ne bo na koncu to le 5 % ali 10 %. Lahko pa gre tudi navzgor, če bi
               bila finančna sredstva proračuna na voljo. Na ta način bi lahko zagotavljali podpore
               tudi za tiste, kjer gre lahko tudi preko 50 %, da je tudi to mogoče in ni z zakonom
               omejeno, sicer pa je to stvar tudi vsakoletnih dogovarjanj. Zato predlagamo amandma
               na ta člen zakona.</p>
               <p>V Slovenski ljudski stranki smo vložili tudi amandma, s katerim želimo, da bi
               reprezentativni interesni zastopniki bila tudi gospodarska interesna združenja, ki so
               zelo močna, tako za mleko, meso in vino. In me veseli, da to podpira tudi koalicija,
               kar pomeni, da pričakujemo sprejetje tega amandma.</p>
               <p>Prav tako sem bil vesel, da je koalicija napovedala podporo našim amandmajem, v
               Slovenski ljudski stranki pa bomo podprli amandma koalicije, ki se nanaša na
               promocijo divjadi. Dobili smo tudi podatke o številu te divjadi, tako da vidimo, da
               je to področje, ki ima kritično maso in ga je vredno podpirati. Prav tako pa iz
               celotnega poročila Poslanske skupine Slovenske ljudske stranke veje to, da bomo
               podprli tudi zakon v celoti.</p>
            </sp>
            <sp xml:id="SDZ5-Redna-25-2011-03-01.sp151">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Jurša v imenu Poslanske skupine DeSUS.</p>
            </sp>
            <sp xml:id="SDZ5-Redna-25-2011-03-01.sp152">

               <speaker>FRANC JURŠA:</speaker>

               <p>Hvala lepa za besedo, gospod podpredsednik. Pozdrav tudi ministru s sodelavcema.
               Kolegice in kolegi!</p>
               <p>Po skoraj 11 letih čakanja je pred nami Predlog zakona o promociji kmetijskih in
               živilskih proizvodov. Čestitka velja seveda ministru in sodelavcem, ki so zakon
               pripravljali. Gre za predlog, ki kljub še vedno nekaterim odprtim vprašanjem doživlja
               načelno podporo vseh zainteresiranih strani. Sploh, če upoštevamo težo in razmere, v
               katerih se nahaja slovensko kmetijstvo in živilskopredelovalna industrija. Podobno
               kot v Avstriji in nekaterih drugih evropskih državah tudi naš predlog zakona skuša
               urejati promocijo kmetijskih in živilskih proizvodov v skladu s predpisi Evropske
               unije. Gre za predlog zakona, ki ga je treba razumeti kot del procesa urejanja
               razmerij v prehranski verigi, ki daje osnovno infrastrukturo za aktivnosti promocije,
               zagotavlja njeno financiranje, izvedeno pa prepušča odločanje o obsegu financiranja,
               plačevanju posameznih sektorjev v promocijo in vsebino promocije posameznih
               sektorjev.</p>
               <p>Predlog zakona uvaja 2 obliki promocije: skupno splošno promocijo in promocijo shem
               kakovosti oziroma prostovoljnih označb v primerih, ko drugi primarni proizvodi,
               vključeni vanje, posegajo prag, ki se določi s sklepom Vlade na predlog sveta za
               promocijo. V promocijo so vključeni naslednji sektorji primarne kmetijske
               proizvodnje: mleko, meso, krušno žito, sadje, vrtnine, grozdje za vino, oljke in med.
               Kmetijsko-gozdarska zbornica opozarja, da zakon pokriva le področje kmetijskih
               proizvodov in ne vključuje lesa pa tudi divjačine ne. Ministrstvo je predlagalo, da
               se glede promocije lesa predlaga, da se ta zakon vključi kasneje, ko bo zakon že v
               polni operativni izvedbi.</p>
               <p>Glede načrtovanja promocije predlog zakona predvideva sprejem šestletnega strateškega
               načrta promocije in triletnega izvedbenega programa promocije. Promocija se bo
               financirala z zbiranje obveznega prispevka, ki ga od primarnih kmetijskih proizvodov
               plačujejo kmetijska gospodarstva in živilskopredelovalna industrija v enakih deležih
               na namensko proračunsko postavko. Do 50 % zbranega zneska bo dodatno prispevalo iz
               integralnega proračuna s proračunsko postavko "za promocijo" Ministrstvo za
               kmetijstvo, gozdarstvo in prehrano.</p>
               <p>Glede organiziranosti promocije predlog zakona določa svet za promocijo, ki je
               sestavljen iz dveh predstavnikov Vlade, dveh predstavnikov Kmetijsko-gozdarske
               zbornice Slovenije, enega predstavnika Zadružne zveze ter predstavnikov Gospodarske
               zbornice Slovenije, zbornice kmetijskih in živilskih podjetij. Promocija se bo
               izvajala na način, da bo ministrstvo z javnim razpisom izbral izvajalca strokovnih
               nalog promocije, ki bo pripravljal predloge vseh dokumentov, vezanih na izvajanje
               promocije, in koordiniral izvedbo aktivnosti posameznih, na javnih razpisih zbranih
               izvajalcev promocije.</p>
               <p>V zvezi z zbiranjem prispevkov predlog zakona določa, da se bosta obračun in plačilo
               prispevka izvajala pri živilskopredelovalnih obratih, ki bodo za odkupljene in
               predelane količine primarnih proizvodov obračunali prispevek v višini polovice
               določenega prispevka, drugo polovico pa bo prispevala živilskopridelovalna industrija
               oziroma obrat.</p>
               <p>Prispevek primarnih proizvajalcev se bo namenil za financiranje shem kakovosti in
               prostovoljnih označb, prispevek živilskopredelovalne industrije pa se bo namenil za
               financiranje skupne splošne promocije nad polovico, ostalo pa za promocijo shem
               kakovosti. Za sektorje sadja in vrtnin se bo zbiral prispevek od površine in ga
               opravila Agencija za kmetijske trge in razvoj podeželja z odločbo.</p>
               <p>Po oceni Poslanske skupine DeSUS so predlagane rešitve dovolj kompromisne in dajejo
               zagotovilo, da bo zakon operativen in učinkovit, tako da bo prinesel pozitivne učinke
               še posebej kmetom, ki so prisiljeni večino pridelkov prodati na domačem trgu, kjer se
               srečujejo z veliko konkurenco in izbiro proizvajalcev tujih proizvajalcev.</p>
               <p>Menimo, da je predlog zakona treba razumeti predvsem kot instrument ustanovitve in
               krepitve lojalnosti med kupci in proizvajalci hrane, zato bomo v naši poslanski
               skupini predlog zakona tudi podprli. Podprli pa bomo tudi amandmaje Slovenske ljudske
               stranke in koalicije. Hvala lepa.</p>
            </sp>
            <sp xml:id="SDZ5-Redna-25-2011-03-01.sp153">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Bogdan Barovič v imenu Poslanske skupine SNS.</p>
            </sp>
            <sp xml:id="SDZ5-Redna-25-2011-03-01.sp154">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik. Spoštovane kolegice, kolegi, gospod minister s
               kolegicami, sodelavko in sodelavcem!</p>
               <p>Z zakonom o promociji kmetijskih in živilskih proizvodov naj bi se uredilo področje
               promocije kmetijskih in živilskih proizvodov in vzpostavilo in promoviralo nacionalno
               shemo kakovosti. Za tovrstno promocijo pa bo treba zagotoviti ustrezna finančna
               sredstva oziroma finančne vire iz posameznih sektorjev kmetijske in živilske
               proizvodnje, kot so sektor mleka, mesa, sadja, vrtnin, vina, oljčnega olja in
               krušnega žita. V zakonu je predlagano, da bi se splošne promocije in promocije shem
               kakovosti financirale: 50 % iz državnega proračuna, 50 % pa naj bi se financiralo s
               prispevki živilskopredelovalne industrije oziroma s prispevki iz sektorjev, torej
               tudi od kmetovalcev in predelovalnih podjetij, za katere je pripravljena shema
               kakovosti oziroma prostovoljne označbe. Prispevki se bodo zbirali na namenski
               proračunski postavki na Ministrstvu za kmetijstvo, gozdarstvo in prehrano, ki bo
               izbralo tudi izvajalce strokovnih del in nalog promocije za predlagano obdobje šestih
               let. Ustanovljen bo svet za promocijo, ki bo sestavljen iz predsednikov posameznih
               sektorjev. Žal se prav okoli prispevkov in njihovega obračunavanja odpira vrsta
               vprašanj in dilem. Gospod minister sicer trdi, da so predlogi v zakonu in temeljne
               rešitve usklajene z nevladnimi organizacijami, kar pa seveda ne drži. Zadržke in
               nasprotovanja nekaterim rešitvam so imeli tako zadružne zveze, zbornice kmetijskih in
               živilskih podjetij, Sindikat kmetov, združenje vinogradnikov in še nekateri.</p>
               <p>V Slovenski nacionalni stranki menimo, da bodo nekatere rešitve prej dodatna
               obremenitev za določene kategorije kmetovalcev, ki kot ponavadi zmeraj potegnejo
               najkrajšo. Večina slovenskih kmetov težko shaja in živi na robu preživetja.
               Kakršnokoli obremenjevanje s prispevki, davki, kakorkoli že, bo samo še poslabšalo
               njihovo eksistenco. Zato v Slovenski nacionalni strani menimo, da so nasprotovanja
               Sindikata kmetov, združene zveze Zbornice kmetijskih in živilskih podjetij oziroma
               predlogi drugačnih rešitev upravičeni. Naj omenimo samo osnove za oblikovanje
               prispevne stopnje, nesorazmerja med prispevki posameznih sektorjev so razmeroma
               neprimeren način zbiranja prispevkov in tako dalje.</p>
               <p>Skratka, čeprav so namen in cilj predloga zakona sprejemljivi, pa v Slovenski
               nacionalni stranki menimo, da takšen predlog v takšni vsebini in obliki ne
               predstavlja najboljše rešitve za slovenskega kmeta in slovensko kmetijstvo, da bi bil
               lahko boljši, bolje pripravljen in usklajen, in da ne bo zagotovil višje prehranske
               varnosti, še manj pa bo zagotovil nižje cene hrane, ki so, kot vsi vemo, poskočile
               nenormalno, da že ogrožajo prehransko varnost večine Slovencev, in bi bilo potrebno
               vzroke in rešitve iskati še marsikje drugje, kar pa tej vladi in temu ministrstvu
               očitno ne uspeva. Postavlja se celo vprašanje strokovne kompetence in resnične volje
               Vlade in ministrstev pomagati malemu slovenskemu kmetu.</p>
               <p>Zato in zaradi še nekaterih drugih razlogov, za katere navajanja časa ni, v Slovenski
               nacionalni stranki takšnega predloga zakona ne bomo podprli. Hvala lepa. </p>
            </sp>
            <sp xml:id="SDZ5-Redna-25-2011-03-01.sp155">

               <speaker>PODPREDSEDNIK FRANCE CUKJATI:</speaker>

               <p>Mag. Borut Sajovic bo predstavil stališče Poslanske skupine Liberalne demokracije
               Slovenije.</p>
            </sp>
            <sp xml:id="SDZ5-Redna-25-2011-03-01.sp156">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Prijazen promocijski pozdrav ministru in
               njegovi ekipi.</p>
               <p>Naj tako v uvodu povem, da so na ministrstvu zagotovo dosegli uspeh, napredek, neko
               zgodbo po dolgem času na podlagi soglasja pripeljali v parlament. In, ker se radi
               sklicujemo na nacionalni interes, potem je zagotovo nacionalni interes to, da
               državljani in državljanke Slovenije jemo dobro, kvalitetno, doma predelano hrano.
               Prepričan sem, da nas bo velika večina v tej dvorani, ki bomo ta interes v osnutku
               zakona prepoznali.</p>
               <p>Danes je seveda promocija slovenskih kmetijskih pridelkov razdrobljena,
               nesistematična, zato nas seveda veseli dejstvo, da bomo po več kot desetletju
               prizadevanj tudi v Sloveniji dobili prepotreben zakon, ki bo urejal predvsem pa
               finančno omogočal splošno generično promocijo kmetijskih in živilskih proizvodov ter
               tudi promocijo shem kakovosti pa prostovoljnih označb in pa zaščitenih
               proizvodov.</p>
               <p>Za zgodovino je treba povedati, da gre za tretji poizkus zakonske ureditve, v katerem
               pa je Ministrstvo za kmetijstvo, gozdarstvo in prehrano doseglo minimalno soglasje
               med vsemi dejavniki v kmetijstvu in živilskopredelovalni industriji. To je tisti
               napredek,tista pot in pa tista vrata, ki nas vodijo naprej. To soglasje je namreč
               nujen pogoj, da lahko zakonske rešitve, predvsem tiste v zvezi s financiranem,
               zaživijo tudi v praksi in dajejo rezultate.</p>
               <p>Zato v imenu poslanskega kluba Liberalne demokracije Slovenije še enkrat s tega
               mesta, izrekamo vse priznanje vsem, ki so uspeli preseči svoje pomisleke, spoznali
               pozitivne posledice takšne promocije, tudi za njih same, in pa seveda s svojim
               ravnanjem omogočili doseganje tega soglasja.</p>
               <p>Na drugi strani pa je treba povedati, spoštovane državljanke in državljani, da z
               zakonom žal že močno zamujamo. Razdrobljena slovenska kmetijska proizvodnja in pa
               relativno, po obsegu, skromna, a pomembna slovenska živilskopredelovalna industrija
               bi si takšno promocijo v pogojih odprtega trga, konkurence s pomembnimi največjimi
               evropskimi živilsko predelovalnimi podjetji potrebovala in pa zaslužila že preden smo
               Slovenke in Slovenci sploh stopili v Evropsko unijo. Kakorkoli že, zakon bomo očitno
               v kratkem dobili in to pozdravljamo, soglašamo, prispevali bomo tudi glasove in z
               njim moramo izboljšati predvsem informiranost domačih potrošnikov, o pridelavi in pa
               predelavi hrane ter pa seveda o vsem, kar je povezano s kakovostjo, varnostjo,
               posebnimi lastnostmi prehranjevalnih koristih slovenskih kmetijskih in pa živilskih
               proizvodov. Seveda se uspeha ne dosega čez noč, to bomo dosegli postopno. Ocene so,
               da lahko da zakon rezultate tam nekje v treh, štirih letih.</p>
               <p>Pomembno se mi pa zdi izpostaviti tudi to, da za primarne proizvajalce, torej kmete,
               ki bodo skupaj s predelovalnimi podjetji zavezanci za prispevek posameznemu sektorju,
               pa je pomembnejša promocija shem kakovosti za razliko od generične promocije ter pa
               seveda tudi prostovoljnih označb. kajti tudi na tak način bomo promovirali zaščitene
               proizvode, če bo njihova proizvodnja le dosegla določen obseg. Zato v Poslanski
               skupini Liberalne demokracije Slovenije tudi razumemo njihovo manjše razumevanje
               potrebe po generični promociji in njihove pomisleke okoli nje. Po drugi strani pa
               razumemo tudi pomemben del slovenskih proizvajalcev hrane, ki želijo promovirati
               splošne lastnosti dobre in pa zdrave hrane. Zato pozdravljamo tudi eno izmed
               temeljnih usmeritev zakona, da se tri četrtine promocije nameni promociji shem
               kakovosti ter prostovoljnih označb kot tudi na takšen način zaščitenih proizvodov,
               torej promociji slovenskih kmetijskih in živilskih proizvodov, seveda brez
               izpostavljanja posameznih blagovnih znamk oziroma proizvajalcev .</p>
               <p>V Liberalni demokraciji želimo zakonu uspešno implementacijo, izvajalcu promocije pa
               čim več kreativnosti pri njenem izvajanju. Takšne dobre, konstruktivne predloge in pa
               zakonske rešitve seveda podpiramo. Hvala lepa.</p>
            </sp>
            <sp xml:id="SDZ5-Redna-25-2011-03-01.sp157">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Andrej Magajna bo predstavil stališče Poslanske skupine nepovezanih
               poslancev.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp158">

               <speaker>ANDREJ MAGAJNA:</speaker>

               <p>Lepo pozdravljeni!</p>
               <p>Zakon o promociji kmetijskih in živilskih proizvodov bova vsaj dva poslanca
               nepovezanih podprla, kolega Vili Rezman pa bo obrazložil svoje zadržke do tega
               zakona. Izraženo je bilo mnenje, da bi bil to neke vrste protekcionizem, s čimer pa
               se s kolegom Žnidaršičem ne strinjava. Menimo, da je zakon o promociji kmetijskih in
               živilskih proizvodov po svoje neke vrste nujni ukrep, ki bo morda posredno le zajezil
               poplavo nizkocenovnih produktov, ki šibijo police naših trgovin in stojnic z uvozom
               produktov, ki ne samo, da so cenovno nizkocenovni, so tudi sporni glede kakovosti in
               vseh kriterijev, ki jih potrošnik želi. Že z označbami, ustreznimi transparentnimi
               označbami, brez tega zakona, bi morda marsikaterega kupca odvrnili od nakupa
               nizkocenovnih produktov iz tujine. Nacionalna shema kakovosti bo prinesla določene
               rezultate, zato podpiramo ta zakon. Sporna pa je in vprašljiva – ali kot rečemo
               diskutabilna – sama shema. Optimalni procenti glede deležnikov, ali je 50 % države
               premalo ali preveč, kaj je delež primarnih proizvajalcev, predelovalcev in tako
               dalje. Čas bo pokazal, morda čez nekaj let, ali smo naredili pravi presek in prerez
               in prave odstotke. Daleč smo od obdobja, ko smo reševali produkte "made in
               Jugoslavija", če lahko tako rečem, posredno Slovenija z zaščitnimi carinami. Z
               vstopom v Evropsko unijo smo sprejeli doktrino svobodnega trga, prostega blaga in
               storitev. Tudi proizvodnja hrane je podvržena tem zakonom. Žal pa ta svobodni trg ne
               deluje tako optimalno, kot smo si morda predstavljali. Veliko produktov storitev,
               posebno na področju živilske predelovalne industrije, je rezultat dumping cen, cen,
               ki nastajajo v okoljih, ki niso primerljive. Morda bo čez leta prišel spet čas, ko
               bomo razmišljali o neki vrsti, če ne slovenskem pa vsaj evropskem protekcionizmu. To
               so za enkrat še razmišljanja, vendar poplava nizkocenovnih produktov resno ogroža
               slovensko nacionalno samobitnost.</p>
               <p>Če bo ta zakon vsaj posredno prispeval k temu, da bomo izboljšali položaj naših
               pridelovalcev, ga bomo z veseljem tudi naprej podpirali.</p>
            </sp>
            <sp xml:id="SDZ5-Redna-25-2011-03-01.sp159">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. Prehajamo na razpravo o
               členih in vloženih amandmajih, ki jo bomo opravili na podlagi pregleda vloženih
               amandmajev z dne 28. februarja 2011.</p>
               <p>V razpravo dajem najprej 3. člen ter dva amandmaja poslanskih skupin koalicije in
               amandma Poslanske skupine Slovenske ljudske stranke. Želi kdo razpravljati? Ne vidim
               roke. Odpiram prijavo.</p>
               <p>Gospod Kampuš, izvolite, imate besedo.</p>
            </sp>
            <sp xml:id="SDZ5-Redna-25-2011-03-01.sp160">

               <speaker>ANTON KAMPUŠ:</speaker>

               <p>Spoštovani minister, kolegice in kolegi!</p>
               <p>Seveda bom koalicijske amandmaje podprl. Res pa je, da je treba k tej zadevi reči, da
               je ta promocija, ki jo imamo danes na mizi, prihaja v Slovenijo zadnji čas. Fino je
               to, če poskušam malo preveriti naše sosednje države – jaz seveda mejim na Avstrijo –,
               že nekaj časa, že nekaj desetletij so tam te zadeve urejene in na vseh področjih, ne
               samo na prehranjevalnem področju, gre tudi za različne druge promocije, kot so
               promocija vin in drugih doma narejenih izdelkov, ki se tičejo prehrane. Posebej me
               veseli to, da danes lahko ugotavljamo, da je zakon pripravljen tako, da izgleda
               transparentno, torej gre za javne razpise, gre za to, da k temu prispeva naša država
               in vsi drugi akterji, ki imajo kaj reči k tej kmetijski politiki. Vesel sem tudi
               tega, da pri tem sodelujejo ali pa imamo soglasje vseh zborničnih organizacij ter
               drugih organizacij, ki nasploh zastopajo tiste, ki se ukvarjajo s kmetijsko politiko.
               Namen pa je zavestno zgraditi javno mišljenje, kaj pomeni naša domača prehrana in kaj
               pomeni tisto, kar mi sami pridelamo.</p>
               <p>Je pa res, da se je ob tem mogoče malo ozreti nazaj ali na drugo stran. Torej, moji
               kolegi so razpravljali kar vehementno, predvsem tisti iz opozicije, o potrebnosti
               tega zakona, ki prinaša boljšo promocijo ter prepoznavnost kmetijskih izdelkov in
               tako naprej. Jaz se jim pridružujem, da je pomembno spoznanje o zdravi, doma
               pridelani hrani, še posebej v Sloveniji. Je pa res, kot je bilo zaslediti iz
               razprave, da je ta zakon na mizi pri nas v Sloveniji že desetletja, in seveda se je
               na podlagi tega treba tudi vprašati, zakaj pa komaj zdaj, pod to vlado, pod tem
               ministrom mag. Dejanom Židanom in njegovo ekipo. Kakšna je eventualna povzročena
               škoda kmetijski proizvodnji, s tem cincanjem, ki je bilo prisotno. Nekateri bodo
               morali kar malo pobrskati po svoji odgovornosti – tisti, ki so bili odgovorni za to
               kmetijsko politiko – in jaz mislim, da je že dalj časa jasno, da je ta zakon
               upravičen in potreben. Zato tudi pričakujem, da bo dobil vsestransko podporo.
               Hvala.</p>
            </sp>
            <sp xml:id="SDZ5-Redna-25-2011-03-01.sp161">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Ziherl, izvolite.</p>
            </sp>
            <sp xml:id="SDZ5-Redna-25-2011-03-01.sp162">

               <speaker>MILENKO ZIHERL:</speaker>

               <p>Hvala za besedo. Lep pozdrav gospodu ministru z ekipo, kolegicam in kolegom!</p>
               <p>Vsekakor se strinjam, da je treba amandmaje podpreti, saj imajo v bistvu bolj
               redakcijsko naravo, ker naštevajo nekatere stvari, ki jih je zakonodajalec pozabil
               omeniti v predlogu zakona, in smo na Odboru za kmetijstvo to tudi dopolnili. Zakon
               je, kot so že kolegi omenili, končno zagledal luč sveta. Po mnenju nekaterih
               prepozno, vendar po mojem mnenju pa ta zakon ni edini, ki bi oživil oziroma popravil
               kritično stanje na področju kmetijstva. Vsekakor kmetijstvo dušijo cenovna
               nesorazmerja, gospod minister je sicer že predstavil nekaj predlogov za poštene
               odnose v verigi od vil do vilic, torej od proizvajalca do potrošnika, vendar se močno
               bojim, da se ne bo kje na sredi poti ustavilo, kajti pri tem morajo sodelovati še
               druga ministrstva.</p>
               <p>Krizno stanje je v slovenskem kmetijstvu, kjer dosegamo na večini področij samo še 30
               % samooskrbo, na nekaterih področjih imamo klavrno bilanco, recimo, pri mleku smo
               fizično neto izvozniki, cenovno pa smo neto uvozniki, nad tem podatkom se moramo
               resno zamisliti, torej izvažamo mleko, več ga izvozimo kot uvozimo, tisto, kar pa
               uvozimo, pa je bistveno dražje in je finančni učinek negativen. Nek razviden znak, da
               je izdelek slovenski, da je promoviran po slovenski promocijski shemi, ni zadosti. Če
               pa se bo na njem gradila cena in bo hotel pri tem izdelku zaslužiti vsak, ki se ga bo
               dotaknil, torej v celi verigi, bosta končni žrtvi takih odnosov potrošnik in
               proizvajalec. Ne gre pozabiti, da so ob zadnjem velikem dvigu cen hrane, ki so
               posledica naravnih katastrof pri glavnih proizvajalcih žit, posledično dražji kruh in
               krmila, da so se zgodila na slovenskem trgu zopet neka nova destimulacijska cenovna
               nesorazmerja, torej krmila, goriva, zaščitna sredstva so se podražila, odkupne cene,
               recimo, na področju prireje svinjskega mesa so šle za 18 % dol, odkupne cene, torej
               za nas uboge kupce, pa 10 % gor. Kdo ima tukaj prelačna usta, prevelike oči, naj
               raziščejo strokovne službe ministrstva. Ko se je hrana v svetu dražila za nek X
               procent, se je pri nas podražila še za X plus 13. To pomeni, da je še cel kup drugih
               nepravilnosti, ki se dogajajo v tej prehranski verigi. Vse te nepravilnosti bodo
               izničile efekt enega ukrepa, ki se mu reče "promocija živil slovenskega porekla". Ne
               moremo mimo tega, da so v Sloveniji odkupne cene mleka nižje 5 centov glede na
               primerljive sosednje države.</p>
               <p>In na koncu bi morda dodal še to, kupci bodo uporabili logiko in bodo šli, kupovali
               bodo z glavo in nogami, ne na osnovi reklam, ki nam jih veliki trgovski centri
               vsiljujejo, vsiljujejo nam jedilnik, nas vedno bombardirajo nekje v podzavesti, da je
               treba kupiti točno tisto in tisto. Čeprav bi lahko tudi inšpektorji ugotovili, da to
               ni vedno najboljše in bi morda še kakšen drug predpis s področja kakovosti, ko bi,
               recimo, uvedli neko lestvico, koliko je živilo staro, toliko mu pade cena. Primer,
               zelo propagirana prodaja svinjskega mesa s poreklom iz Avstrije, ki se mu že na
               fizični izgled vidi, to bi lahko tudi inšpektor brez velikih izkušenj ugotovil, da je
               bilo večkrat prepakirano in je staro in se prodaja skoraj po enaki ceni kot sveže
               meso. Tukaj nimam nič proti, če se to daje na trg, če službe ugotovijo, da je to meso
               še vedno zdravo, vendar naj mu ustrezno pade cena. Ker drugače v bistvu rešujemo
               avstrijsko kmetijstvo, na račun, bi se grdo izrazil, natega domačih kupcev.</p>
               <p>Teh zgodb, teh odnosov kupec-prodajalec je še več in če bomo s tem zakonom pomagali
               pri prestavitvi vsaj ene stopnice v izboljšanju stanja slovenskega kmetijstva, kjer
               je treba zaščititi položaj kmeta, da bo sploh še hotel pridelovati v takih slabih
               razmerah, in kupca, da ne bo zopet prišlo do tega, kar nekateri že najavljajo, da se
               splača že spet po čisto vsako stvar v Italijo in Avstrijo. Če ne bomo naredili še
               ostalih korakov, potem bo sam zakon izzvenel v prazno. Vsekakor podpiram namene
               ministra, da s tem in nekaterimi drugimi ukrepi, ki jih še pripravlja, da bo imel
               srečno roko, da jih bo speljal skozi postopek in da bo našel posluh pri drugih
               ministrstvih, sam se bojim, da bo imel zelo težko delo, vsaj glede na včerajšnje
               izkušnje, ko sem njegovi kolegici postavil poslansko vprašanje, iz katerega ni bilo
               razvidno, ali je to vprašanje za gospoda Židana ali za gospodarsko ministrico, je
               tako, verjetno na palec, preusmerila vprašanje na gospoda ministra. Jaz pa vztrajam,
               da mi ona odgovori, ker se zavajanje kupcev ni zgodilo s strani ministra, pač pa s
               strani trgovine, ki ne spada na področje gospoda ministra. In dokler ne bo tam reda,
               bo naše kmetijsko ogroženo. Potem bomo zastonj pripravljali široke razprave o
               zaraščanju podeželja, o slabi samooskrbi, o slabi kakovosti hrane, o slabih
               prehranskih navadah in bomo v bistvu sprejemali sicer dobronamerne zakone s figo v
               žepu in bo končni rezultat enak ničli.</p>
               <p>Torej, podpora zakonu in podpora amandmaju.</p>
            </sp>
            <sp xml:id="SDZ5-Redna-25-2011-03-01.sp163">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber, izvolite.</p>
            </sp>
            <sp xml:id="SDZ5-Redna-25-2011-03-01.sp164">

               <speaker>JANKO VEBER:</speaker>

               <p>Hvala za besedo.</p>
               <p>Amandmaji k 3. členu govorijo o tem, da se dodaja v shemo promocije tudi rejce
               divjadi v oborah. To je ena od tem, ki smo jih zaznali na Odboru za kmetijstvo,
               gozdarstvo in prehrano, ko smo obravnavali ta zakon, zato je tudi oblikovan amandma.
               Tako da res lahko govorimo o vseh, ki sodelujejo v celotni prehranski verigi, da bodo
               udeleženi pri promociji svojih proizvodov in nenazadnje s tem tudi, po mojem mnenju,
               še bolj zavezani k še kvalitetnejšim pridelkom. Dejstvo je, da je Slovenija izjemno
               gozdnata država, da je glede na Evropsko unijo nadpovprečno veliko gozdov. In prav
               je, da tudi ta del slovenskega prostora poskušamo tržiti skozi divjad, ki se jo sicer
               goji v oborah. Hkrati pa je to tudi ena od dejavnosti, ki jih je mogoče izvajati v
               odročnejših krajih, na podeželju, v krajih, kjer je manj možnosti za kvalitetno
               kmetijsko proizvodnjo. Je pa to zaradi naravnih danosti možnost, ki jo v veliki meri
               ljudje poskušajo tudi izkoristiti za svoje preživetje in eksistenco na takih
               območjih.</p>
               <p>Mislim, da ta amandma še izboljšuje besedilo zakona, ki je že sicer dobilo izjemno
               široko podporo tudi danes v razpravi v parlamentu. Hkrati pa naj povem, da bom podprl
               tudi amandma, ki povzema razpravo na Odboru za kmetijstvo, ki se nanaša na to, da se
               med reprezentativne zastopnike vključi tudi gospodarska interesna združenja. Namreč,
               živilskopredelovalna podjetja so velikokrat organizirana tudi v gospodarskih
               interesnih združenjih, in prav je, da v ta cikel promocije vključimo prav vse
               deležnike. Pri tem igrajo nevladne organizacije izjemno pomembno vlogo. Tako da s tem
               še širimo nabor tudi nevladnih organizacij, ki sodelujejo pri promociji kmetijskih in
               živilskih proizvodov, in na ta način še izboljšujemo vsebino samega zakona. Tako da
               bom podprl oba amandmaja, pravzaprav so trije amandmaji, dva sta identična, tako
               Ljudske stranke kot koalicije, ker mislim, da resnično izboljšujejo besedilo 3. člena
               in tudi vsebino zakona. Hvala.</p>
            </sp>
            <sp xml:id="SDZ5-Redna-25-2011-03-01.sp165">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes, ponovno odpiram prijave za razpravo o 3. členu in amandmajih k
               temu členu.</p>
               <p>Gospod Brulc, izvolite, imate besedo.</p>
            </sp>
            <sp xml:id="SDZ5-Redna-25-2011-03-01.sp166">

               <speaker>MIRKO BRULC:</speaker>

               <p>Hvala lepa. Lep pozdrav!</p>
               <p>Seveda bom podprl amandma, ki v to zakonodajo vključuje tudi divjad in vse tisto, kar
               je vezano na gojenje divjadi v oborah. Mogoče bo v nadaljevanju treba pomisliti tudi
               na ribogojnice, školjčišča in to, kar imamo v Sloveniji. Brez problema bom pa podprl
               tudi amandma Slovenske ljudske stranke, ki govori o gospodarskem interesnem
               združenju, ki mora biti prav tako prisotno v tem zakonu. Bilo je kar nekaj govora o
               zadevah, ki ne sodijo v ta zakon, ki govori o promociji kmetijskih in živilski
               proizvodov, vendar se moramo zavedati, da bomo morali tudi na ozaveščanju in v vzgoji
               veliko narediti, da bo v tej družbi ta promocija imela neko vrednost. Mislim, da je
               tukaj področje osnovnošolskega izobraževanja in tako dalje, kar se vedno najbolj
               pokaže, ko otroke naučimo, da je treba papir vreči v koš, potem ga morajo tudi starši
               vreči v koš. In ko bo otrok znal v trgovini odčitati oznako proizvoda, ki je dobre
               kvalitete, in ta oznaka – o tem bo verjetno treba še razpravljali, mora biti vidna
               ali pa še bolj vidna tista oznaka, ki bi označevala proizvod, ki ima neke zadeve,
               neke sestavine, ki škodijo zdravju –, če bo to res vidno, ampak ne z majhnimi,
               majhnimi črkami napisano na etiketi, potem bomo dosegli tudi to, da nas ne bodo
               velike tuje trgovske verige posiljevale z izdelki, ki so "dobri za Slovenijo" ali pa,
               bom gredo rekel, "za Balkan". Pa da ne bo izpadlo smešno, ženske so kupovale parfume
               neke znamke v Sloveniji ali takrat še v Jugoslaviji, če so enako znamko kupile v
               tujini, je bila kvaliteta neprimerljivo boljša. In zdaj bom rekel, kupite konzervo
               Rio Mare v Sloveniji in kupite konzervo Rio Mare v Italiji ali pa oljčno olje, pa
               boste videli, kakšne so razlike v kvaliteti, ne pa tudi v ceni. Mi ne moremo trditi,
               da je najcenejše vedno najboljše. Vsak si ne more privoščiti drage hrane, jaz tudi to
               razumem. Ampak, da bomo uživali strup?! Veste, kaj je bilo v Italiji z oljčnim oljem,
               naftne derivate so mešali v olje, pa je bilo poceni in so ga kupovali tudi naši
               državljani.</p>
               <p>Tako da veliko stavim in čestitka Ministrstvu za kmetijstvo, da je končno ta zakon
               spravila v parlament. Jaz mislim, če nima kdo fige v žepu, bo ta zakon tudi sprejet.
               Hvala lepa.</p>
            </sp>
            <sp xml:id="SDZ5-Redna-25-2011-03-01.sp167">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-25-2011-03-01.sp168">

               <speaker>FRANC BOGOVIČ:</speaker>

               <p>Lep pozdrav še enkrat!</p>
               <p>K 3. členu so vloženi trije amandmaji, s tem, da lahko mirno rečemo, da gre za dva
               amandmaja, kajti amandma, ki ga je vložila Slovenska ljudska stranka, je identičen z
               amandmajem, ki ga je vložila koalicija v tistem delu, kjer se nanašamo na to, da med
               reprezentativne interesne zastopnike v promocijo vključimo tudi gospodarska interesna
               združenja. Na odboru smo se podrobno s tem seznanili in bili enotnega mnenja, da je
               prav, da se takšna gospodarska združenja, kot je interesno združenje za meso, mleko,
               vino, je tudi povezano, in še sadje in številna druga, da je prav, da sodelujejo,
               kajti le-ta so tista, ki so že tudi v preteklih letih naredile kar veliko na tem, da
               se je za promocijo in tudi za uveljavitev slovenskih izdelkov, pridelkov, proizvodov
               v preteklosti veliko naredilo.</p>
               <p>V Slovenski ljudski stranki bomo podprli tudi ta amandma k temu členu, ki se nanaša
               na uvrstitev divjadi v tiste sektorje, za katere se tudi opravi promocija po tem
               zakonu. Vidimo, da je teh pridelkov oziroma mesa v slovenskem prostoru že kar blizu
               tisoč ton, zato je najbrž tudi pravilna ocena, da je kritična masa že tako velika, da
               je dejansko vredno na teh izdelkih, ki tudi na marsikateri kmetiji, ki ima sicer
               otežene pogoje za delovanje, pomeni dodaten vir prihodkov. Sicer pa tudi sam
               ocenjujem, da je v slovenskem prostoru dober ta trend, ki mislim, da se v zadnjih
               dveh, treh letih uveljavlja, da se je iz tistega pristopa, včasih bi lahko dejal,
               mogoče malce preveč liberalnega na področju kmetijstva, hrane, le pričelo to
               zavedanje, da je treba v domači državi imeti iz strateškega vidika dovolj veliko
               proizvodnjo hrane, da je treba to hrano imeti tudi na številnih področjih, se pravi,
               da mora biti samooskrba na več področjih na višjem nivoju, kakor je danes, in da je
               del te podpore k temu zavedanju tudi ta zakon o promociji v kmetijstvu.</p>
               <p>Kot je bilo že danes izrečeno, je v kmetijstvu v preteklosti marsikaj narejenega
               prav, strinjam se tudi, da marsikaj narejenega narobe, vendar pa se je v osnovnih
               dosežkih, ko smo v začetku tega stoletja z uspešno uvedbo sistema, tudi spodbud za
               kmetijstvo, ki so danes prenesene v ukrepe kmetijske politike, da se je v bistvu
               Slovenija takrat zavedala, da je treba zagotoviti sredstva za delovanje kmetijstva,
               da je treba tudi v proračunu najti dovolj sredstev in da gre, predvsem v mandatu od
               1996 do 2004, za eno zelo dobro uveljavitev teh ukrepov. Da se je pa v zadnjih letih
               na področju konkurenčnosti slovenskega kmetijstva marsikaj zgodilo, je tudi res in
               zagotovo je treba na področju promocije marsikaj postoriti.</p>
               <p>Sam še enkrat potrjujem to, kar sem že dejal prej v stališču, da mislim, da mislim,
               da je narejen velik korak, da so se deležniki uspeli med seboj dogovoriti, in upam,
               da bo tudi pri samem tem delu srečna roka pri izboru tistega nosilca te promocije, ki
               ga bo ministrstvo izbralo na javnem natečaju, in da upam, da bo tako tvorno
               sodelovanje deležnikov ministrstva tudi kasneje s tem izvajalcem, ki bo to promocijo
               opravljal.</p>
               <p>S stališča poslanske skupine Slovenske ljudske stranke dajemo podporo k določilom in
               amandmajem k 3. členu.</p>
            </sp>
            <sp xml:id="SDZ5-Redna-25-2011-03-01.sp169">

               <speaker>PODPREDSEDNIK FRANCE CUKJATI:</speaker>

               <p>Hvala. K besedi se je javil tudi gospod Jelinčič. Izvolite.</p>
            </sp>
            <sp xml:id="SDZ5-Redna-25-2011-03-01.sp170">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Amandma je pameten in smiseln, če človek podpira kompletni zakon, kompletni zakon je
               pa slab. Konec koncev to, da bo 50 % finančnih sredstev nosila država in 50 % tisti,
               ki pridelujejo hrano, ne predelujejo hrano, je navadna svinjarija. Dejstvo je, da bi
               morali obremeniti tistega, ki največ služi na pridelovanju hrane, to se pravi
               trgovce. Ampak ne, mi bomo udarili kmeta. In vsi se strinjajo s tem, da se udari
               kmeta. Fino. Človek bi pričakoval več pameti tukaj v Državnemu zboru. Res! Ampak ne,
               glavno je, da se nekaj naredi, in potem bomo šli naprej. Trgovci ne bodo, zopet ne
               bodo obremenjeni, obremenjeni bodo kmetovalci, obremenjeni bodo tisti, ki delajo, ki
               najmanj zaslužijo, ampak bodo najbolj obremenjeni. Konec koncev je dejstvo, da
               najboljša promocija dobra kvaliteta, ampak z dodatnimi obremenitvami, s finančnimi,
               ne bomo dosegali dobre kvalitete, še posebej pa ne, če se bomo metali in prikazovali,
               da, recimo, izdelujemo oljčno olje. Edini na svetu izdelujemo oljčno olje, kajti
               oljka je drevo, oliva je plod. Preša se oliva ne pa oljka. Na farmacevtski fakulteti
               vsak, ki bi rekel, da imamo oljčno olje, takoj pogrne in ne naredi izpita in je
               konec. Ampak pri nas prešamo drevesa. Zdaj bomo imeli tudi ne več jabolčni kis, ampak
               jablanin kis. In to je res fino, krasno. Imejmo in delajmo promocijo iz tega, česar
               nihče na svetu nima. Naredimo nekaj novega in bomo res inventivni in pravi. Konec
               koncev, zakaj ne bi raje investirali v akcijo kupujmo slovensko, naredimo dobro
               hrano, zakaj ne tega. Domača hrana je cenejša in mora biti cenejša, zdaj jo bomo
               obremenili še z dodatnimi stroški, da bomo delali promocijo. Kje bomo delali
               promocijo? V Južni Koreji, kamor bo Pahor pritaknil Slovenijo v hrvaški paviljon in
               bo 30 % slovenskega, 70 % bo hrvaškega? Je vprašljivo, če bo sploh vihrala slovenska
               zastava tam, kajti konec koncev je ne dolgo tega, morda pol meseca ali malo več, bilo
               v Izraelu nekaj podobnega. Promocija hrvaško-slovenskega turizma. Skupaj smo imeli
               štant, vse so imeli v rokah Hrvati, tam nekje za vogalom sta bila dva slovenska
               prospekta. Bravo, gospod Pahor, tako se dela. Družimo se nazaj s Hrvati, skočimo
               skupaj. Hrvaška hrana in slovenska hrana. Slovenske ne bo, hrvaška bo promovirana,
               verjetno za slovenski denar. Tako delamo v tej naši državi. Uničujemo, kar je
               slovenskega, in delamo promocijo za vse kaj drugega. Da bi se pa ministrstvo usedlo
               in napisalo spisek določenih jedi, ki so dejansko samo slovenske, in iz tega delali
               promocijo, ne, tega pa ne. Če bo kdo delal promocijo, jo bodo delali kmetje, sami od
               sebe. Nič ne naredimo, spoštovana gospoda! Če se da kaj sesuti, sesujemo. Če se da
               kaj narediti, zagotovo bomo naredili tako, da se ne bo moglo nič narediti. To so
               zadeve, ki jih enostavno ne moremo jih sprejeti. Na tak način se ne dela. Na tak
               način v bistvu delajo vsi tisti, ki so proti temu, da bi slovenska hrana dobila svoje
               mesto. Svoje mesto dobi določen proizvod na ta način, da je ekskluziven, da je dober,
               da je redek in da je nekaj posebnega. Ne, mi tega nočemo. Mi bomo delali neko
               posplošenje nekega čudnega, kmete bomo tolkli in tako naprej. Lepo vas prosim! Država
               stiska na vsakem področju. A še tu bomo tiste uboge kmete, ki že tako nimajo nobenega
               profita od tiste hrane, ki jo pridelujejo? Zakaj pa se tako niža pridelovanje hrane v
               Sloveniji? Zaradi tega, ker ni stimulacij. A sedaj bomo pa še, če bo hotel en eno
               tünko v Prekmurju prodati, ga bomo še opili, da bo moral še za promocijo dati določen
               denar, da bomo sploh rekli, da je tünka, v kolikor se ne bodo Madžari prej spomnili,
               pa bodo oni to registrirali, pa bomo mi zopet ne bomo smeli uporabljati tega imena,
               tako kot ne smemo uporabljati, recimo, imena tokaj ali kaj podobnega. Takih zadev je
               kolikor hočete. Pa da registrirajo sosednje države tudi kranjsko klobaso, konec
               koncev, pa potico in tako naprej. V Italiji imate potico. Ni problem. In jo prodajajo
               veselo. Edino, kar je uspelo, nam je uspelo, da smo Makedoncem ukradli ajvar. Hm,
               zelo pomembna slovenska jed – ajvar. Ampak vsaj to je nekemu uspelo, ampak to ni
               uspelo Ministrstvu za kmetijstvo, to je uspelo privatnemu proizvajalcu, ki je bil
               dovolj pameten, da je to naredil.</p>
               <p>S takim zakonom, oprostite, ne bomo nikamor prišli. Ne bomo nikamor prišli in ne bomo
               ničesar naredili, pa lahko vtaknemo notri vse skupaj, ampak izhodišče je napačno.
               Izhodišče je popolnoma napačno. Če hočemo nekaj narediti, ne pojdimo na način, da je
               treba najprej udariti po žepu tistega, ki dela. Saj se da marsikje drugje potegniti.
               Saj imamo neke industrijske obrate, če jih še imamo, mogoče jih zdaj ni več, so že
               prodani, razsuti ali pa sprivatizirani do te mere, da ni več nič v slovenskih rokah.
               Na tak način, oprostite, ne bomo prišli daleč. In jaz mislim, da če bi se ministrstvo
               malo podrobneje pozabavalo z vsem tem, kar so imeli za povedati Zadružna zveza
               Slovenije, Zbornica kmetijskih in živilskih podjetij Slovenije, Sindikat kmetov
               Slovenije, Združenje družinskih vinogradnikov vinarjev Slovenije, Čebelarska zveza
               Slovenije, Vinska družba Slovenije, da ne bi našteval niti privatnikov, potem bi bilo
               kaj drugače, ampak ne, to ni pomembno. Koalicija bo to sprejela, ploskali bodo vsi.
               Potem pa naj naslednja vlada rešuje vse to, ko bo potonilo vse skupaj. Mislim, da so
               izhodišča napačna, slaba in edini, ki bo ploskal, bo Pahor v Južni Koreji, ko mu bo
               Kosorjeva planila okoli vratu in bo rekla: "Jao, što je bio dobar onaj kulen, što si
               ga ti..." Saj ne vem, kako gre naprej, ampak nekako tako, delal za njega reklamo v
               slovenskem jeziku. Hvala lepa.</p>
            </sp>
            <sp xml:id="SDZ5-Redna-25-2011-03-01.sp171">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K besedi se je javil gospod minister.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp172">

               <speaker>MAG. DEJAN ŽIDAN:</speaker>

               <p>Spoštovane poslanke, spoštovani poslanci!</p>
               <p>Dovolite samo kakšno informacijo. Kakor je gospod Jelinčič povedal, napačna izhodišča
               so samo v primeru, če napačno promovirate slovensko hrano. Jaz verjamem, gospod
               Jelinčič, da slovensko hrano ni napačno promovirati in da bo imel od tega vso korist
               tudi slovenski prehranski prostor. Tisto, kar je treba povedati, ali imamo spisek
               slovenske hrane, seveda jo imamo. Zadosti je iti na spletno stran slovenskega
               ministrstva za prehrano, ki je odgovorno. Ali je promocija slovenske hrane strošek?
               To je investicija. Kakor sem že danes povedal, slovenski in evropski proračun v
               slovensko hrano letno investira 460 milijonov. Boste razumeli, da je investicije v
               vrednosti 4 ali 5 milijonov najbolj želena investicija, ki se bo tej slovenski hrani
               najbolj bogato poplačala. In potem, kar je treba povedati, to je zakon, ki promovira
               hrano v Sloveniji, to je zakon, ki ne more promovirati slovenske hrane v Avstriji, v
               Nemčiji, v Tajvanu ali pa na katerem drugem planetu. To verjetno tisti, ki ste
               prebrali zakon, tudi razumete.</p>
               <p>Ali smo usklajeni s slovenskimi nevladnimi organizacijami ali ne. Preden se govori na
               pamet, bi bilo mogoče dobro njih prav vprašati. Hvala.</p>
            </sp>
            <sp xml:id="SDZ5-Redna-25-2011-03-01.sp173">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ja, še je želja po razpravi, zato odpiram prijavo.</p>
               <p>Gospod Sajovic, izvolite, imate besedo.</p>
            </sp>
            <sp xml:id="SDZ5-Redna-25-2011-03-01.sp174">

               <speaker>MAG. BORUT SAJOVIC:</speaker>

               <p>Hvala lepa.</p>
               <p>Slišali smo eno zanimivo razpravo. človek bi le dodal, da "kdor ponižuje, se sam
               podlaga tujčevi peti". Za 5 minut populizma je bilo vredno pljunit na slovenskega
               kmeta in pa na slovensko kmetijstvo, ravno nasprotno in to v luči nekoga, ki bi naj
               zagovarjal slovenske interese. Kajti, če sami tega ne razumemo in ne spoštujemo,
               potem se nam slabo piše.</p>
               <p>Smo pri tretjem amandmaju. Prvi del se nanaša na divjad in pa divjačino. Pravilno in
               potrebno. Prav tako podpiram tudi naslednji amandma, vladni ali od ljudske stranke,
               oba gresta v isto, pravo smer. Slovenija nikdar in nikoli na področju pridelave hrane
               ne more biti konkurenčna po količini, zagotovo pa po kvaliteti. Zato je simbolno
               prav, da v zakon in v promocijo uvrstimo tudi področja, ki so količinsko manjša,
               vendar pa še kako pomembna. Od tistih nekaj 10 tisoč kmetij, ki jih še imamo in ki
               mislimo resno, je pomembna prav vsaka in vsaka dejavnost, s katero se ukvarja in
               omogoča preživetje. Moramo pa nekaj povedati, da je seveda pri tej zgodbi še kako
               pomembna tudi cena. Če bomo gledali samo na ceno, ne pa kvaliteto, potem se nam kaj
               slabo piše. Pred kakšnim tednom sem gledal film Mi hranimo svet, res zanimiva poučna
               dokumentarna oddaja. Tam recimo eden od ribičev reče: "Te ribe so pa za prodati, niso
               pa za jest." V to smer gre ta zgodba, za slovensko hrano to zagotovo ne drži. V
               trgovinah multinacionalnih družb po Sloveniji imamo zdaj kopico sadja in kopico
               zelenjave, ki je zagotovo zrasla v pokrajini, recimo, v Španiji, na jugu, imamo eno
               samo mesto, ki ima 25 tisoč hektarjev rastlinjakov, ampak ta zelenjava, ki zraste
               tam, vam povem barvo, rdečo, rumeno in zeleno ima tako perfektno, ampak ta zelenjava
               ne rabi in nima, niti ne pesti zemlje, je ne rabi. Tam je zgodba steklene volne,
               potem pa seveda hranilne raztopine, ugodne klime in pa temperature in še česa. Za
               slovensko hrano to ne drži. Zato je pri tem zakonu pomembno tisto, kar so kritiki, na
               moje veselje zelo redki, spregledali – da smo dosegli soglasje. Soglasje med
               pridelovalci, predelovalci, vladnimi in nevladnimi organizacijami in pa tudi državo.
               Veste, na kmetih ljudje razumejo, da če hočeš kvalitetno žeti, je treba tudi dobro
               sejati in, da seme nekaj stane. To na podeželju razumejo vsi in zato tudi za setev ni
               problem dati kakšnega evra, če bodo le rezultati dobri in skupni. Zato bi tu želel ob
               konkretnih rešitvah opozoriti na pozornost, ki jo moramo dati institucionalni
               ureditvi, po kateri bo za načrtovanje in izvajanje promocije izbran izvajalec
               strokovnih nalog. Hudo pomembno in potrebno je, da bo ta kvaliteten, s srcem pri
               stvari in da bo za svoje ravnanje vrhunsko usposobljen. Nekateri so govorili o
               puljenju denarja iz ne vem kakšnih žepov, vse to je v primerjavi s tistim, kar
               vlagajo v promocijo hrane na slovenskem tržišču multinacionalke, pravi drobiž. Nekdo
               od mojih sodelavcev je v tem tednu spremljal interval med 7. in 8. uro zvečer. Ena od
               svetovnih multinacionalk mlečnih proizvodov je imela v tem času z različnimi
               proizvodi zakupljenih skoraj 10 minut. In to svetovno podjetje za promocijo na
               slovenskem trgu namenja med 5 in 7 milijonov evrov, torej precej več, kot mi ta
               trenutek zagotavljamo s tem zakonom, pa nam žal še ni vsem povšeči. Ponovil pa bom
               nekaj, kar sem ponovil najbrž že 10-krat pa bom še enkrat – dobra in kvalitetna hrana
               ne more biti ne poceni, ne more biti ne zastonj, zagotovo pa s svojo kvaliteto ceno
               opravičuje. In da ponovim tisto, če stane eno pivo na eni ali drugi strani parlamenta
               toliko, kot na podeželju liter mleka, 10 jajc in kilogram krompirja skupaj, potem je
               s cenovnimi proporci v tej državi zagotovo nekaj narobe. Kdo pa to lahko spremeni? V
               prvi vrsti kupec, potrošnik, ki mora prepoznati kvaliteto. In za to pri slovenski
               hrani gre.</p>
            </sp>
            <sp xml:id="SDZ5-Redna-25-2011-03-01.sp175">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospa Pečan, izvolite.</p>
            </sp>
            <sp xml:id="SDZ5-Redna-25-2011-03-01.sp176">

               <speaker>BREDA PEČAN:</speaker>

               <p>Hvala za besedo, gospod podpredsednik.</p>
               <p>Kot so že moji kolegi povedali, tudi sama podpiram prvi amandma, ki širi področje
               promocije tudi na ožje področje divjačine in obor z jelenjadjo, divjadjo. Istočasno
               pa se mi zdi pomembno, da sodelujejo v okviru promocije tudi gospodarska interesna
               združenja. Konec koncev je združenje zadrug oziroma društev nekaj podobnega, s tem da
               gre tukaj za civilno družbo, tam pa za gospodarsko dejavnost.</p>
               <p>Rada pa bi pojasnila, da se ne bi pozneje oglašala, glede poimenovanja posameznih
               pridelkov in izdelkov. To je reakcija na to, kar je govoril gospod Jelinčič, ki kot
               vse kaže, nima pojma, kakšen jezik, kakšna imena za posamezne kmetijske pridelke in
               izdelke v Sloveniji uporabljamo. Slovar slovenskega knjižnega jezika obravnava izraz
               "oljka" in "oliva" kot enakopraven. Tudi za drevo, čeprav v Sloveniji, jaz vsaj ne
               poznam človeka, ki kaj ve o oljkah, da reče drevesu oliva. Kvečjemu bi lahko bilo
               olivno drevo, kar pa je smešna povezava. Se pravi, govorimo lahko o oljki kot
               drevesu, oljki kot plodu, lahko tudi kot olivi, vendar zaradi tega, da se dela
               razlika, da naredimo razliko med slovenskim in italijanskim izrazom, ker Italijani
               rečejo "olio di oliva", oliva rečejo oljki, plodu, zaradi tega mi v Istri striktno in
               vedno uporabljamo, ki je zdaj v Sloveniji razen Brd glavni prostor za pridelavo
               oljčnega olja – mimogrede naj povem, da je slovensko oljčno olje odneslo že celo
               serijo zlatih medalj v Veroni, v Združenih državah Amerike, kjer se v Kaliforniji
               podeljujejo nagrade in tako naprej. Se pravi, če v Istri rečemo oljki oljka in ne
               oliva, potem seveda gospod Zmago Jelinčič Plemeniti kaže na to, da nima pojma o tem,
               kaj se v Sloveniji dogaja na področju kmetijstva, zlasti še ne mediteranskega
               kmetijstva. In še nekaj, če trdi, da bi na farmacevtski fakulteti – kolikor jaz vem,
               prav fakultete pri nas ni, ampak je nekaj v sestavi naravoslovne fakultete – zaradi
               tega študent na izpitu padel, potem mislim, da bi bilo treba temu profesorju reči, da
               naj gre na tečaj slovenskega knjižnega jezika.</p>
            </sp>
            <sp xml:id="SDZ5-Redna-25-2011-03-01.sp177">

               <speaker>PODPREDSEDNIK FRANCE CUKJATI:</speaker>

               <p>Hvala</p>
               <p>Besedo ima gospa Potrata.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp178">

               <speaker>MAG. MAJDA POTRATA:</speaker>

               <p>Hvala lepa, gospod podpredsednik. Spoštovani gospod minister s sodelavcema, poslanke
               in poslanci!</p>
               <p>Zahvaljujem se Bredi Pečan, da je iz kraja samega in iz osebne izkušnje razložila, da
               sta izraz oljčno olje in oljka slovenska izraza in da se v slovenskem jeziku po
               pravilu ravnamo, da prevzemamo tiste izraze, kot prve izraze, ki izhajajo iz okolja,
               kjer se ti izrazi uporabljajo.</p>
               <p>Oglasila sem se pa zaradi tega, ker hočem izreči podporo dvema amandmajema k 3.
               členu, ki je zamen ključnega pomena za ta zakon, ker je to 3. člen, ki razlaga pomen
               izrazov. Tudi to o gospodarskih interesnih združenjih je bilo že povedano, naj pa
               povem nekaj na splošno v zvezi s tem zakonom, ki je bil prej deležen tako kritične
               ocene. V Mariboru imamo Inštitut za certifikacijo integrirane in ekološke pridelave
               hrane. Podprla bom vsakega tistega ministra ali ministrico za kmetijstvo, ki bo
               skrbel za prehransko varnost v tej državi. Hrana postaja strateška surovina in če
               gledam s stališča družbenega interesa, se mi zdi skrb za zdravo hrano pomembna tudi
               zaradi učinkov, ki jih zdrava hrana ima na posameznika. Družba lahko kot celota
               zaradi tega v marsičem privarčuje. Seveda sem pa tudi zagovornica dobre hrane, tako
               kot minister. Tukaj pa se začenja težava, da zdrava hrana ni vedno tudi poceni hrana.
               Če so v gospodarskih interesnih združenjih ali drugih združenjih povezani
               pridelovalci integrirane ali pa ekološko pridelane hrane nenehno opozarjali, da je
               treba storiti več za promocijo in tudi kaj storiti za to, da bo tako pridelana hrana
               prišla v velike trgovske verige, sem, iz izkušnje lahko povem, pri najboljšem sosedu
               zasledila v Mariboru na trgovskih policah iz ekološke pridelave pridelano teletino in
               piščančje meso. Samo z žalostjo sem ugotovila, da si ga pri svoji plači jaz lahko
               privoščim, da si ga pa več kot polovica prebivalstva, ko bo cena pogledala, ne more
               privoščiti. Zato se mi zdi, da je promocija zdrave hrane samo prvi korak, drugi korak
               pa tudi iskanje možnosti, kako spodbuditi in kako omogočiti tudi nižjo ceno tako
               pridelane hrane, da bomo zagotovili varnost.</p>
               <p>Če poslušam vse te številne negativne izkušnje iz Nemčije, Španije, Italije, Grčije
               ali od koderkoli drugje, kjer vsake toliko časa izbruhne kakšen škandal zaradi
               nevarnih bolezni ali pa snovi v hrani, potem se mi zdi, da bi morali več storiti v
               resnici za to, da bi imeli doma pridelano hrano. Če pa bi že predelovali iz tujih
               surovin, bi pa poskrbeli, da bi bile tudi tiste surovine, sledljivost lahko
               zagotovimo, ustrezne kakovosti. Skratka, vse čestitke ministru za ta zakon. Hvala.
            </p>
            </sp>
            <sp xml:id="SDZ5-Redna-25-2011-03-01.sp179">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Črnugelj, izvolite.</p>
            </sp>
            <sp xml:id="SDZ5-Redna-25-2011-03-01.sp180">

               <speaker>SILVA ČRNUGELJ:</speaker>

               <p>Hvala lepa za besedo.</p>
               <p>Razumljivo je, da bom ta zakon podprla. Seveda je pa veliko razlogov, zakaj. Še
               toliko bolj, zaradi tega, ker dejansko smo ta zakon pričakovali kar dolgo časa, in
               zaradi tega, ker so tudi zahteve sedanjega časa, ko hrana postaja dejansko strateška
               surovina, toliko bolj kot sicer. Tega se znamo zavedati v Sloveniji. Jaz bi rada samo
               povedala, da ima Slovenija, recimo, podoben delež kmetijstva v bruto dodani
               vrednosti, v letu 2008 2,4 %, skupaj z gozdarstvom seveda in ribištvom, povprečje v
               EU je pa 1,7 %, medtem ko je pa delež zaposlenih precej večji v EU kot v
               Sloveniji.</p>
               <p>Promocija je za vsako dejavnost pomembna, zlasti pa za dejavnost, ki je dejansko na
               takšnem nivoju, kot je v Sloveniji. Mi imamo dobro hrano in s to hrano smo dejansko
               lahko nekako prisotni tudi na drugih trgih in ne samo v Sloveniji. Tega se moramo
               zavedati in tudi ponosno povedati. Ni dovolj, da o tem govorijo poslanke in poslanci,
               ampak morajo o tem na svoj način spregovoriti tudi tisti, ki se s promocijo
               ukvarjajo, ki so profesionalno za to izurjeni in znajo tudi te svoje izdelke tržiti v
               svetu. Vemo, kako in na kakšen način so prišle druge prehrambne industrije v
               Slovenijo, kakšen je delež na naših policah. Žal strahotno velik. Tudi delež vseh
               tistih, ki v medijih, promocij in marketingu delujejo, je ogromen in zavedamo se,
               koliko so dejansko tisti slovenski strokovnjaki, ki na tem področju delajo, na en
               način tudi ogroženi. Promocija je velika investicija in zato seveda je toliko bolj
               potrebna in mora biti strateška, mora biti načrtovana, mora biti zelo jasna in dobro
               koncipirana.</p>
               <p>Glede tega amandmaja, o katerem teče razprava, bi pa samo rekla, da je bila Slovenija
               že od nekdaj tudi zelo znana lovska država, delež lovskega turizma je bil dokaj
               velik, po tem smo bili znani tudi širom po svetu, tudi v Evropi. Hrana, divjačinska
               hrana, nekoč smo jo seveda v velikem deležu tudi izvažali, jaz upam in verjamem, da
               bo tudi ta segment na en način skozi to promocijo bolj promoviran, ker to je tudi
               delež tiste zdrave hrane, ki je. Na koncu moram še posebej povedati, Slovenija je
               znana po dobrem medu, po zelo izkušenih, izobraženih, kakovostnih čebelarjih in po
               zelo dobro nadzorovani mreži izdelovalcev medu. Jaz mislim, da je to ena niša, ki bi
               lahko bila v bodoče tudi ena promocijska točka. na tem segmentu bi lahko delali.</p>
               <p>Zakon bom z veseljem podprla in upam, da bo čim prej začel funkcionirati mehanizem
               delovanja zakona. Seveda pa ni idealen in naslednje leto bomo verjetno pričakali tudi
               kakšno pametno dopolnitev. Hvala.</p>
            </sp>
            <sp xml:id="SDZ5-Redna-25-2011-03-01.sp181">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 3. členu in amandmaju k temu členu? Ne. Potem zaključujem
               razpravo.</p>
               <p>Prehajamo na 8. člen ter amandma Poslanske skupine Slovenske ljudske stranke k temu
               členu. Želi kdo razpravljati?</p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-25-2011-03-01.sp182">

               <speaker>FRANC BOGOVIČ:</speaker>

               <p>8. člen govori o tem, kakšen naj bo delež, ki ga za promocijo v kmetijstvu zagotavlja
               država. V Slovenski ljudski stranki smo stališča, da takšno določilo, kot je sedaj
               zapisano, da država zagotavlja največ 50 %, je problematično iz dveh zornih kotov.
               Najprej ocenjujemo, da je za posamezne dovoljene ukrepe moč financirati tudi več kot
               50 % in zato bo, če v zakon tako zapišemo, ostala ta omejitev tudi za čas, ko bo
               mogoče politična volja takšna, predvsem pa, ko bo proračun dopuščal, da se porabi več
               sredstev. Še bolj problematično pa je to, da ni v zakonu spodnje meje. S te ga
               razloga zelo težko stojimo na temu stališču, da je takšno določilo pravilno. V zakonu
               bi morala biti neka spodnja meja, da ne bo na koncu ostalo tako, da bodo proizvajalci
               hrane, predelovalni obrati zbirali ta sredstva, ministrstvo se bo pa počasi umaknilo.
               Vem, da lahko prihaja tudi do zagat s takšnimi določili, glede na to, da je pri kom
               lahko prisotna bojazen, da bi kmetje in živilskopredelovalna industrija zbrali preveč
               sredstev in bi bilo potem težko parirati s proračunom. Vendar mislim, da je stanje v
               tem sektorju takšno, da je enostavno ta bojazen malce manj verjetna in da je tista
               naša bojazen, da bi se počasi lahko tudi v proračunu sredstva zmanjšala, večja. Zato
               predlagamo, da je to določilo takšno, da ni delež države v tej promociji maksimiran s
               50 %, temveč da bi bilo določeno, da je teh sredstev s strani države potrebnih
               minimalno 40 %. Zato tudi apeliramo na ostale poslanke in poslance, da ta amandma
               podprejo. Hvala lepa.</p>
            </sp>
            <sp xml:id="SDZ5-Redna-25-2011-03-01.sp183">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber, izvolite.</p>
            </sp>
            <sp xml:id="SDZ5-Redna-25-2011-03-01.sp184">

               <speaker>JANKO VEBER:</speaker>

               <p>Hvala za besedo.</p>
               <p>Tudi sam bom podprl ta amandma, ki dejansko, če bo sprejet, nekako zavezuje, da bodo
               viri resnično zagotovljeni z vseh tistih postavk, ki so tudi v zakonu predvidene.
               Namreč, promocija se financira iz državnega proračuna, iz namenskih sredstev, ki se
               zbirajo v proračunu od nosilcev kmetijskih gospodarstev, lahko pa se financirajo tudi
               s prostovoljno zbranimi namenskimi sredstvi. Ta amandma govori predvsem o
               proračunskih sredstvih in o tem, da je jih je treba zagotoviti najmanj 40 %.
               Dosedanja dikcija v zakonu govori o tem, da se sofinancira iz proračuna do 50 %, kar
               pomeni, da je razpon lahko tudi od nič do 50 %. Če res želimo doseči učinek tega
               zakona, je ta amandma smiselno podpreti. Še posebej pa tudi zato, ker se namenska
               sredstva, ki se zbirajo od nosilcev kmetijskih gospodarstev, po tem zakonu tudi v
               celoti namenjajo za promocijo shem kakovosti in prostovoljnih označb. Tako da
               govoriti o tem, kar je prej bilo povedano s strani gospoda Jelinčiča, da je ta zakon
               škodljiv za kmete in tako naprej, zagotovo ne drži. Vsak evro, ki bo vložen prav za
               naše, domače izdelke, ki jih običajno želimo označiti predvsem preko shem kakovosti,
               bo v celoti namenjen za promocijo slovenskih izdelkov. In če želimo delovati v
               interesu slovenske proizvodnje hrane, potem je treba ta zakon podpreti. In prav je,
               če že vsi nosilci dejavnosti prispevajo nekaj k temu, da ima tudi proračun stalno
               obvezo, in sicer najmanj 40 % je tista, ki bo to tudi zagotavljal. Zato bom ta
               amandma podprl. Hvala.</p>
            </sp>
            <sp xml:id="SDZ5-Redna-25-2011-03-01.sp185">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 8. členu in amandmaju k temu členu? <stage>(Ne.)</stage> Zaključujem
               razpravo.</p>
               <p>Prehajamo na 11. člen in amandma poslanskih skupin koalicije. Želi kdo razpravljati?
               <stage>(Ne.)</stage> Zaključujem razpravo.</p>
               <p>Prehajamo na 38.a člen in amandma poslanskih skupin koalicije. Želi kdo besedo?</p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-25-2011-03-01.sp186">

               <speaker>FRANC BOGOVIČ:</speaker>

               <p>38.a člen je posvečen predvsem temu, da se v zakonu natančno precizira dinamiko za
               posamezna opravila, zato da se zakon tudi implementira, se pravi, da se začne s tem
               delom. Kot smo že na odboru razpravljali, smo pustili to zadevo na nek način odprto,
               zato je sedaj v teh prizadevanjih ministrstvu z Zakonodajno-pravno službo, kot vidim,
               uspelo določiti jasno dinamiko. Iz tega vidim, da je za implementacijo celotnega
               zakona potrebno slabo leto, da pride po sprejetju zakona na koncu tudi do vseh
               podzakonskih aktov, izbora izvajalcev in programa. In mislim, da je prav, da tako
               jasno določilo sprejmemo. Po prvotnem predlogu bi lahko prišlo tudi do kakšnih
               zapletov v določenem postopku, kar bi povzročilo kršitve teh določil. Mislim, da je
               ta zakon sedaj sprejet in tudi sam bom podprl ta amandma, ker mislim, da je jasen,
               izraža to voljo, ki je bila tudi na odboru izrečena in omogoča, da se zakon tudi čim
               prej implementira.</p>
               <p>In mislim, da smo danes podporo zakonu izrekli tisti, ki nam je kaj mar do
               slovenskega kmetijstva in smo tudi s svojimi prizadevanji v preteklosti že kaj
               naredili za kmetijstvo, medtem ko tisti, ki so očitno v Državnem zboru zato, da
               zganjajo populizem in da lahko govorijo povprek in počez o vsakem zakonu, imajo pa
               nasprotno mnenje in če je to tudi domena katere od političnih strank, da na takšen
               način želi pridobivati glasove, naj to počenja, mislim pa, da slovenskemu kmetijstvu
               s tem ne bo naredila ravno velike koristi.</p>
            </sp>
            <sp xml:id="SDZ5-Redna-25-2011-03-01.sp187">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo o 38.a členu? Nihče. Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 16. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>16. TOČKO DNEVNEGA REDA – DRUGA OBRAVNAVA PREDLOGA ZAKONA O
                  TEHNIČNIH ZAHTEVAH ZA PROIZVODE IN O UGOTAVLJANJU SKLADNOSTI, REDNI POSTOPEK.</title>
               </p>
               <p>Predlog zakona je v obravnavo zboru predložila Vlada. Za dopolnilno obrazložitev
               predloga zakona bi dal besedo ministrici, pa jo ni. Morda se nam bo pridružila
               kasneje. Predlog zakona pa je obravnaval Odbor za gospodarstvo kot matično delovno
               telo. Besedo dajem predsedniku odbora gospodu Matjažu Hanu za predstavitev stališča
               odbora.</p>
            </sp>
            <sp xml:id="SDZ5-Redna-25-2011-03-01.sp188">

               <speaker>MATJAŽ HAN:</speaker>

               <p>Lepa hvala, spoštovani podpredsednik. Spoštovane kolegice in kolegi!</p>
               <p>Odbor za gospodarstvo je predlog zakona kot matično delovno telo obravnaval na 32.
               seji, in sicer 25. 2. 2011. Na seji odbora so sodelovali predstavniki Ministrstva za
               gospodarstvo, Obrtno-podjetniška zbornica Slovenije in Zakonodajno-pravna služba.</p>
               <p>Zakonodajno-pravna služba je posredovala pisno mnenje k predlogu zakona, v katerem je
               podala konkretne pripombe k nekaterimi določbam predloga zakona. Pretežni del pripomb
               je bil upoštevan v amandmajih koalicijskih poslanskih skupin. S temi amandmaji, ki
               jih je odbor tudi sprejel, se izboljšuje besedilo zakona in zagotavlja večjo pravno
               varnost, pri čemer se same vsebine zakona ne spreminja. Nekaterih pripomb
               Zakonodajno-pravne službe pa ni bilo mogoče upoštevati, ker sta tako odbor kot
               Ministrstvo za gospodarstvo ocenila, da so predlagane rešitve v predlogu zakona
               ustrezne.</p>
               <p>K predlogu zakona je amandma vložila tudi Poslanska skupina SDS, in sicer k 1. členu
               predloga zakona, s katerim so vsebina zakona tudi listine, ki morajo biti priložene
               ob dajanju v promet oziroma ob začetku uporabe proizvoda. Predstavniki Vlade temu
               amandmaju niso nasprotovali, odbor pa ga je v razpravi tudi sprejel.</p>
               <p>Odboru so bili predloženi tudi nekateri predlogi za amandmaje odbora
               Obrtno-podjetniške zbornice Slovenije, ki so pa nomotehnične narave. Dve pripombi sta
               upoštevani v amandmajih odbora, ostale pripombe pa s pravnosistemskega vidika niso
               sprejemljive, zato glede teh odbor ni oblikoval in sprejel svojih amandmajev.</p>
               <p>Člani odbora o posameznih členih predlogov zakona in vloženih amandmajev niso
               razpravljali.</p>
               <p>Kot rečeno, je odbor na seji sprejel nekatere svoje amandmaje in amandmaje
               kvalificiranih predlagateljev. Vsi sprejeti amandmaji pa so vključeni v dopolnjeni
               predlog zakona, ki je tudi sestavni del poročila matičnega odbora. Hvala lepa.</p>
            </sp>
            <sp xml:id="SDZ5-Redna-25-2011-03-01.sp189">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Gospod Milenko Ziherl bo predstavil
               poslansko stališče Slovenske demokratske stranke.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp190">

               <speaker>MILENKO ZIHERL:</speaker>

               <p>Hvala za besedo, gospod predsedujoči. Lep pozdrav gospe ministrici s sodelavcem,
               kolegicam in kolegom!</p>
               <p>Pri predlogu zakona gre za uskladitev in prilagoditev slovenske zakonodaje novemu
               zakonodajnemu okviru Evropske unije za proizvode z namenom zagotoviti visoko zaščito
               javnega interesa na področju varnosti proizvodov, ki so dostopni na trgu oziroma so
               že v uporabi. Zakon zasleduje naslednje specifične cilje: zmanjšanje števila
               neskladnih še posebej nevarnih proizvodov na trgu in v uporabi; zagotovitev poenotene
               obravnave nevarnih oziroma neskladnih proizvodov na notranjem trgu Evropske unije;
               zagotovitev zanesljivosti in visoke kakovosti storitev organov za ugotavljanje
               skladnosti; zagotovitev poenotene terminologije, natančnejših definicij in
               postopkovne zahteve za lažjo implementacijo zakona.</p>
               <p>Na odboru je bil sprejet tudi amandma Slovenske demokratske stranke, ki govori o tem,
               da je treba izdelkom pri dajanju v promet oziroma do začetka uporabe predmeta še
               vedno prilagati ustrezne listine, in sicer te listine določajo in so pomembne zaradi
               možnosti uveljavljanja garancije.</p>
               <p>V poslanski skupini bomo zaradi vsega navedenega, predvsem zaradi nujnosti uskladitev
               stanja v celotnem trgu EU, predlog zakona podprli.</p>
            </sp>
            <sp xml:id="SDZ5-Redna-25-2011-03-01.sp191">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Lojze Posedel bo predstavil stališče Poslanske skupine Zares.</p>
            </sp>
            <sp xml:id="SDZ5-Redna-25-2011-03-01.sp192">

               <speaker>ALOJZ (LOJZE) POSEDEL:</speaker>

               <p>Hvala lepa za besedo, gospod podpredsednik. Lep pozdrav spoštovani ministrici s
               sodelavcem, kolegice in kolegi!</p>
               <p>V Poslanski skupini Zares bomo Predlog zakona o tehničnih zahtevah za proizvode in
               ugotavljanje skladnosti podprli, kot bomo podprli tudi vse vložene amandmaje.</p>
               <p>Sprememba oziroma dopolnitev zakona, ki ureja pogoje dajanja proizvodov na trg in
               njihovo dostopnost, je bila potrebna. Iz obrazložitve na odboru je bilo razvidno, da
               to nadomešča zakon iz leta 1999, ko se je Slovenija šele pripravljala za vstop v EU,
               od takrat pa se je na tržišču marsikaj spremenilo. Zato tudi potreba po posodobitvi
               tega zakona. Tisto, kar je še posebej pohvalno pri tem zakonu, je tudi odprava
               oziroma zmanjšanje administrativnih ovir.</p>
               <p>Zato, kot rečeno, v Poslanski skupini Zares bomo podprli predlog zakona, kot tudi vse
               amandmaje. Hvala lepa.</p>
            </sp>
            <sp xml:id="SDZ5-Redna-25-2011-03-01.sp193">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Matjaž Zanoškar bo predstavil stališče Poslanske skupine Demokratične stranke
               upokojencev.</p>
            </sp>
            <sp xml:id="SDZ5-Redna-25-2011-03-01.sp194">

               <speaker>MATJAŽ ZANOŠKAR:</speaker>

               <p>Hvala, spoštovani predsedujoči. Gospa ministrica, kolegice in kolegi!</p>
               <p>Dovolite, da predstavim stališče Poslanske skupine DeSUS glede Predloga zakona o
               tehničnih zahtevah za proizvode in ugotavljanje skladnosti.</p>
               <p>Temeljni cilj predlaganega zakona o tehničnih zahtevah za proizvode in ugotavljanje
               skladnosti je prilagoditev slovenske zakonodaje novemu zakonodajnemu okviru Evropske
               unije za proizvode. Namen predloga je zagotoviti visoko zaščito javnega interesa na
               področju varnosti proizvodov, ki so dostopni na trgu in se uporabljajo. Ta predlog
               zakona nadomešča zdaj veljavni zakon, ki je bil sprejet leta 1999, ko se je Slovenija
               šele začenjala pripravljati na vstop v Evropsko unijo. Od takrat se je spremenil
               širok pravni okvir. S tem, ko je Slovenija postala članica Evropske unije, so se
               nekatere določbe izkazale za nepotrebne. V letu 2008 pa se je spremenil tudi pravni
               okvir Evropske unije na področju trženja proizvodov s tako imenovanim paketom za
               proizvode, ki ga sestavljajo Uredba za medsebojno priznavanje, potem Uredba o
               akreditaciji in nadzoru na trgu ter Sklep Evropske komisije o skupnem okviru za
               trženje proizvodov. Pomemben cilj novega zakona, ki bo tako kot zdaj veljavni zakon
               urejal dajanje proizvodov na trg in v uporabo, je tudi zmanjšanje administrativnih
               okvirov, na primer, poenostavitev postopka imenovanja organov, zagotavljanje
               skladnosti, potem pregled podzakonskih aktov bivše Jugoslavije, ki se na podlagi zdaj
               veljavnega zakona še vedno lahko uporabljajo oziroma so veljavni, vendar niso več
               uporabni, ter odprava določil, ki z vstopom Slovenije v EU niso več potrebna. Predlog
               novega zakona predstavlja podlago za izdajo harmoniziranih predpisov za proizvode, za
               katere ni sektorskega zakona, in tudi za predpise, kjer ne obstaja harmonizacija
               zakonodaje, torej za predpise, za katere Republika Slovenije meni, da so potrebni za
               varnost in zaščito javnega interesa.</p>
               <p>Po naši oceni ne gre za sporni zakon. Kot je bilo razvidno tudi na razpravi na
               matičnem telesu, ki je bila zelo kratka in jedrnata, bo tudi Poslanska skupina DeSUS
               ta predlagani zakon podprla. Hvala.</p>
            </sp>
            <sp xml:id="SDZ5-Redna-25-2011-03-01.sp195">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič bo predstavil stališče Poslanske skupine Slovenske nacionalne
               stranke.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp196">

               <speaker>BOGDAN BAROVIČ:</speaker>

               <p>Hvala za besedo gospod podpredsednik. Kolegice, kolegi, gospa ministrica!</p>
               <p>O tem zakonu ni treba veliko govoriti. Dejstvo je, da je bil veljavni zakon o
               tehničnih zahtevah za proizvode in ugotavljanju skladnosti precej star, da se je kar
               nekaj pravil na tem področju spremenilo in da so potrebe po uskladitvi zakona z novim
               pravnim okvirom tako očitne, da je bilo treba nekaj storiti. Storjeno je bilo. Zakon,
               ki je pred nami, ureja dajanje proizvodov na trg in uporabo, je podlaga za izdajo
               harmoniziranih predpisov in za predpise, kjer ne obstaja harmonizirana zakonodaja.
               Pomemben cilj tega zakona je tudi zmanjšanje administrativnih ovir in pa s tem
               zakonom tudi prečiščenje vseh podzakonskih aktov. Glede na to, da je bilo na ta zakon
               vloženih veliko število amandmajev, ki so želeli prvotni zakon popraviti in
               spremeniti, in glede na to, da so bili vsi amandmaji sprejeti s ciljem, da dejansko
               izboljšajo ta zakon, seveda tudi v naši Slovenski nacionalni stranki nimamo nobenih
               ovir, da tega zakona ne bi podprli. Hvala lepa.</p>
            </sp>
            <sp xml:id="SDZ5-Redna-25-2011-03-01.sp197">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Milan Gumzar bo predstavil stališče Poslanske skupine Liberalne demokracije
               Slovenije.</p>
               <p>Prosim.</p>
            </sp>
            <sp xml:id="SDZ5-Redna-25-2011-03-01.sp198">

               <speaker>MILAN GUMZAR:</speaker>

               <p>Hvala za besedo. Kolegice in kolegi, lepo pozdravljeni, pozdravljeni gospa ministrica
               s sodelavcem!</p>
               <p>V Poslanskem klubu Liberalne demokracije Slovenije bomo podprli predlagani zakon o
               tehničnih zahtevah za proizvode in o ugotavljanju standardov, saj menimo, da
               posodoblja in smiselno celovito nadomešča sedanjo ureditev. Kot izhaja iz samega
               zakona, je cilj uskladitve oziroma prilagoditve s slovensko zakonodajo novim pravilom
               Evropske unije, ki sledijo zagotavljanju visoke zaščite javnega interesa na področju
               varnosti proizvodov. Trenutno veljavni zakon je namreč že relativno zastarel, saj je
               bil sprejet že leta 1999, torej tudi precej časa pred vstopom v Evropsko unijo, kjer
               je bil že dvakrat do sedaj dopolnjen.</p>
               <p>V Poslanskem klubu Liberalne demokracije Slovenije pozdravljamo usmeritve, ki jo
               zasleduje zakon, in sicer boljša in jasnejša zakonodaja, ter morda še pomembnejše,
               odprava administrativnih ovir. Zato tudi podpiramo rešitve, ki jih prinaša zakon, in
               zasleduje cilje zmanjšanja števila neskladij, še posebej na ravni proizvodov na trgu,
               zagotovitve poenotenja obravnave nevarnih in neskladnih proizvodov, zagotavljanje
               zanesljivosti in visoke kakovosti storitev organov za ugotavljanje skladnosti in
               priglašenih organov ter zagotavljanja poenotenja terminologije, natančnejših
               definicij in postopkov zahtev za lažjo implementacijo zakona. V sklopu odprave
               administrativnih ovir je treba še posebej poudariti, da se z zakonom uvajajo bolj
               jasne določbe, ki predvsem gospodarskim subjektom omogočajo lažje izpolnjevanje
               zahtev za varnost, nadzornikom pa lažji nadzor, vse s ciljem zagotovitve nemotenega,
               a hkrati varnega umeščanja produktov na trg. Poglavitne rešitve se nanašajo na večje
               jasnosti določil in s tem lažjemu izvajanju prenovitve postopkov imenovanju organov
               za ugotavljanje skladnosti ter s tem povezano spremljanje, izpolnjevanje zahtev kot
               tudi akreditacijskih postopkov, to je preverjanj usposobljenosti za ugotavljanje
               skladnosti. Natančno se določi tudi nadzorni mehanizem, saj so tako kot v vseh
               postopkih le ti glavnega pomena za doseganje zahtevane stopnje varnosti. Pri
               konkretnih rešitev za zmanjšanje administrativnih ovir lahko pohvalimo, da se
               odpravlja predhodno mnenje ministra za izdajo tehničnih predpisov in da se odpravlja
               centralizirano določanje organov za ugotavljanje skladnosti.</p>
               <p>Kot že napovedano, bomo zaradi po našem mnenju ustreznih in dobro utemeljenih rešitev
               predlog zakona v Poslanskem klubu Liberalne demokracije Slovenije tudi podprli.</p>
            </sp>
            <sp xml:id="SDZ5-Redna-25-2011-03-01.sp199">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Colarič bo predstavil stališče Poslanske skupine Socialnih demokratov,
               prosim.</p>
            </sp>
            <sp xml:id="SDZ5-Redna-25-2011-03-01.sp200">

               <speaker>ANTON COLARIČ:</speaker>

               <p>Hvala lepa, gospod podpredsednik. Ministrica, kolegice, kolegi!</p>
               <p>Osnovni razlog za sprejem predlaganega zakona je v uskladitvi z evropsko zakonodajo.
               Poleg harmonizacije z evropsko zakonodajo, se poenostavlja dosedanji zakon, tako da
               je ta bolj razumljiv in transparenten, obenem pa skrajšuje in poenostavlja postopke
               za uvrstitev proizvoda na trg. S sprejemom zakona se zagotavlja visoko zaščito
               javnega interesa na področju varnosti proizvodov, ob upoštevanju načela prostega
               pretoka blaga znotraj Evropske unije se zagotavlja varnost potrošniku, predvsem pa
               upoštevajo poplavo takšnih ali drugačnih izdelkov iz Kitajske.</p>
               <p>Zakon opredeljuje postopek in zahteve za pridobitev dovoljenja za umestitev izdelka
               na trg, imenuje postopke in organe za ugotavljanje skladnosti in nenazadnje
               opredeljuje nadzor nad skladnostjo izdelkov.</p>
               <p>Razprava na Odboru za gospodarstvo je pokazala, da zakon primerno razrešuje področje,
               ki ga obravnava, in v Poslanski skupini SD bomo zakon podprli. Hvala.</p>
            </sp>
            <sp xml:id="SDZ5-Redna-25-2011-03-01.sp201">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona. Glasovanje o predlogu zakona bomo opravili čez dobre pol
               ure v okviru glasovanj. S tem prekinjam to točko dnevnega reda.</p>
               <p>Prekinjam 25. sejo Državnega zbora, ki jo bomo z glasovanji nadaljevali ob 18.
               uri.</p>
               <stage>(Seja je bila prekinjena ob 17.23 in se je nadaljevala ob 18. uri.)</stage>
            </sp>
            <sp xml:id="SDZ5-Redna-25-2011-03-01.sp202">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi! Nadaljujemo s sejo Državnega zbora.</p>
               <p>Prehajamo na glasovanje... <stage>(Ali dovolite, da začnemo sejo?)</stage></p>
               <p>Spoštovane kolegice in kolegi, nadaljujemo sejo Državnega zbora in prehajamo na
               glasovanje o predlogih odločitev, o katerih smo razpravljali danes, in o vaših
               zahtevah, da naj bi o odgovorih ministrov in predsednika Vlade odločali na naslednji
               seji.</p>
               <p>Prehajamo na <title>17. točko dnevnega reda – prva obravnava Predloga zakona o
                  spremembah in dopolnitvah Zakona o gospodarskih družbah</title>
               </p>
               <p>Prehajamo na odločanje o naslednjem predlogu sklepa: Predlog zakona o spremembah in
               dopolnitvah Zakona o gospodarskih družbah je primeren za nadaljnjo obravnavo.</p>
               <p>Gospod Vizjak, obrazložitev glasu v imenu poslanske skupine?</p>
               <p>Izvolite.</p>
               <p>Vidim, da je več prijav. Izvolite, kdor želi v imenu poslanske skupina obrazložiti
               glas, naj se prijavi. Gospod Jelinčič, vi se niste prijavili. / oglašanje iz
               dvorane/</p>
               <p>Gospod Vizjak, izvolite.</p>
            </sp>
            <sp xml:id="SDZ5-Redna-25-2011-03-01.sp203">

               <speaker>MAG. ANDREJ VIZJAK:</speaker>

               <p>Spoštovane kolegice in kolegi!</p>
               <p>V Slovenski demokratski stranki smo predlagali drugič novelo Zakona o gospodarskih
               družbah, s katerim želimo urediti transparentno poslovanje gospodarskih družb in
               nenazadnje tudi transparentnost, preglednost in javnost razmerij med družbeniki in
               družbo v slovenskem korporacijskem pravu. Namreč, v zadnjem zakonu, pa tudi v
               preteklih verzijah Zakona o gospodarskih družbah smo povzeli po germanskem pravnem
               redu institut tihe družbe, čeprav s tem institutom praktično nismo imeli nobene
               izkušnje, nobene sodne prakse ni glede tega instituta, čeprav je uveljavljen v
               tradicionalnih tržnih ekonomijah.</p>
               <p>Nedavna razkritja izredno konfliktnih razmerij in možnosti konflikta interesov v enem
               primeru, v primeru gospoda Danila Topleka, vidnega člana Socialnih demokratov in
               hkrati predsednika uprave državne firme Talum, ki je bil hkrati tihi družbenih tihega
               družbenika Gradbenega podjetja Ptuj, je pravzaprav naplavilo na dan problem, da se
               lahko izjemno zlorablja ta institut, še posebej v tranzicijskih časih, ko se
               lastniško konsolidirajo in ko imajo tudi posamezniki izjemen pohlep po premoženju in
               denarju. Menimo torej, da je treba razkriti vsa ta razmerja in nenazadnje tudi
               preprečiti obstoj prikritih, skritih razmerij med družbeniki v družbah ter med družbo
               in družbeniki. Zato predlagamo ukinitev instituta tihe družbe in hkrati predlagamo,
               da so vsa razmerja med družbeniki in družbo evidentirana, zapisana v registru in s
               tem tudi dostopna javnosti.</p>
               <p>Slovenska demokratska stranka bo zato podprla ta predlog novele Zakona o gospodarskih
               družbah, ker je bistveno boljši, kot je alternativa, ki jo ponuja Vlada. Mimogrede,
               pozdravljamo tudi to, da se je Vlada končno zbudila in odreagirala na ta problem,
               torej, da ga je vsaj prepoznala, vendar se nezadostno sooča s tem problemom. Namreč,
               po Vladinem predlogu je ključno, da morajo razkriti obstoj tihega družbeništva tihi
               družbeniki nadzornemu svetu posamezne gospodarske družbe. Vemo pa, da so zlizani,
               zelo zlizani nadzorni sveti in uprave, še posebej državnih firm, in vemo, da so
               velikokrat skupaj tudi zavozili marsikatero državno podjetje. Torej, verjamemo, da se
               ta alternativa, ki jo ponuja Vlada, ne bo... / izklop mikrofona/ </p>
            </sp>
            <sp xml:id="SDZ5-Redna-25-2011-03-01.sp204">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jelinčič, želite besedo? Sprašujem, ali želi v imenu poslanske skupine še kdo
               obrazložiti svoj glas? <stage>(Ne.)</stage></p>
               <p>Gospod Jelinčič, izvolite.</p>
            </sp>
            <sp xml:id="SDZ5-Redna-25-2011-03-01.sp205">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Zdaj, ko ste me tako lepo okarakterizirali, se mi bo še glas tresel.</p>
               <p>Dejstvo je, da je zakon potreben in pomemben. Mislim, da je preglednost poslovanja in
               preglednost lastninskih deležev silno pomembna zadeva, zato ne moremo pristajati na
               neke tihe družbenike, ki se celo kaskadno ponavljajo, tako da imamo tihe družbenike
               tihih družb in tako naprej. Skratka, to je unicum v Sloveniji, česar si pač ne bi
               smeli dovoliti. Mislim, da skriti družbeniki morajo priti na plano, kajti na ta način
               se iz Slovenije odvaja ogromno finančnih sredstev, ki poniknejo v raznih čudnih
               variantah, raznih čudnih računih na čudnih destinacijah tega našega planeta. Mislim,
               da je ukinitev tihih družb nujno potrebna. Vlada temu seveda nasprotuje, kar je
               logično in kar je razumljivo, preveč njihovih članov je vpletenih v te zadeve. In da
               se ne bi spuščal pregloboko, vzemimo, da ne bom ljubljanskih in slovenskih zadev
               vlekel na plano, vzemimo vprašanje Hypo banke...</p>
            </sp>
            <sp xml:id="SDZ5-Redna-25-2011-03-01.sp206">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič...</p>
            </sp>
            <sp xml:id="SDZ5-Redna-25-2011-03-01.sp207">

               <speaker>ZMAGO JELINČIČ PLEMENITI:</speaker>

               <p>... vprašanje Hypo...</p>
            </sp>
            <sp xml:id="SDZ5-Redna-25-2011-03-01.sp208">

               <speaker>PODPREDSEDNIK MIRAN POTRČ:</speaker>

               <p>Obrazložitev glasu je, da poveste stališče, zakaj boste vi glasovali in jih
               obrazložite, lepo prosim.</p>
            </sp>
            <sp xml:id="SDZ5-Redna-25-2011-03-01.sp209">

               <speaker>ZMAGO JELINČIČ PLEMENITI:</speaker>

               <p>Ja, gospod predsedujoči.</p>
               <p>Ravno zaradi tega, da se ne bi dogajalo to, kar se dogaja pri Hypo Banki, ko so,
               recimo, vpleteni razni naši gospodje, kot tihi družbeniki. Ali pa da se ne bi
               dogajalo to, kar se dogajajo v tej organizaciji SECI, kjer so poleg slovenskih tihih
               družbenikov, tudi drugi ljudje, recimo Gerhard Buschek, ki je povezan tudi z našimi
               gospodi in od katerih ne dobivamo v Sloveniji nobenih podatkov o tem, kakšni so
               zaslužki teh gospodov, kam gre njihov davek od zaslužka oziroma kam zaslužek sploh
               izginja.</p>
               <p>Zato v naši poslanski skupini sodimo, da je treba zakon podppreti, da vsaj izvemo, če
               nas že kradejo, kam pošiljajo svoj denar. Hvala lepa.</p>
            </sp>
            <sp xml:id="SDZ5-Redna-25-2011-03-01.sp210">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v lastnem imenu? Vidim prijave, prosim, kdor želi naj se
               prijavi.</p>
               <p>Gospod Branko Grims, izvolite.</p>
            </sp>
            <sp xml:id="SDZ5-Redna-25-2011-03-01.sp211">

               <speaker>MAG. BRANKO GRIMS:</speaker>

               <p>Hvala za besedo. vsem prav lep pozdrav!</p>
               <p>Konflikt interesov je po evropskem pravnem redu, po evropskih aktih, koruptivno
               dejanje, in vsi, ki se izogibajo razgaljenju konflikta interesov, s tem objektivno
               dajejo možnost, da postanejo pri nas korupcija in koruptivna dejanja na nek način
               institucionalizirana. Ves boj proti korupciji in koruptivnim dejanjem, je pravzaprav
               dim v veter, je zgolj podoba, če je hkrati dovoljen nek institut, ki omogoča, in to
               zakonito, z zakonsko podlago, prikrivanje ključnih podatkov pred javnostjo. Prav zato
               pa pri teh tihih družbah gre. Institut tihe družbe dovoljuje, da se prikrije dejanski
               konflikt interesov pred drobnogledom javnosti, ki je v resnici edini učinkovit. Ne
               zadošča, da se te podatke predstavi samo nekemu organu družbe, ti podatki morajo biti
               javni, morajo biti vpisani v knjigo in morajo biti vsakomur dostopni pod enakimi
               pogoji, torej na spletu, na enak način, kot to sicer velja za vse podatke, ki so
               vpisani v javno knjigo. Iz tega razloga je edino pravilno, edino smiselno in trdim,
               da tudi edino dosledno, če želimo zares začeti z bojem proti korupciji, z bojem proti
               koruptivnim dejanjem, potem je treba ukiniti institut prikrite družbe, tihe družbe,
               kajti sicer so vse ostalo samo besede in dim v veter, zgolj ustvarjanje podobe, da se
               nekaj dela, da se preganja korupcija, hkrati pa se pušča odprto neko nišo, znotraj
               katere lahko imajo koruptivna dejanja celo zakonsko podlago. To pa je res nekaj, kar
               bi moralo skrbeti vse.</p>
            </sp>
            <sp xml:id="SDZ5-Redna-25-2011-03-01.sp212">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Radovan Žerjav.</p>
            </sp>
            <sp xml:id="SDZ5-Redna-25-2011-03-01.sp213">

               <speaker>MAG. RADOVAN ŽERJAV:</speaker>

               <p>Hvala lepa za besedo, gospod podpredsednik.</p>
               <p>V Slovenski ljudski stranki bomo ta zakon v vsakem primeru podprli, ker menimo, da ga
               je treba podpreti. Namreč, situacija v zvezi s temi tihimi družbeniki je seveda
               nevzdržna. Danes smo bili sicer priča enemu v nebo vpijočemu primeru, ki pač bode v
               oči. Jaz verjamem, da je takih primerov bistveno več in da seveda tihi družbeniki
               niso samo tisti, ki so na pomembnih položajih v posameznih firmah, ki so v državnem
               lastništvu, ampak tudi najbrž kakšni drugi pomembneži, da ne bom rekel kakšni
               pomembni politiki, ki se skrivajo kot tihi družbeniki. Zato je ta materija tako
               težka, da jo je težko premakniti.</p>
               <p>Sam menim, da zakon, ki prihaja za tem, in je v proceduro poslan na predlog
               ministrstva, absolutno ne rešujte tega problema, ker namreč dovoljuje, da direktor v
               državnem podjetju, ki je hkrati nek deležnik v zasebnem podjetju, vendarle lahko
               sodeluje poslovno s tem podjetjem. Po drugi strani imamo Zakon o integriteti, kjer
               smo prepovedali, da bi občinski svetniki lahko bili predsedniki nekega športnega
               društva in tako naprej. Skratka, gremo iz ene skrajnosti v drugo skrajnost. Tu, kjer
               je velik problem, pa zadeve preprosto ne znamo presekati. Menim, da je to področje
               treba razrešiti in da je takšne anomalije, kot je ta in še mnoge druge v slovenskem
               gospodarstvu, treba razrešiti, da bomo preprečili mnoga koruptivna dejanja, ki smo
               jim priča v državi. Hvala lepa.</p>
            </sp>
            <sp xml:id="SDZ5-Redna-25-2011-03-01.sp214">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Milenko Ziherl.</p>
            </sp>
            <sp xml:id="SDZ5-Redna-25-2011-03-01.sp215">

               <speaker>MILENKO ZIHERL:</speaker>

               <p>Hvala za besedo.</p>
               <p>Seveda bom glasoval za zakon.</p>
               <p>Odveč je poudarjati, da v bistvu že drugič opozarjamo na sive lise, na neurejenost
               nekega področja. V tem trenutku se sprašujem, še včeraj je predsednik Vlade tukaj
               pozival na nek konsenz, da stopimo skupaj k ukrepom proti krizi, k ukrepom za
               reševanje krize. Potem te njegove besede ne postanejo dejanja. Pač damo predlog in
               potem ni sprejet. Menim, da je predlog tega zakona eden od pogojev, da ustvarimo
               ugodno gospodarsko klimo. Kajti, v sedanjem sistemu in na podlagi izpričanih primerov
               iz današnje razprave vidimo, da gospodarska klima ni ugodna, da so pogoji poslovanja
               v naši državi netransparentni, s tem seveda odganjamo, ustrahujemo potencialne
               investitorje, ki bi dali nov zagon gospodarstvu. Zastonj so ukrepi, kjer nekje lovimo
               cente, drugod nam pa milijoni uhajajo skozi okno. Tihe družbenike je vsekakor težko
               opredeliti, že po tem, da ne moreš biti hkrati, recimo, župan in v nadzornem svetu.
               To je nekaj podobnega. Torej, v izključevanju interesov. Zanima me tudi, tihi
               družbenik ima veliko večje priložnosti, da ne plačuje davkov. Po eni strani bi lovili
               že spet cente, tukaj pa se zakrivajo celi milijoni, prepotrebni za gospodarstvo.
               Vsekakor bom predlog zakona podprl.</p>
            </sp>
            <sp xml:id="SDZ5-Redna-25-2011-03-01.sp216">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Marjan Bezjak.</p>
            </sp>
            <sp xml:id="SDZ5-Redna-25-2011-03-01.sp217">

               <speaker>MARJAN BEZJAK:</speaker>

               <p>Hvala za besedo, predsedujoči. Lepo pozdravljena ministrica, vsi ostali prisotni!</p>
               <p>V Slovenski demokratski stranki smo predlagali zakon o preglednosti, transparentnosti
               delovanja tihih družbenikov ali družb. Zakaj? Zato, ker nam ni v interesu iz dneva v
               dan se prepirati, kdo je solastnik, kdo je tihi družbenik v tem in tem podjetju, ker
               nam je interes, da tudi...</p>
            </sp>
            <sp xml:id="SDZ5-Redna-25-2011-03-01.sp218">

               <speaker>PODPREDSEDNIK MIRAN POTRČ:</speaker>

               <p>Gospod Bezjak, lahko poskušate govoriti bolj v mikrofon.</p>
            </sp>
            <sp xml:id="SDZ5-Redna-25-2011-03-01.sp219">

               <speaker>MARIJAN BEZJAK:</speaker>

               <p>Predsedujoči, jaz bi rekel naj se utišajo, ne pa da bolj glasno govorim.</p>
            </sp>
            <sp xml:id="SDZ5-Redna-25-2011-03-01.sp220">

               <speaker>PODPREDSEDNIK MIRAN POTRČ:</speaker>

               <p>Jaz že ves čas prosim, da se utišajo, na žalost, glas predsedujočega se slabo sliši.
               Breda Pečan, besedo ima gospod Bezjak. Besedo ima gospod Bezjak, ne drugi.</p>
            </sp>
            <sp xml:id="SDZ5-Redna-25-2011-03-01.sp221">

               <speaker>MARIJAN BEZJAK:</speaker>

               <p>Ravno s tega vidika, da se ne bomo iz dneva v dan prepirali, kdo je tihi družabnik,
               kdo je v katerem podjetju solastnik in tako naprej. V glavnem, namen tega razkritja
               je plačevanja davkov tudi tistih ljudi, ki so tihi družbeniki, ki imajo potem
               transakcijske ali žiro račune nekje v drugih državah. Zakaj je to pomembno? Pomembno
               je to, da bomo vsi državljani in državljanke vedeli, kdo je kje in kdo je za kaj, ne
               pa da na koncu koncev tudi s predlogom ministrice, da bi dejansko bili razkriti
               tisti, ki so več kot 10 % solastniki – ne, to ni prav...</p>
            </sp>
            <sp xml:id="SDZ5-Redna-25-2011-03-01.sp222">

               <speaker>PODPREDSEDNIK MIRAN POTRČ:</speaker>

               <p>Rabi te še čas? Potem vam ga damo. Prosim še za pol minute za gospoda Bezjaka, ker
               smo ga prej prekinili, izvolite. Bo treba počakati, ker vam je izklopilo mikrofon. Še
               rabite čas za obrazložitev? <stage>(Ne.)</stage> No, hvala lepa vam.</p>
               <p>Besedo ima gospod Jakob Presečnik.</p>
            </sp>
            <sp xml:id="SDZ5-Redna-25-2011-03-01.sp223">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik, spoštovana gospa ministrica, drugi
               predstavniki Vlade.</p>
               <p>Jaz sem že dopoldne ali kdaj smo že obravnavali to točko, izrazil jasno stališče, da
               je eden od teh dveh zakonov, ki sta očitno pripravljena, enega imamo že danes na
               mizi, Vlada je sprejela malo drugačni predlog Vlade, ampak očitno je tudi Vlada
               spoznala, da je treba na temu področju nekaj narediti. In to je zagotovo pomembna
               ugotovitev. Vendar sem rekel tudi dopoldne, da je najbrž tudi ta zakon treba v
               nadaljnji obravnavi še kaj popraviti, še kaj amandmirati. Zagotovo pa, po mojem
               vedenju, vladni zakon še bolj kot tega. Zaradi tega bom zagotovo ta predlog zakona v
               prvi obravnavi podprl, ker se mi zdi, kot rečeno, nujno potrebno to storiti. Saj, če
               bi bila dovolj dobra kontrola pri imenovanju posameznikov na posamezna vodilna mesta,
               predvsem v firmah v državni lasti ali pa v večinski državni lasti, potem najbrž
               takšnih zakonov niti ne bi bilo treba in zagotovo so v nekaterih primerih tihe družbe
               tudi potrebne. Vendar, ker tega ni, je treba na tem področju nekaj narediti. Vse te
               nesorazmerne rešitve, kot sem že danes dopoldne tudi omenil pri Zakonu o integriteti
               oziroma preprečevanju korupcije, kjer enemu občinskemu svetniku ne dovolimo nič, ne
               vem, kaj bi potem lahko občinski svetnik spal na kavču vmes takrat, ko ne opravlja
               funkcije občinskega svetnika. Ponavadi so izvoljeni tisti za občinske svetnike in
               župane in najbrž tudi poslance in še na druge voljene funkcije, ki so sicer aktivni
               na vseh področjih, brez tega najbrž ne gre... / izklop mikrofona/</p>
            </sp>
            <sp xml:id="SDZ5-Redna-25-2011-03-01.sp224">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Presečnik. Prehajamo na glasovanje. Gospod Vizjak?
               Proceduralno.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp225">

               <speaker>MAG. ANDREJ VIZJAK:</speaker>

               <p>Spoštovani podpredsednik, spoštovane kolegice in kolegi, predlagam deset minut
               proceduralne pavze za posvet pred glasovanjem, in sicer vsled dejstva, da smo v
               Slovenski demokratski strankipredlagali zakon, ki urejuje razmere na področju tihih
               družb in bi lahko uredil tudi marsikatero prikrito navezavo plenilcev državnega
               premoženja, ki se razkrivajo iz dneva v dan. Jaz sem prepričan, da bi objava in da bi
               podatki, če bi si jih Vlada želela pridobiti, kar ji je Komisija za nadzor javnih
               financ naložila konec lanskega leta, razkrili marsikatero povezavo. Namreč Komisija
               za nadzor javnih financ je želela pridobiti podatke o tihih družbenikih funkcionarjev
               in organov vodenja in nadzora v gospodarskih družbah v državni lasti. Vlada je
               odgovorila, da teh podatkov ne bo pridobila, ker nima za to nobenih pristojnosti.
               Hkrati je pa Vlada nekaj mesecev ali let pred tem omejila nagrade, plače in sejnine
               tem istim ljudem. Torej ni res, da nima Vlada kompetenc. Vlada tega ne želi, ker
               verjetno ne želi razkriti določenih razmerij...</p>
            </sp>
            <sp xml:id="SDZ5-Redna-25-2011-03-01.sp226">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, obrazložite prosim, zakaj imate pavzo.</p>
            </sp>
            <sp xml:id="SDZ5-Redna-25-2011-03-01.sp227">

               <speaker>MAG. ANDREJ VIZJAK:</speaker>

               <p>Prav to počnem, podpredsednik, če me ne boste ovirali.</p>
            </sp>
            <sp xml:id="SDZ5-Redna-25-2011-03-01.sp228">

               <speaker>PODPREDSEDNIK MIRAN POTRČ:</speaker>

               <p>Jaz vas ne razumem, ker govorite o vsem drugem, samo o tem ne.</p>
            </sp>
            <sp xml:id="SDZ5-Redna-25-2011-03-01.sp229">

               <speaker>MAG. ANDREJ VIZJAK:</speaker>

               <p>To počnem, če me ne boste ovirali. In prosim za 15 sekund dodatnega časa.</p>
               <p>Slovenska demokratska je prepričana, da je predlog Vlade bolj zamegljevanje dejstev,
               kot pa reševanje problema. Zato bo vztrajala in vlagala te zakone nenehno. Ta isti
               zakon. Zato, spoštovani, predlagam 10 minut pavze vsled tega, da razmislite o tem,
               kaj počnete in ali bo tudi parlament in poslanske skupine legitimna zaslomba Vladi za
               to početje. Verjamem, da se številni poslanci danes tukaj ograjujete in distancirate
               od teh početij in da bo zgolj neka politična solidarnost z Vlado lahko tudi dvorezna.
               In zato predlagam, da še enkrat razmislite in razmislimo o teh rešitvah, če imate
               kakšne boljše predloge, nadgradnje teh rešitev, jih predlagajte v nadaljnji
               proceduri, zakon je šele v prvem branju in seveda uredimo končno to stvar prikritega
               lastništva, družbeništva v slovenskem gospodarstvu.</p>
               <p>Predlagam oziroma zahtevam v imenu Poslanske skupine 10 minut pavze.</p>
            </sp>
            <sp xml:id="SDZ5-Redna-25-2011-03-01.sp230">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Najprej ugotavljam, da smo zaključili z obrazložitvami glasu. Drugo, SDS, Slovenski
               demokrati, so predlagali 10 minut odmora za razmislek v okviru poslanske skupine. Ta
               pravica je po Poslovniku in odrejam 10 minut odmora. Nadaljevali bomo ob 18.35.</p>
               <stage>(Seja je bila prekinjena 18.24 in se je nadaljevala ob 18.33.)</stage>
            </sp>
            <sp xml:id="SDZ5-Redna-25-2011-03-01.sp231">

               <speaker>PODPREDSEDNIK MIRAN POTRČ:</speaker>

               <p>Spoštovane kolegice in kolegi, nadaljujemo sejo. Poslanska skupina Slovenske
               demokratske stranke je zahtevala odmor. Želite gospod Vizjak besedo?</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp232">

               <speaker>MAG. ANDREJ VIZJAK:</speaker>

               <p>Spoštovani podpredsednik, žal, kljub naporom, vloženim v preprečevanje kolegov na
               strani koalicije, bomo verjetno zaradi te pavze dobili le nekaj glasov na strani
               opozicije. Spoštovani kolegi, jaz sem prepričan, da bi bila ta pavza lahko za vas
               koristno uporabljena, videl sem vas vsepovsod drugje, samo v posvetih v poslanskih
               skupinah ne.</p>
            </sp>
            <sp xml:id="SDZ5-Redna-25-2011-03-01.sp233">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, lepo prosim ...</p>
            </sp>
            <sp xml:id="SDZ5-Redna-25-2011-03-01.sp234">

               <speaker>MAG. ANDREJ VIZJAK:</speaker>

               <p>... Zato menim, da ni bila koristna naložba.</p>
            </sp>
            <sp xml:id="SDZ5-Redna-25-2011-03-01.sp235">

               <speaker>PODPREDSEDNIK MIRAN POTRČ:</speaker>

               <p>Gospod Vizjak, lepo prosim, obnašajte se dostojno do tega zbora. Vi ste star
               parlamentarec, veste, zakaj so odmori pred glasovanjem, in ne bodite nekorektni do
               nas vseh in predvsem do ostalih kolegic poslank in poslancev.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp236">

               <speaker>MAG. ANDREJ VIZJAK:</speaker>

               <p>Spoštovani podpredsednik, odmori so za posvete v poslanskih skupinah. Seveda sem jaz
               polagal upanje, da smo pri drugem popravnem izpitu glede tega zakona toliko zreli, da
               se zavedamo dimenzije problema, ki ga rešuje naš predlog. Hkrati tudi menim, da bo s
               ponavljanjem takšnih pobud, ki jih bomo dajali v Slovenski demokratski stranki, tudi
               na nasprotni strani dozorelo spoznanje, da je problem potrebno rešiti in da ni dobro
               biti vedno solidaren s tajkuni, ki potem v koaliciji verjetno počnejo in delajo tudi
               politično škodo.</p>
               <p>Ta predlog zakona, ki ga vlagamo in smo ga vložili in bomo odločali o njem, ima zelo
               konkretne odzive in aplikacije v praksi. Omenili smo enega, omenili smo Talum,
               omenili smo njegovega direktorja, ki izhaja iz vrst SD-ja, gospoda Danila Topleka.
               Nisem bil seznanjen z nobenim ukrepom zoper tega gospoda, ki je očitno deloval v
               navzkrižju z interesi. Državni zbor se zavzema in tudi Vlada, vsaj navidezno, za zelo
               visoke standarde glede nezdružljivosti opravljanja javne funkcije s pridobitno
               dejavnostjo na državnem in lokalnem nivoju. Povsem nobene večje akcije pa ni bilo
               izvedene na omejevanju konflikta interesov med državnimi firmami in polnjenjem
               zasebnih žepov teh, ki te države firme upravljajo. Ta naš predlog je poskus v tej
               smeri. Gotovo, spoštovani predsednik in podpredsednik, ko ste me prekinil v začetku,
               je vsem v tej dvorani jasno, da nisem terjal 10 minut pavze zato, da se bomo mi v
               naši poslanski skupini posvetovali, ampak sem želel še en razmislek med vami o tem.
            </p>
            </sp>
            <sp xml:id="SDZ5-Redna-25-2011-03-01.sp237">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Prehajamo na glasovanje o naslednjem predlogu sklepa: Predlog zakona o spremembah in
               dopolnitvah Zakona o gospodarskih družbah je primeren za nadaljnjo obravnavo.</p>
               <p>Glasujemo. Navzočih je 75, za je glasovalo 29, proti 44.</p>
               <p><stage>(Za je glasovalo 29.)</stage> <stage>(Proti 44.)</stage></p>
               <p>Ugotavljam, da sklep ni bil sprejet.</p>
               <p>Ker sklep ni bil sprejet, ugotavljam, da je zakonodajni postopek o predlogu zakona
               končan in s tem zaključujem to točko dnevnega reda.</p>
               <p>Gospod Bevk, proceduralno.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp238">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Imam proceduralni predlog, da daste poslanskemu kolegu mag. Vizjaku opomin, ker je
               zlorabil Poslovnik. Namreč, uporabo drugega odstavka 73. člena lahko v imenu
               poslanske skupine predlaga tisti, ki potrebuje razmislek in posvetovanje v svoji
               lastni poslanski skupini, in običajno takrat, kadar ne ve, kako bo poslanska skupina
               glasovala. Prosim, da zaradi tega, ker je zlorabil poslovnik, daste kolegu Vizjaku
               opomin.</p>
            </sp>
            <sp xml:id="SDZ5-Redna-25-2011-03-01.sp239">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod Bevk.</p>
               <p>Opomina javno ne bom izrekel, čeprav si ga gospod Vizjak zasluži. Bi pa prosil,
               gospod Vizjak, vas, oprostite, ne dajem vam besede, ker zdaj jaz govorim. Vi dobro
               veste, da ste zlorabili Poslovnik, ker ste pozival druge, naj razmislijo, namen pavze
               pa je za razmislek v poslanski skupini. Ampak ne bom vam dal opomina, ker je vse
               skupaj brez haska. Moram pa reči samo nekaj, prosim vas, na desni in na levi ali pa
               na levi in na desni, dajmo kolikor se da ohraniti digniteto in ugled Državnega zbora,
               ki ga kvarimo s tem, da drug drugemu mečemo polena pod noge brez vsakega haska.
               Gospod Vizjak, vi ste to naredili v svoji obrazložitvi. Zdaj, če bi nadaljeval z
               opominom, bi bilo spet veliko razprave. Bodimo strpnim drug do drugega, poznamo
               Poslovnik, vemo, kako se moramo obnašati, in nehajmo z načinom, ki nikomur ne
               koristi.</p>
               <p>Prehajamo na <title>prekinjeno 11. točko dnevnega reda, to je na drugo obravnavo
                  Predloga zakona o osebni izkaznici, v okviru rednega postopka.</title>
               </p>
               <p>Prehajamo na odločanje o vloženem amandmaju, ki ga bomo opravili na podlagi pregleda
               vloženih amandmajev, to je amandma Poslanske skupine italijanske in madžarske narodne
               skupnosti k 7. členu. Želite obrazložitev glasu, gospod Göncz, v imenu poslanske
               skupine? Gospod Göncz v imenu poslanske skupine. Gospod Jelinčič. Še kdo v imenu
               poslanske skupine? Ne. Gospod Göncz, imate besedo. Juritudi. Prav. No, potem pa
               dovolite, dajem čas za prijavo, kdor želi obrazložiti glas v imenu poslanske skupine
               naj se prosim prijavi. Gospod Jelinčič, prijavite se.</p>
               <p>Gospod Franco Juri.</p>
            </sp>
            <sp xml:id="SDZ5-Redna-25-2011-03-01.sp240">

               <speaker>FRANCO JURI:</speaker>

               <p>Hvala za besedo.</p>
               <p>Poslanska skupina Zares bo ta amandma podprla, kajti meni, da razvoj tehnologije pri
               izdajanju osebnih izkaznic ne more biti povod za to, da se kratijo pridobljene
               pravice tistih, ki imajo stalno bivališče na narodnostno in jezikovno mešanem območju
               in ki si želijo kjerkoli v Sloveniji dvojezično osebno izkaznico. To možnost, to
               pravico je zdaj možno tehnološko izvesti kjerkoli v Sloveniji. Ni pomembno niti, kje
               oseba biva, ampak kje ima stalno prebivališče. In gre samo za prenos pravice, ki
               izhaja iz tega naslova. Konkretno, če bo Ljubljančan delal v Kopru ali Murski Soboti,
               je samoumevno, da bo v tisti upravni enoti pridobil enojezično osebno izkaznico. Če
               Koprčan ali Sobočan dela ali študira v Ljubljani in si želi v Ljubljani pridobiti,
               tehnično pridobiti, svojo izkaznico, je samoumevno, da lahko to izkaznico dobi v
               dvojezični obliki. Tehnologija to omogoča, tu ni nobene dileme. Torej ne razumemo,
               čemu ne bi tega amandmaja podprli. Seveda bomo glasovali za.</p>
            </sp>
            <sp xml:id="SDZ5-Redna-25-2011-03-01.sp241">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Svoj glas v imenu Poslanske skupine Slovenske nacionalne stranke bo obrazložil gospod
               Zmago Jelinčič Plemeniti.</p>
            </sp>
            <sp xml:id="SDZ5-Redna-25-2011-03-01.sp242">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik.</p>
               <p>Mi bomo zakon podprli. Tako bomo tudi glasovali proti temu amandmaju, konec koncev je
               to tisto, kar se enači s tem, kar se dogaja na oni strani meje, tako na madžarski
               strani kot na italijanski strani. Res je, da na splošno zakon ni slab, lahko bi bil
               pa boljši. Recimo, govori se o elektronski osebni izkaznici, ki vsebuje čip. Zakaj ne
               bi vsebovala laserskega zapisa? Laserskega zapisa se zaenkrat ne more ponarediti,
               medtem ko se čip lahko hitro ponaredi. Ravno tako se v laserskem zapisu lahko
               ažurirajo podatki, zato, recimo, osebna izkaznica s trajno veljavnostjo ne bi bila
               potrebna po 70. letu, lahko bi bila že prej. Konec koncev bom sam kmalu tam, ko bom
               imel trajno osebno izkaznico ad calendas graecas oziroma če bom sploh kdaj umrl.
               Mislim, da bi to zadevo lahko prej uvedli. Zadevo je treba aktualizirati, ne pa da
               počasi sledimo tehnološkim korakom. Mislim, da je smiselno, da bi se vsaj ob
               naslednji izboljšavi uvedla ne čipovska osebna izkaznica, pač pa elektronska. Drugače
               pa, kot sem že povedal...</p>
            </sp>
            <sp xml:id="SDZ5-Redna-25-2011-03-01.sp243">

               <speaker>PODPREDSEDNIK MIRAN POTRČ:</speaker>

               <p>Gospod Jelinčič...</p>
            </sp>
            <sp xml:id="SDZ5-Redna-25-2011-03-01.sp244">

               <speaker>ZMAGO JELINČIČ PLEMENITI:</speaker>

               <p>Bom takoj nehal, gospod podpredsednik...</p>
            </sp>
            <sp xml:id="SDZ5-Redna-25-2011-03-01.sp245">

               <speaker>PODPREDSEDNIK MIRAN POTRČ:</speaker>

               <p>Ne, govorite o amandmaju, pa lahko še eno minuto.</p>
            </sp>
            <sp xml:id="SDZ5-Redna-25-2011-03-01.sp246">

               <speaker>ZMAGO JELINČIČ PLEMENITI:</speaker>

               <p>Seveda, lahko govorim – oh, še deset minut, gospod podpredsednik, ampak bom takoj
               nehal.</p>
               <p>Sem proti amandmaju, smo pa za zakon. Hvala.</p>
            </sp>
            <sp xml:id="SDZ5-Redna-25-2011-03-01.sp247">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod László Göncz. Verjamem, da bo govoril o amandmaju.</p>
            </sp>
            <sp xml:id="SDZ5-Redna-25-2011-03-01.sp248">

               <speaker>DR. LÁSZLÓ GÖNCZ:</speaker>

               <p>Hvala lepa, gospod podpredsednik.</p>
               <p>Amandma bova midva podprla, ker njegovo sprejetje zagotavlja, da se prebivalcem, ki
               živijo na narodnostno mešanem območju in zaprosijo za osebno izkaznico, izda osebna
               izkaznica v slovenskem, angleškem in italijanskem oziroma v slovenskem, angleškem in
               madžarskem jeziku. V nasprotnem primeru, če amandma ne bi bil sprejet, pa se zgodi,
               da bodo tisti, ki bodo zaprosili za osebno izkaznico izven narodnostno mešanega
               območja, dobili dokument brez madžarskega in italijanskega jezika. Torej, naš amandma
               je z ustavnopravnega vidika korekten in zagotavlja stanje v duhu sožitja večine in
               narodne skupnosti na narodnostno mešanem območju. Pri tem je treba poudariti, da so
               specifike narodnostno mešanega območja, med njimi tudi zunanja dvojezičnost, vrednote
               slehernega prebivalca, ki jih gre spoštovati. Torej ne drži, da bi se s tem, če bi
               bil amandma sprejet, širile pravice avtohtonih narodnih skupnosti izven narodnostno
               mešanega območja, ker se na upravnih enotah izven omenjenega območja vlagajo obrazci
               zgolj v slovenskem jeziku, na katerih pa se označi, da gre za osebo s stalnim
               prebivališčem na narodnostno mešanem območju. Dokument se potem izdela po enotnem,
               centralnem pristopu in upravna enota, kjer se vloži prošnjo, zaradi tega nikakor ne
               funkcionira dvojezično, če gre seveda izven narodnostno mešanega območja.</p>
               <p>Midva bova ta amandma podprla.</p>
            </sp>
            <sp xml:id="SDZ5-Redna-25-2011-03-01.sp249">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospa Breda Pečan v imenu poslanske skupine. Sprašujem, ali želi kdo v imenu
               poslanske skupine? Ne, potem v lastnem imenu. Kdor želi obrazložiti glas, naj se
               prosim prijavi. Besedo ima gospod Roberto Battelli.</p>
            </sp>
            <sp xml:id="SDZ5-Redna-25-2011-03-01.sp250">

               <speaker>ROBERTO BATTELLI:</speaker>

               <p>Hvala lepa, gospod podpredsednik. Spoštovane kolegice in kolegi!</p>
               <p>Če je sprejet ta amandma, se nič ne spremeni v smislu rabe jezika narodnih skupnosti.
               Nič se ne širi nikamor. Ampak tako, kot je bilo že povedano, naj ponovim, ker se je
               verjetno težko prebiti skozi tekst zakona, ker je tako zelo pravniško precizen. Če je
               zavrnjen ta amandma, se bo zgodilo to, da ti, ki že zdaj imajo dvojezične osebne
               izkaznice, recimo, jaz, če bi naredil v katerikoli upravni enoti osebno izkaznico, ki
               je izven narodnostno mešanega območja, bi jo dobil, poenostavljam, enojezično, torej
               dvojezično z angleščino, slovenščina-angleščina. Nekdo, ki bi naredil v Kopru osebno
               izkaznico in prihaja iz Ljubljane in ima stalno bivališče v Ljubljani, dobi pa ravno
               tako slovensko-angleško osebno izkaznico. Ti, ki bivajo na narodnostno mešanih
               območjih, lahko dobijo dvojezično izkaznico samo, če jo naredijo v tisti upravni
               enoti, če jo delajo izven, jo dobijo samo v slovenskem jeziku, poenostavljam, in vsi
               ostali, ki ne bivajo in ki delajo v Kopru, jo pa dobijo tudi v slovenskem jeziku. To
               spodkopava subtilno, ampak zelo nevarno spodkopava pojem narodnostno mešanega
               območja. In to je nepotrebno. Čemu?</p>
            </sp>
            <sp xml:id="SDZ5-Redna-25-2011-03-01.sp251">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospa Breda Pečan.</p>
            </sp>
            <sp xml:id="SDZ5-Redna-25-2011-03-01.sp252">

               <speaker>BREDA PEČAN:</speaker>

               <p>Hvala lepa.</p>
               <p>Jaz bom brez upa zmage podprla ta amandma zaradi tega, ker je jasno, da je bojazen
               pred širjenjem dvojezičnosti in zanimivo bolj slovensko-italijanske kot pa
               slovensko-madžarske dvojezičnosti izjemno prisotna v tem prostoru, pa tudi izgleda, v
               celotni Sloveniji.</p>
               <p>Ampak bom povedala na lastnem primeru, zakaj bom podprla ta amandma. Prvič, moram
               razložiti, četrti odstavek se pravzaprav nanaša samo na drugi odstavek, kljub temu,
               da je napisano, da ne glede na drugi in tretji odstavek oziroma kje se izdaja te
               osebne izkaznice. Namreč, v tretjem odstavku je zelo jasno napisano, da samo na tisti
               upravni enoti, ki je na dvojezičnem območju, lahko državljan, ki nima stalnega
               prebivališča oziroma ki ima začasno prebivališče, lahko tam dobi dvojezično
               izkaznico. Medtem ko pa v drugem odstavku piše, da recimo jaz, ki sem stalna
               prebivalka Izole, ki je dvojezična občina, imam pravico dobiti dvojezično izkaznico.
               In potem v četrtem odstavku govorijo, da je ne morem dobiti v Ljubljani. In to se je
               meni tudi zgodilo, ko sem šla v Ljubljani naročiti osebno izkaznico, ker so mi jo
               ukradli, sem dobila slovensko-angleško osebno izkaznico, ne pa
               slovensko-italijansko-angleško, ki bi jo dobila, če bi šla ponjo v Izolo. Ampak
               takrat še v zakonu ni bilo napisano, da bi lahko dobila kjerkoli v Sloveniji
               dvojezično izkaznico. Tehnično sploh ni problem, to je dejstvo, ampak zaradi neke
               fobije pred širjenjem italijanščine v slovenski prostor, seveda, pri tem pa
               pozabljamo, zakaj se pravzaprav širi na Krasu in v Gorici, zaradi tega, ker se mi
               Slovenci nismo sposobni pogovarjati s tujcem v lastnem jeziku. Naj se on nauči
               slovensko, ko pride v Slovenijo. Ampak tukaj jaz osebno mislim, da se krivica dogaja
               nam, ki... / izklop mikrofona/</p>
            </sp>
            <sp xml:id="SDZ5-Redna-25-2011-03-01.sp253">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospa Pečanova.</p>
               <p>Na glasovanje dajem amandma Poslanske skupine italijanske in madžarske narodne
               skupnosti k 7. členu.</p>
               <p>Glasujemo. Navzočih je 75 poslank in poslancev, za je glasovalo 41, proti 25.</p>
               <p><stage>(Za je glasovalo 41.)</stage> <stage>(Proti 25.)</stage></p>
               <p>Amandma je sprejet.</p>
               <p>Želi predstavnik Vlade predlagati, da se zakon v tretji obravnavi opravi še na tej
               seji? Prosim? Ne. Glede na to odločitev, bomo tretjo obravnavo predloga zakona
               opravili na naslednji seji Državnega zbora.</p>
               <p>Vladi predlagam še naslednji sklep: ker so bili v drugi obravnavi sprejeti amandmaji
               k manj kot desetini členov, predlagam sprejem sklepa, da zakon za tretjo obravnavo
               pripravi Vlada Republike Slovenije.</p>
               <p>Glasujemo. Navzočih je 74 poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Vlada bo pripravila predlog za tretjo obravnavo, ki jo bomo opravili na eni od
               naslednjih sej. S tem zaključujem to točko dnevnega reda. <title>Prehajam k 12. točki,
                  to je k drugi obravnavi Predloga zakona o detektivski dejavnosti v okviru rednega
                  postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 28. februarja 2011. Prehajamo k 3. členu in amandmaju k 3.
               členu, ki ga je vložila Poslanska skupina Slovenske demokratske stranke.</p>
               <p>Glasujemo.</p>
               <p>Gospod Jelinčič, želite obrazložiti glas? V svojem imenu ali v imenu v imenu
               poslanske skupine? V imenu poslanske skupine bo obrazložil glas gospod Zmago
               Jelinčič.</p>
            </sp>
            <sp xml:id="SDZ5-Redna-25-2011-03-01.sp254">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Amandma sicer popravlja določene nekonsistence v tem zakonu, pa vendar mislim, da je
               v zakonu hecno, da se, recimo, lahko zgodi, da pride nekdo k nekomu, pa reče... /
               nerazumljivo/ To je, recimo, detektiv iz Albanije. In bi tako rekel nekomu in seveda
               bi mu moral tisti Slovenec pasti na tla, stegniti vse štiri od sebe in tako naprej.
               Mislim, da v zakonu v sami osnovi ni slovenskega jezika, vsakdo, ki mu bo padlo na
               pamet, bo lahko detektiv, ki bo hodil naokrog po Sloveniji in delal, kar mu bo
               pasalo, ni pa treba, da bo znal slovenski jezik, kajti tisti, ki ga bo sledil, mu bo
               moral govoriti v slovenskem, morda celo v njegovem materinem jeziku. Zdaj smo
               sprejeli še, da bodo izkaznice italijanske in madžarske po celi Sloveniji, verjetno
               bo naslednja stopnja, da bodo tudi v hrvaščini in še v nemščini. Potem pa dajmo
               črtati še slovenski jezik. V zakonu ga ni, dajmo prečrtati vse slovensko. Mislim, to,
               kar se dogaja v Državnem zboru, je sramota. Res je sramota. Mislil sem vedno, da je
               tukaj res nek hram ene zaščite slovenske nacionalne integritete, ampak lepo vas
               prosim. Nikjer nič ničesar od tega, same neke hlapčevske variante, razen redkih
               izjem. Tisti, ki ve, da je izjema, bo že vedel, da je izjema, ampak v glavnem pa,
               mislim, mene je sram. Res me je sram.</p>
               <p>Mi bomo podprli ta amandma, glasovali bomo pa proti zakonu, kajti to, kar se dogaja s
               temi zadevami, to je sramota za celo Slovenijo. Prekleto žalostno, ampak tako je.
               Res, kaj takega se ne bi sprejelo nikjer na svetu, ne le v Evropski uniji. Pojdite
               pogledat v Avstrijo, pojdite pogledat v Italijo, na Madžarsko, pojdite pogledat na
               Hrvaško, ki še ni v Evropski uniji, in potem bomo videli, kaj je to. Res je, žalostno
               je, nekateri ljudje so izgubili življenje za to, da bi ohranjali nekaj slovenskega,
               tukaj puščamo vse skupaj vnemar.</p>
            </sp>
            <sp xml:id="SDZ5-Redna-25-2011-03-01.sp255">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo v lastnem imenu obrazložiti glas? Ne.</p>
               <p>Prehajamo na glasovanje o amandmaju k 3. členu, če ta amandma k 3. členu ne bo
               sprejet, je amandma k 7. členu brezpredmeten.</p>
               <p>Glasujemo. Navzočih je 77 poslank in poslancev, za je glasovalo 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Amandma k 3. členu ni sprejet, amandma k 7. členu pa je brezpredmeten.</p>
               <p>Zato prehajamo na odločanje o amandmaju Poslanske skupine SDS k 12. členu.</p>
               <p>Glasujemo. Navzočih je 77 poslank in poslancev, za je glasovalo 29, proti 46.</p>
               <p><stage>(Za je glasovalo 29.)</stage> <stage>(Proti 46.)</stage></p>
               <p>Amandma k 12. členu ni sprejet.</p>
               <p>Prehajamo na odločanje o amandmaju k 28. členu, ki ga je vložila Poslanska skupina
               SDS.</p>
               <p>Glasujemo. Navzočih je 76 poslank in poslancev, za je glasovalo 27, proti 47.</p>
               <p><stage>(Za je glasovalo 27.)</stage> <stage>(Proti 47.)</stage></p>
               <p>Amandma k 28. členu ni sprejet.</p>
               <p>Zaključili smo odločanje o amandmajih. S tem zaključujem drugo obravnavo predloga
               zakona.</p>
               <p>Ker v drugi obravnavi k dopolnjenemu predlogu zakona amandmaji niso bili sprejeti,
               prehajamo na <title>tretjo obravnavo</title>. To je na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev sprejetih na matičnem delovnem telesu predlog zakona
               neusklajen.</p>
               <p>Gospod Tanko, proceduralno? Izvolite.</p>
            </sp>
            <sp xml:id="SDZ5-Redna-25-2011-03-01.sp256">

               <speaker>JOŽE TANKO:</speaker>

               <p>Imamo, mislim, da še glasovanje o 33. členu k istemu zakonu. Mi smo vložili amandma
               in spremenjen amandma in bi kazalo pogledati, preden gremo naprej.</p>
            </sp>
            <sp xml:id="SDZ5-Redna-25-2011-03-01.sp257">

               <speaker>PODPREDSEDNIK MIRAN POTRČ:</speaker>

               <p>V pregledu amandmajev nisem dobil, gospod Tanko, samo trenutek, bodo pogledali v
               službah, ali je amandma vložen.</p>
               <p>Informacija je, da ste amandma umaknili.</p>
               <p>Gospod Tanko, vaš amandma k 30. členu je bil umaknjen, tako da smo opravili
               glasovanje k vsem amandmajem in lahko preidemo na glasovanje o zakonu.</p>
               <p>Izvolite besedo.</p>
            </sp>
            <sp xml:id="SDZ5-Redna-25-2011-03-01.sp258">

               <speaker>JOŽE TANKO:</speaker>

               <p>Hvala lepa.</p>
               <p>Ampak imamo amandma k 33. členu ne k 30.</p>
            </sp>
            <sp xml:id="SDZ5-Redna-25-2011-03-01.sp259">

               <speaker>PODPREDSEDNIK MIRAN POTRČ:</speaker>

               <p>Amandma k 33. členu, gospod Tanko, je bil umaknjen.</p>
               <p>Imam dokument "Umik amandmaja k 33. členu Zakona o detektivski dejavnosti", podpis,
               kolikor ga poznam, lastnoročen, gospod Jože Tanko, vodja Poslanske skupine SDS. Jaz
               upam, da je to verodostojen dokument, gospod Tanko, in da lahko ugotovim, da ste
               umaknili amandma. Lahko? Hvala lepa.</p>
               <p>Prehajamo torej na odločanje o zakonu.</p>
               <p>Glasujemo. Navzočih je 77 poslank in poslancev. Za je glasovalo 49, proti 27.</p>
               <p><stage>(Za je glasovalo 49.)</stage> <stage>(Proti 27.)</stage></p>
               <p>Zakon je v predloženem besedilu, gre za amandmaje v sprejetju. <title>Prehajamo na
                  prekinjeno 13. točko dnevnega reda, to je na drugo obravnavo Predloga zakona o
                  zasebnem varovanju, v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dnem 28. februarja 2011. Prehajamo najprej na odločanje o
               amandmaju Poslanske skupine Slovenske demokratske stranke k 28. členu.</p>
               <p>Glasujemo. Navzočih je 74 poslank in poslancev. Za je glasovalo 28, proti 43.</p>
               <p><stage>(Za je glasovalo 27.)</stage> <stage>(Proti 43.)</stage></p>
               <p>Ugotavljam, da amandma k 28. členu ni sprejet.</p>
               <p>Odločamo o amandmaju Poslanske skupine Slovenske demokratske stranke k 36. členu.</p>
               <p>Glasujemo. Navzočih je 75 poslank in poslancev. Za je glasovalo 26, proti 48.</p>
               <p><stage>(Za je glasovalo 26.)</stage> <stage>(Proti 48.)</stage></p>
               <p>Ugotavljam, da amandma k 36. členu ni sprejet.</p>
               <p>Prehajamo na odločanje o amandmaju Poslanske skupine Slovenske demokratske stranke k
               51. členu.</p>
               <p>Glasujemo. Navzočih je 73 poslank in poslancev. Za je glasovalo 25, proti 46.</p>
               <p><stage>(Za je glasovalo 25.)</stage> <stage>(Proti 46.)</stage></p>
               <p>Ugotavljam, da amandma k 51. členu ni sprejet.</p>
               <p>Prehajamo na odločanje o amandmaju Poslanske skupine Slovenske demokratske stranke k
               56. členu.</p>
               <p>Glasujemo. Navzočih je 74 poslank in poslancev. Za je glasovalo 27, proti 46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Ugotavljam, da amandma k 56. členu ni sprejet.</p>
               <p>Prehajamo na odločanje o amandmaju Poslanske skupine Slovenske demokratske stranke k
               62. členu.</p>
               <p>Glasujemo. Navzočih je 74 poslank in poslancev. Za je glasovalo 27, proti 46.</p>
               <p><stage>(Za je glasovalo 27.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>S tem zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi k
               dopolnjenemu predlogu zakona amandmaji niso bili sprejeti, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Glasujemo. Navzočih je 75 poslank in poslancev. Za je glasovalo 56, proti 18.</p>
               <p><stage>(Za je glasovalo 56.)</stage> <stage>(Proti 18.)</stage></p>
               <p>Zakon je sprejet.</p>
               <p>S tem zaključujem to točko dnevnega reda. <title>Prehajamo na 14. točko – nadaljevanje prekinjene točke dnevnega reda, Predlog zakona o
                  promociji kmetijskih in živilskih proizvodov, v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 28. februarja 2011. Najprej bomo odločali o amandmaju k 3.
               členu.</p>
               <p>Glasujemo. Pri prvem amandmaju je glasovalo 72 poslank in poslancev, 68 za, 1
               proti.</p>
               <p><stage>(Za je glasovalo 68.)</stage> <stage>(Proti 1.)</stage></p>
               <p>Prehajamo na odločanje o amandmaju pod točko 2. Besedo ima gospod Zmago Jelinčič.</p>
            </sp>
            <sp xml:id="SDZ5-Redna-25-2011-03-01.sp260">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Saj ne vem, iščem nekaj pa ne najdem, koruzo iščem. Je nisem našel, bom drugič
               prinesel, hvala lepa.</p>
            </sp>
            <sp xml:id="SDZ5-Redna-25-2011-03-01.sp261">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o drugem amandmaju k 3. členu. Želite besedo? Glasovalo je 63 poslank in
               poslancev, 53 za, 7 proti.</p>
               <p><stage>(Za je glasovalo 53.)</stage> <stage>(Proti 7.)</stage></p>
               <p>Amandma pod točko 3 je s sprejetjem amandmaja pod točko 2 brezpredmeten.</p>
               <p>Prehajamo na odločanje o amandmaju k 8. členu, ki ga je vložila Poslanska skupina
               Slovenske ljudske stranke.</p>
               <p>Glasujemo. Glasovalo je 74 poslank in poslancev, 72 jih je bilo za, 1 proti.</p>
               <p><stage>(Za je glasovalo 72.)</stage> <stage>(Proti 1.)</stage></p>
               <p>Prehajamo na odločanje o amandmaju poslanskih skupin koalicije k 11. členu.</p>
               <p>Glasujemo. Glasovalo je 75 poslank in poslancev, 73 jih je bilo za, nihče proti.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Amandma je sprejet.</p>
               <p>Prehajamo na odločanje o amandmaju poslanskih skupin koalicije k 38.a členu.</p>
               <p>Glasujemo. Glasovalo je 75 poslank in poslancev, 73 jih je bilo za, nič proti.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Zakon je sprejet, amandma je sprejet.</p>
               <p>Državni zbor bo tretjo obravnavo predloga zakona opravil na naslednji seji. Na
               podlagi tretjega odstavka 137. člena Poslovnika predlagam zboru, da sprejme naslednji
               sklep: Predlog zakona za tretjo obravnavo pripravi Vlada Republike Slovenije.</p>
               <p>Glasujemo. Glasovalo je 75 poslank in poslancev, 73 jih je bilo za, nihče ni bil
               proti.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Vlada bo za naslednjo sejo Državnega zbora pripravila predlog zakona za tretjo
               obravnavo. S tem zaključujem to točko dnevnega reda. <title>Nadaljujemo s prekinjeno 16. točko dnevnega reda – s tretjo obravnavo predloga zakona o
                  tehničnih zahtevah za proizvode in o ugotavljanju skladnosti, v okviru rednega
                  postopka.</title>
               </p>
               <p>Ker v drugi obravnaviamandmaji k dopolnjenem predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je Zakon o tehničnih zahtevah za proizvode in ugotavljanje skladnosti
               sprejet.</p>
               <p>S tem zaključujem to točko dnevnega reda. <title>Prehajamo na odločanje o predlogih, da se o odgovoru na postavljena poslanska vprašanja odloča na
                  naslednji seji Državnega zbora</title>
               </p>
               <p>Najprej bomo glasovali o predlogu. V skladu s predlogom poslanca mag. Andreja Vizjaka
               bo zbor odločal o naslednjem predlogu sklepa: Državni zbor bo na naslednji seji
               opravil razpravo o odgovoru predsednika Vlade Boruta Pahorja na poslansko vprašanje
               mag. Andreja Vizjaka v zvezi s stanjem slovenskega gospodarstva.</p>
               <p>V imenu poslanske skupine? Gospod Vizjak, obrazložitev glasu v imenu poslanske
               skupine? Želi še kdo obrazložiti svoj glas v imenu poslanske skupine? Ne.</p>
               <p>Gospod Vizjak, izvolite, imate besedo.</p>
            </sp>
            <sp xml:id="SDZ5-Redna-25-2011-03-01.sp262">

               <speaker>MAG. ANDREJ VIZJAK:</speaker>

               <p>Spoštovani podpredsednik, predsedniku Vlade, gospodu Borutu Pahorju sem zastavil
               poslansko vprašanje in sem navedel 10 konkretnih težav, zaskrbljujočih težav, ki jih
               imata slovensko gospodarstvo in slovenske finance, po katerih je več kot razvidno, da
               nazadujemo v primerjavi z Evropsko unijo, z evroobmočjem. Kar pomeni, da so ti
               podatki relativni, niso samo posledica gospodarske krize, namreč kompletno
               evroobmočje in tudi Evropska unija se je soočila s krizo, ampak so posledica tudi
               ukrepanja in delovanja te aktualne vlade, saj je več kot dve leti že v obdobju
               spopadanja s to krizo. Nanizal sem podatke glede ustvarjenega bruto domačega
               proizvoda, glede stečajev, glede konkurenčnosti in padca konkurenčnosti. Najbolj
               zaskrbljujoč podatek je pa glede brezposelnosti. Medtem ko se druge države Evropske
               unije soočajo z ravnjo brezposelnosti kot pred krizo, na primer Nemčija in tudi druge
               države, smo mi podvojili število brezposelnih. Tudi približno 46 tisoč delavno
               aktivnih imamo manj. To so zaskrbljujoči podatki, ki so ne samo posledica delovanja
               krize in prisotnosti gospodarske in finančne krize, temveč tudi nepravočasnega,
               neustreznega odzivanja Vlade na to krizo. Medtem ko naše izvozno gospodarstvo zaradi
               okrevanja na tujih trgih doživlja več naročil in nek vzpon, vsa tista podjetja, ki
               delujejo na domačem trgu in so odvisna od domačih investicij in porabe, stagnirajo in
               se soočajo z velikimi problemi. Zaskrbljujoč je bil odgovor predsednika Vlade v
               smislu, "smo na dobri poti, trudimo se, borimo se". Spoštovani poslanci, ta borba je
               očitno jalova. Očitno potrebuje predsednik Vlade tudi v tem parlamentu nekaj stališč
               poslancev, kako naprej, da še rešimo to, kar se rešiti da. Zelo slabo je, če je Vlada
               prepričana, da je uspešna, vsi podatki kažejo pa nasprotje temu.</p>
               <p>Ko sem tudi predsednika Vlade povprašal o tem, ali se bo zavzel za razkritje tajnih
               računov teh propadlih tajkunov, kot so gospa Tovšakova, gospod Zidar in podobno, je
               rekel, da temu nič ne nasprotuje. Ni se postavil v aktivno vlogo, da se bo s tem
               spopadel. Zato bomo v poslanski skupini podprli diskusijo v parlamentu glede odgovora
               predsednika Vlade.</p>
            </sp>
            <sp xml:id="SDZ5-Redna-25-2011-03-01.sp263">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o predlogu gospoda Andreja Vizjaka, da razpravljamo o odgovoru predsednika
               Vlade gospod Boruta Pahorja.</p>
               <p>Glasujemo. Glasovalo je 73 poslank in poslancev, 27 za, 44 proti.</p>
               <p><stage>(Za 27.)</stage> <stage>(Proti 44.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Franca Bogoviča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru predsednika
               Vlade Boruta Pahorja na poslansko vprašanje Franca Bogoviča v zvezi s spremembami
               strukture lastnikov nepremičnin in posesti na obmejnem območju z Republiko Italijo in
               slovenskim Krasom.</p>
               <p>Gospod Bogovič, v imenu poslanske skupine? Želi še kdo v imenu poslanske skupine?
               <stage>(Ne.)</stage></p>
               <p>Gospod Bogovič, izvolite.</p>
            </sp>
            <sp xml:id="SDZ5-Redna-25-2011-03-01.sp264">

               <speaker>FRANC BOGOVIČ:</speaker>

               <p>Predsedniku Vlade sem postavil to vprašanje, glede na to, da vsi spremljamo, kaj se
               dogaja na slovenskem Krasu, in da so civilne iniciative, ki prihajajo s tega območja,
               opozorile na ta pereč problem ter pozvale vse pristojne na čelu s predsednikom Vlade
               Republike Slovenije, gospodom Pahorjem, da se Vlada do tega vprašanja opredeli. Kot
               smo slišali včeraj v odgovorih predsednika Vlade, je imenovana komisija, ki bi naj v
               skladu s sklepom, ki je bil sprejet na seji 17. februarja 2011, do začetka tega
               meseca, v katerega smo vstopili danes, pripravila poročilo o tej problematiki in se
               odločila, ali bo Slovenija zaprosila za ukrepe, ki jih je v okviru evropske politike
               možno sprejeti za zaščito obmejnih območij.</p>
               <p>Predlagam, da podprete ta predlog, da na naslednji seji, ko bodo že znane odločitve
               komisije, ki jo je Vlada sestavila, opravimo razpravo v Državnem zboru in se tudi v
               parlamentu opredelimo do tega vprašanja ter damo podporo Vladi pri prizadevanjih, da
               stori vse, kar je treba storiti za zaščito slovenstva na slovenskem Krasu. Zato vas,
               spoštovane kolegice in kolegi, pozivam, da podpremo ta predlog in da konec meseca, ko
               bo zopet seja Državnega zbora, tudi v tem domu opravimo razpravo o tem vprašanju.
            </p>
            </sp>
            <sp xml:id="SDZ5-Redna-25-2011-03-01.sp265">

               <speaker>PODPREDSEDNIK MIRAN POTRČ:</speaker>

               <p>Glasujemo o predlogu sklepa. Glasovalo 71 poslank in poslancev, 29 za, 38 proti.</p>
               <p><stage>(Za je glasovalo 29.)</stage> <stage>(Proti 38.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Zmaga Jelinčiča Plemenitega bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru predsednika Vlade Boruta Pahorja na poslansko vprašanje Zmaga Jelinčiča
               Plemenitega v zvezi z uvedbo registra obsojenih storilcev kaznivih dejanj zoper
               spolno nedotakljivost.</p>
               <p>Gospod Barovič, v imenu poslanske skupine? Želi še kdo obrazložiti glas v imenu
               poslanske skupine? <stage>(Ne.)</stage></p>
               <p>Gospod Barovič, imate besedo.</p>
            </sp>
            <sp xml:id="SDZ5-Redna-25-2011-03-01.sp266">

               <speaker>BOGDAN BAROVIČ:</speaker>

               <p>Hvala za besedo, gospod podpredsednik.</p>
               <p>V imenu Slovenske nacionalne stranke, ki na maloprej omenjeno vsebino opozarja že
               vrsto let, poslanke in poslance vseh poslanskih skupin pozivam, da predlog podprete.
               Sicer pa, spoštovani kolegice in kolegi, dragi poslanke in poslanci, bo rezultat
               glasovanja pokazal, koliko je za koga pomembna zlorabljena duša in telo otroka, ki za
               posledicami takih dejanj trpi celo življenje, in to že mnogo let.</p>
            </sp>
            <sp xml:id="SDZ5-Redna-25-2011-03-01.sp267">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo. Navzočih je 71 poslank in poslancev, za je glasovalo 27, proti 39.</p>
               <p><stage>(Za je glasovalo 27.)</stage> <stage>(Proti 39.)</stage></p>
               <p>Predlog sklepa ni sprejet.</p>
               <p>V skladu s predlogom Marijana Pojbiča bo zbor odločal o naslednjem predlogu sklepa:
               Državni zbor bo na naslednji seji opravil razpravo o odgovoru ministra za delo,
               družino in socialne zadeve dr. Ivana Svetlika na poslansko vprašanja Marijana Pojbiča
               v zvezi z Inšpektoratom za delo Republike Slovenije.</p>
               <p>V imenu poslanske skupine, gospod Pojbič? Želi še kdo v imenu poslanske skupine?</p>
               <p>Gospod Pojbič, izvolite.</p>
            </sp>
            <sp xml:id="SDZ5-Redna-25-2011-03-01.sp268">

               <speaker>MARIJAN POJBIČ:</speaker>

               <p>Hvala, gospod podpredsednik.</p>
               <p>V Slovenski demokratski stranki smo prepričani, da je na to vprašanje, ki je bilo
               postavljeno z moje strani, treba opraviti širšo obravnavo v Državnem zboru. Razlogov
               je seveda več. Najprej, ker nisem bil zadovoljen, pa tudi poslanska skupina ni bila
               zadovoljna z odgovorom ministra. Vprašanje je temeljilo na tem, kako nadzira
               delovanje inšpekcijskih služb. Minister je zelo pomanjkljivo odgovoril. Zdelo se mi
               je, in prav tako Slovenski demokratski stranki in poslanski skupini, da je o tem
               vprašanju treba v Državnem zboru opraviti širšo obravnavo. Namreč, kot vemo, je bilo
               nad delovanjem inšpekcije podanih veliko ugovorov, izpostavljenih veliko problemov.
               Če pogledamo zadnje čase, koliko podjetij in koliko delavcev ima strašanske težave,
               ker je bila kršena delovnopravna zakonodaja in enostavno inšpekcije niso opravile
               svojega dela. Potem pa, ko smo gospodu glavnemu inšpektorju postavljali vprašanja,
               zakaj niso opravilo svojega dela, je bilo velikokrat rečeno, in to je tisto, kar nas
               je najbolj zmotilo, da je problem v kadrovski podhranjenosti. Potem pa dobimo
               informacijo in podatke iz medijev, tudi odgovori Brezovarja niso šli v pravo smer.
               Dobivamo informacije, da si je gospod Brezovar dovolil, neuradno oziroma domnevno
               pravim, da je gospod Brezovar namesto v službi na predavanjih v zasebnih podjetjih.
               To je en od dokumentov. Predaval je tudi v Cinkarni Celje in tako naprej. Ker je
               tukaj iz tega razbrati, da je to gospod Brezovar počenjal za časa svojih delovnih
               obveznosti, utemeljeno sumimo, da se ne bom narobe izrazil, sumimo, da je lahko
               prišlo, da je lahko prišlo do zlorabe delovnopravne zakonodaje oziroma zakonodaje, ki
               določa delovanje služb in visokih državnih uradnikov. Ker mislimo, da to ni pošteno,
               da v tej državi obstajajo dvojna pravila – na eni strani imamo delavce, za katere
               praktično veljajo ena pravila, za visoke uradnike pa druga pravila. Zato se nam
               zdi,da je to vprašanje toliko pomembno, da je v Državnem zboru zagotovo o tem treba
               izpeljati širšo obravnavo.</p>
               <p>Zato pozivam vse poslanke in poslance v Državnem zboru, da to širšo obravnavo
               podprejo z razlogom, ker smo vsi vsak dan seznanjeni s tem, kako velike kršitve
               delovnopravne zakonodaje se dogajajo, in na koncu so na slabem tisti zaposleni z
               najnižjimi... / izklop mikrofona/</p>
            </sp>
            <sp xml:id="SDZ5-Redna-25-2011-03-01.sp269">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o predlogu sklepa. Navzočih je 72 poslank in poslancev, za je glasovalo 27,
               proti 43.</p>
               <p><stage>(Za je glasovalo 27.)</stage> <stage>(Proti 43.)</stage></p>
               <p>Predlog sklepa ni sprejet.</p>
               <p>V skladu s predlogom poslanca Branka Mariniča bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               promet dr. Patricka Vlačiča ter ministra za finance dr. Franca Križaniča na poslansko
               vprašanje Branka Mariniča v zvezi s finančno sanacijo Slovenskih železnic.</p>
               <p>Gospod Marinič, v imenu poslanske skupine? Želi še kdo v imenu poslanske skupine?
               <stage>(Ne.)</stage></p>
               <p>Gospod Marinič, imate besedo.</p>
            </sp>
            <sp xml:id="SDZ5-Redna-25-2011-03-01.sp270">

               <speaker>BRANKO MARINIČ:</speaker>

               <p>Hvala lepa za besedo. Lep pozdrav vsem skupaj!</p>
               <p>Odgovora ministra za promet in tudi ministra za finance, ki sem ju dobil šele včeraj,
               poslansko vprašanje pa je bilo postavljeno že 31. januarja na prejšnji redni seji
               Državnega zbora, sta spodbudila dejstvo, da je treba o vsebini njunih odgovorov na
               temo o finančni sanaciji Slovenskih železnic opraviti razpravo v Državnem zboru.</p>
               <p>V Poslanski skupini Slovenske demokratske stranke smo zaskrbljeni, pravzaprav je bila
               napoved prvega strojevodje v slovenski Vladi 6. novembra na Otočcu, da bodo Slovenske
               železnice finančno sanirane do konca leta 2010. 16. decembra smo sprejemali spremembe
               Zakona o železniškem prometu, ki se je nanašal na vsebino investicij in
               reorganizacijo Slovenskih železnic, vse skupaj pod pogojem, da bodo Slovenske
               železnice finančno sanirane do konca leta 2010, kar pa se na veliko žalost ali
               presenečenje mnogih ni zgodilo. Tako so Slovenske železnice, to danes razkrivajo tudi
               mediji, v težkem finančnem položaju, pri poslovanju pa so v letu 2010 zabeležile
               20-milijonsko izgubo. Kako se je Vlada lotila finančne sanacije, je seveda drugo
               vprašanje, kajti dokumenti, ki kažejo na to, kako bi se naj Slovenske železnice
               finančno sanirale, in nekateri indici kažejo predvsem na dejstvo, da bi se lahko to
               zgodilo z zmanjšanjem investicij v javno železniško infrastrukturo, kar pa seveda ni
               bil utemeljen razlog v predlogu sprememb Zakona o železniškem prometu. Ker se na
               tirih slovenskih železnic odpirajo v tej povezavi tudi mnoge druge dileme in pomembna
               vprašanja, ki lahko pripeljejo nacionalnega prevoznika Slovenske železnice v nemogoč
               položaj, smo v Slovenski demokratski stranki prepričani, da Državni zbor opravi širšo
               razpravo, kjer bi dobili tudi nekatere odgovore in morda po nujnem postopku sprejeli
               še nekatere rešitve v korist Slovenskih železnic, predvsem pa velikemu številu
               zaposlenih, kajti sistem zaposluje danes okrog 10 tisoč zaposlenih in skrajni čas bi
               bil, da se tega lotimo... /izklop mikrofona/</p>
            </sp>
            <sp xml:id="SDZ5-Redna-25-2011-03-01.sp271">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o predlogu sklepa.</p>
               <p>Glasujemo. Navzočih je 69 poslank in poslancev, za je glasovalo 24, proti 43.</p>
               <p><stage>(Za je glasovalo 24.)</stage> <stage>(Proti 43.)</stage></p>
               <p>Predlog sklepa ni sprejet.</p>
               <p>V skladu s predlogom poslanca Milana Čadeža bo Državni zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za promet dr. Patricka Vlačiča na postavljeno poslansko vprašanje Milana
               Čadeža glede prometnih povezav.</p>
               <p>V imenu poslanske skupine, gospod Čadež? Želi še kdo v imenu poslanske skupine?
               <stage>(Ne.)</stage></p>
               <p>Gospod Čadež, imate besedo, izvolite.</p>
            </sp>
            <sp xml:id="SDZ5-Redna-25-2011-03-01.sp272">

               <speaker>MILAN ČADEŽ:</speaker>

               <p>Hvala za besedo, gospod predsedujoči. Lep pozdrav vsem, skupaj!</p>
               <p>Vsi dobro vemo, da so povezave med Gorenjsko in severno Primorsko v zelo slabem
               stanju. Gre predvsem za povezavo preko Sevške doline in tudi preko Poljanske doline.
               Lahko rečem, da so te ceste včasih tudi neprevozne.</p>
               <p>Predsednik Vlade je ob lanskem obiskumeseca maja obljubil, da bo cesta Zali log–Davča
               zgrajena v enem letu. Včeraj mi je pa gospod minister odgovoril, da bo cesta, ki je
               dolga dobrih sedem kilometrov, zgrajena šele do leta 2015. Tudi cesta po Poljanski
               dolini, predvsem cesta Trebija–Sovodenj, je v zelo slabem stanju. Tudi umeščanje nove
               terase četrte razvojne osi je od lanskega leta, meseca junija, po našem mnenju
               nerealno, kajti cena na kilometer presega 11 milijonov. To je pa takšna cena, kakršna
               je cena za tekoči kilometer izgrajene avtoceste v Sloveniji. Jaz sem ministra
               opozoril, da je v prihodnosti treba v javnost predlagati takšne projekte, ki so
               realno izvedljivi, ne pa takšne, da se v naravno okolje umešča tunele in pa viadukte,
               ki kvarijo naravni izgled in pa seveda grobo posegajo v naravo. Zato menimo v
               Poslanski skupini Slovenske demokratske stranke, da je nujno opraviti razpravo o
               povezavi med Gorenjsko in severno Primorsko.</p>
            </sp>
            <sp xml:id="SDZ5-Redna-25-2011-03-01.sp273">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želi kdo obrazložiti glas v lastnem imenu?</p>
               <p>Gospod Ziherl, izvolite.</p>
            </sp>
            <sp xml:id="SDZ5-Redna-25-2011-03-01.sp274">

               <speaker>MILENKO ZIHERL:</speaker>

               <p>Hvala za besedo.</p>
               <p>Ker prihajam tudi sam s tega področja in se zavedam problematike, razen tega na tem
               področju dobro sodelujemo tudi z vsemi štirimi župani, želim morda dopolniti to, kar
               je povedal kolega Milan Čadež. Namreč, vsi se spomnimo poplav na področju Železnikov,
               ki so jih odrezale od sveta. Še vedno nimajo ustrezne povezave. Na tem področju nima
               ustreznih povezav kar nekaj vasi, najbolj kričeča je vas Davča s petdesetimi
               šoloobveznimi otroki. Poleti imajo še nekako dobre povezave preko zelo strme ceste,
               pozimi pa je ta povezava praktično nemogoča. In v zvezi s sanacijo poplav je cesta v
               Davči še kako potrebna. Ljudje so seveda siti obljub. Velja povedati, da je sicer
               tam, lahko se tudi reče, da je demografsko ogroženo področje oziroma da lahko
               naredimo demografsko ogroženo področje, ker ti kraji so drugače kar v redu naseljeni.
               Če pa ne bo prometnih povezav, če ne bo perspektive, bo pa res postalo demografsko
               ogroženo področje.</p>
               <p>Drugi problem, ki ga je pa kolega Čadež izpostavil, je pa vsekakor prehod preko naših
               dolin, konkretno Poljanske doline na Primorsko. Poslovni subjekti so zainteresirani.
               Vsekakor si pa ne moremo privoščiti, da se pozimi vozi do Bovca, Kobarida po osem ur
               in več, ta prometna povezava še kako nujna. To je del četrte razvojne osi. Če pa se
               prihajajo z nerealnimi projekti, ki v lokalnem okolju zbujajo samo revolte, pa v tem
               ne vidim drugega kot kupovanje časa in odlaganje rešitve.</p>
               <p>Zato naj se v široki razpravi pripravi neke temelje, na katerih se bo ta žgoča
               problematika reševala, ker so ljudje že siti obljub. Od poplav je že kar... / izklop
               mikrofona/</p>
            </sp>
            <sp xml:id="SDZ5-Redna-25-2011-03-01.sp275">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Samo Bevk.</p>
            </sp>
            <sp xml:id="SDZ5-Redna-25-2011-03-01.sp276">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor!</p>
               <p>Te razprave ne bom podprl!</p>
               <p>9. februarja smo imeli na mojo pobudo na to temo razgovor z ministrom dr. Vlačičem v
               Cerknem, kjer je bil prisoten tudi poslanski kolega in župan Čadež. Dogovorjeno je
               bilo tudi, da se z ministrom za promet še enkrat srečamo, in to v relativno kratkem
               času, skupaj s predstavniki občine Cerkno in občine Gorenja vas - Poljane. Minister
               dr. Vlačič je včeraj tudi povedal, da bodo proučili tudi ceno te trase. Z
               optimizacijo je mogoče bistveno znižati stroške na kilometer iz 11 milijonov na dosti
               manj. Vendar, če hočemo imeti neko ambiciozno povezavo med Gorenjsko in Primorsko, to
               tudi nekaj stane. Jaz sem prepričan, da se bomo lahko dogovorili o umestitvi te trase
               med Cerknim in Hotavljam, na 4. razvojni osi v prostor, da ne bomo zamudili črpanja
               evropskih sredstev.</p>
               <p>Glede druge cestne povezave med Železniki, Davčo in Novaki pa je včeraj minister za
               promet dejal tudi to, da obstaja možnost za črpanje evropskih sredstev. Če bomo lahko
               za to cesto črpali evropska sredstva, bomo to cesto lahko dokončali pred letom 2015
               in ne tako, kot je danes dejal kolega. Minister je včeraj rekel, če bomo dobili
               evropska sredstva, bo ta cesta prej dokončana. Hvala lepa.</p>
            </sp>
            <sp xml:id="SDZ5-Redna-25-2011-03-01.sp277">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o predlogu sklepa. Glasovalo je 70 poslank in poslancev. 23 za, 45
               proti.</p>
               <p><stage>(Za je glasovalo 23.)</stage> <stage>(Proti 45.)</stage></p>
               <p>Predlog sklepa ni bil sprejet.</p>
               <p>Prehajamo na glasovanje o predlogu poslanca Marijana Pojbiča, da bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministra za delo, družino in socialne zadeve dr. Ivana Svetlika na poslansko
               vprašanje Marijana Pojbiča v zvezi z učinkovitim in pravičnim reševanjem prijav na
               inšpektoratu za delo Republike Slovenije. Gospod Pojbič v imenu poslanske skupine? Še
               kdo? Besedo ima gospod Pojbič, obrazložitev glasu.</p>
               <p>Izvolite.</p>
            </sp>
            <sp xml:id="SDZ5-Redna-25-2011-03-01.sp278">

               <speaker>MARIJAN POJBIČ:</speaker>

               <p>Spoštovani gospod podpredsednik.</p>
               <p>Ponovno sem predlagal širšo obravnavo o tem vprašanju, ker se je ponovno pokazalo, da
               je slab nadzor Ministrstva za delo, družino in socialne zadeve nad delovanjem
               inšpekcijskih služb. Tukaj je bilo zelo jasno, da je bilo v tem vprašanju
               izpostavljeno delovanje ministrstva in pa delovanje inšpekcijskih služb. Pokazalo se
               je in iz teh dokumentov, ki jih imam, izhaja, da je oboje zatajilo. 7 mesecev je
               minilo, odkar bi morale odreagirati inšpekcijske službe. Tudi nekaj mesecev po tem,
               ko je bilo o tem obveščeno Ministrstvo za delo, družino, socialne zadeve in invalide
               in praktično do postavljanja tega vprašanja včeraj, tisti, ki jih ta problem
               obremenjuje, niso dobili ustreznega odgovora, ne od inšpekcijskih služb ne od
               Ministrstva za delo, družino, socialne zadeve in invalide. Torej smo ponovno pred
               enim ključnim problemom, o katerem sem govoril že prej. Delovanje inšpekcijskih služb
               in pa ministrstva, nadzor ministrstva na delovanje inšpekcijskih služb, ki spadajo
               pod Ministrstvo za delo, družino, socialne zadeve in invalide je slabo. Je slabo in
               iz tega, kar dobivamo in prejemamo, torej te dokumente, ki jih prejemamo, je jasno
               razvidno, da ministrstvo kakor tudi inšpekcijske službe svoje delo zelo slabo
               opravljajo. Najverjetneje pa svoje delo opravljajo posamezni državni uslužbenci, ko
               gre za to, da lahko še poleg tistega dela, ki ga imajo plačanega iz državnega
               proračuna, zelo dobro zaslužijo še nekaj privat za svoje žepe. To pa se mi zdi,
               Poslanski skupini Slovenske demokratske stranke se pa to zdi povsem neokusno,
               nekorektno in nepošteno. Vemo točno, kaj je primarna naloga inšpekcijskih služb in
               njihovih ključnih vodstvenih delavcev. Oni so dolžni delovati v javnem interesu in to
               je njihova primarna naloga. Njihova primarna naloga zagotovo ni, da pridejo v službo,
               razmišljajo o tem, kako se bodo pripravili na naslednje predavanje. To je absurd.
               Mislim, da je ravno zaradi tega treba v Državnem zboru opraviti širšo obravnavo o tem
               problemu, da najdemo ustrezne rešitve, da se to v prihodnje več ne bi dogajalo, ko ob
               tem vsakokrat poslušamo, da so te službe podhranjene. Kako so lahko podhranjene, če
               za časa delovnih obveznosti hodijo okoli po privatnih službah predavati? To je absurd
               vseh absurdov, to se lahko zgodi samo v naši državi. Državni zbor je tisti, ki bi
               moral na to odreagirati. Moral bi na to odreagirati. In še enkrat pozivam vse
               poslanke in poslance, da to vprašanje podprejo in bomo na naslednji seji morda našli
               neko kvalitetnejšo rešitev za to vprašanje in za te probleme.</p>
            </sp>
            <sp xml:id="SDZ5-Redna-25-2011-03-01.sp279">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Glasujemo o predlogu sklepa. Navzočih je 68 poslank in poslancev, za je glasovalo 23,
               proti 43.</p>
               <p><stage>(Za je glasovalo 23.)</stage> <stage>(Proti 43.)</stage></p>
               <p>Predlog sklepa ni sprejet.</p>
               <p>Gospodu Milanu Čadežu se opravičujem, ker sem preskočil in dal najprej besedo gospodu
               Pojbiču.</p>
               <p>Zdaj dajem na glasovanje predlog poslanca Milana Čadeža, da zbor odloča o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za okolje in prostor dr. Roka Žarnića na poslansko vprašanje Milana Čadeža v
               zvezi z vrednotenjem zemljišč, po katerih potekajo kategorizirane lokalne ceste,
               javne poti in druge javne površine.</p>
               <p>Gospod Čadež, želite obrazložitev glasu v imenu poslanske skupine? Želi. Še kdo?
               <stage>(Ne.)</stage></p>
               <p>Gospod Čadež imate besedo, izvolite.</p>
            </sp>
            <sp xml:id="SDZ5-Redna-25-2011-03-01.sp280">

               <speaker>MILAN ČADEŽ:</speaker>

               <p>Hvala za besedo, gospod predsedujoči.</p>
               <p>Večina občin je po ustanovitvi v letu 1995 od svojih občin predhodnic pridobila med
               drugim tudi neurejeno stanje na področju lastništva prej zgrajenih lokalnih cest in
               pa tudi javnih poti in tudi ostalih javnih površin. Kar lepo število državljanov je
               pa tudi zemljiškoknjižnih lastnikov površin, ki so v naravi ceste oziroma druge javne
               površine, in bodo tudi zavezanci za plačilo davka. Državljani od občin zdaj zahtevajo
               geodetsko odmero lokalnih cest za ureditev lastništva nepremičnin in javnih poti ter
               pa seveda tudi plačilo odškodnin. Včeraj je gospod minister tudi ugotovil, da je to
               dediščina prejšnjega sistema, ko je bilo vse naše. In tudi, da je v Sloveniji kar 23
               tisoč nekategoriziranih javnih cest in pa poti, ki so v lasti državljanov. Zato
               menim, da bi si o tej problematiki, ki pesti čisto vse občine v Sloveniji, morali
               vzeti čas v parlamentu in se pač o tem detajlneje pogovoriti.</p>
            </sp>
            <sp xml:id="SDZ5-Redna-25-2011-03-01.sp281">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v svojem imenu? <stage>(Ne.)</stage> Dajem predlog sklepa na
               glasovanje.</p>
               <p>Glasujemo. Navzočih je 56 poslank in poslancev, za je glasovalo 20, proti 35.</p>
               <p><stage>(Za je glasovalo 20.)</stage> <stage>(Proti 35.)</stage></p>
               <p>Predlog sklepa ni bil sprejet.</p>
               <p>V skladu s predlogom poslanca Ivana Grilla bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               okolje in prostor dr. Roka Žarnića na poslansko vprašanje Ivana Grilla v zvezi z
               neupoštevanjem razsodb sodišč po uveljavitvi podeljenih koncesij za opravljanje
               dimnikarskih storitev.</p>
               <p>V imenu poslanske skupine? Želi še kdo v imenu poslanske skupine?</p>
               <p>Gospod Grill, imate besedo.</p>
            </sp>
            <sp xml:id="SDZ5-Redna-25-2011-03-01.sp282">

               <speaker>IVAN GRILL:</speaker>

               <p>Hvala lepa.</p>
               <p>Zadnje pol leta sem ministru za okolje v bistvu postavil že tretje vprašanje s
               področja številnih nepravilnosti pri opravljanju dimnikarskih storitev. Žal se ob
               vsakem vprašanju odpirajo nove nepravilnosti in nove ugotovitve. Zadnje vprašanje je
               v bistvu prav zaskrbljujoče, kajti nikakor ne moremo razumeti, da država oziroma
               Vlada Republike Slovenije ne upošteva razsodbe, pravnomočne razsodbe Upravnega
               sodišča. Gre za razsodbo iz leta 2009, ko je Upravno sodišče razveljavilo dve
               podeljeni koncesiji za opravljanje dimnikarskih storitev. Ti dve koncesiji sta bili
               pridobljeni na podlagi lažnih podatkov. To je potem Upravno sodišče ugotovilo in te
               koncesije razveljavilo. To je povsem podoben primer, kot je pridobila na podlagi
               lažnih podatkov zbornica fizioterapevtov, ki jo vodi gospa Kresal, ravno tako
               koncesijo, pa je tudi takrat ministrstvo oziroma država ni razveljavila. In tukaj je
               zgodba povsem enaka. In da je absurd in tudi anomalija še toliko večja, kaže tudi to,
               da je v letu 2010, v septembru, Upravno sodišče ponovno dalo državi rok 90 dni, da
               izda novo odločbo o opravljanju dimnikarskih storitev na področju občine Škofljica in
               občine Trebnje. Kljub temu država in Ministrstvo za okolje nista upoštevala te
               razsodbe. Zdaj so prizadete stranke že uveljavile tožbo za odškodnino in tik pred
               zdajci je izvršba, na podlagi česar bo zdaj morala država plačati za vsako tožbo za
               leto dni 100 tisoč evrov odškodnine. Da je temu tako, je tudi poziv okrajnega
               sodišča, ki poziva javno pravobranilstvo, da se naj opredeli, zakaj tega, kar je
               Upravno sodišče naložilo, ne upošteva. To je nedopustno in to kaže tudi na anomalijo
               na področju dimnikarskih storitev. Posledice tega so številni dimnikarski požari
               oziroma požari v dimnikih. Posledice takšnih anomalij se kažejo na področju celotne
               Slovenije. In glede na to, da gospod minister ni uspel in ni znal odgovoriti, zakaj
               država ni reagirala na razsodbo Upravnega sodišča, bi bilo njemu v pomoč in seveda
               tudi prav, da na to temo v Državnem zboru opravimo razpravo in ugotovimo, kje so
               razlogi, predvsem pa na kakšen način skušati rešiti to neurejeno področje. Zato
               pričakujem, da bomo ta predlog, to pobudo tudi podprli. Hvala lepa.</p>
            </sp>
            <sp xml:id="SDZ5-Redna-25-2011-03-01.sp283">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi kdo obrazložiti glas v svojem imenu? Ne.</p>
               <p>Glasujemo. Navzočih je 64 poslank in poslancev, za je glasovalo 22, proti 40.</p>
               <p><stage>(Za je glasovalo 22.)</stage> <stage>(Proti 40.)</stage></p>
               <p>Sklep ni sprejet.</p>
               <p>Prehajamo k zadnjemu predlogu. V skladu s predlogom poslanca Zvonka Laha bo zbor
               odločal o naslednjem predlogu sklepa: Državni zbor bo na naslednji seji opravil
               razpravo o odgovoru ministrice za kulturo Majde Širca na poslansko vprašanje Zvonka
               Laha v zvezi s predhodnimi arheološkimi raziskavami.</p>
               <p>Glasujemo. Navzočih je 67 poslank in poslancev, za je glasovalo 22, proti 43.</p>
               <p><stage>(Za je glasovalo 22.)</stage> <stage>(Proti 43.)</stage></p>
               <p>Sklep ni sprejet.</p>
               <p>S tem zaključujem to točko dnevnega reda.</p>
               <p>Prekinjam tudi 25. sejo zbora, ki jo bomo nadaljevali jutri ob 9. uri.</p>
               <p>Še eno obvestilo, kolegice in kolegi, članice in člani Odbora za finance in monetarno
               politiko, obveščam vas, da bo drugo nadaljevanje 36. seje odbora čez 15 minut, to je
               ob 20.05 v veliki dvorani na Tomšičevi. Hvala lepa. <stage>(SEJA JE BILA PREKINJENA 1.
                  MARCA 2011 OB 19.52.)</stage>
               </p>
            </sp>
         </div>
      </body>
   </text>
</TEI>
