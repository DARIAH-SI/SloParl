<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ5-Redna-05-2009-04-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="day">SZA|430509D554128E7BC12575A2003255E9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=430509D554128E7BC12575A2003255E9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-05-2009-04-20.DZ" n="05">
               <name>Redna</name>
               <date when="2009-04-20"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-05-2009-04-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">5. seja</stage>
            <stage type="date">(20. april 2009)</stage>
            <stage type="chairman">Sejo so vodili dr. Pavel Gantar, predsednik Državnega zbora, France Cukjati, mag.
            Vasja Klavora, Miran Potrč, podpredsedniki Državnega zbora.</stage>
            <stage type="time">Seja se je pričela ob 14.00. </stage>


            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim, da zasedete svoje sedeže. Pričenjam 5. sejo Državnega zbora Republike
               Slovenije, ki je bila sklicana na podlagi prvega odstavka 57. člena Poslovnika
               Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Zmago Jelinčič Plemeniti, Joško Godec, Roberto Battelli in Janja Klasinc.</p>
               <p>Na sejo sem vabil predsednika Vlade gospod Boruta Pahorja k 1. in 14. točki dnevnega
               reda, predstavnika Državnega sveta k 8. in 9. točki dnevnega reda, predsednika
               Nadzornega sveta RTV Slovenija k 12. točki dnevnega reda, predstavnika Sodnega sveta
               k 18. točki dnevnega reda ter predstavnike Vlade k vsem točkam dnevnega reda.</p>
               <p>Vse prisotne lepo pozdravljam!</p>
               <p>Prehajamo na določitev dnevnega reda 5. seje Državnega zbora. Predlog dnevnega reda
               ste prejeli s sklicem seje 10. aprila 2009. Predlogov za umik točke z dnevnega reda
               ali njegovo širitev nisem prejel, zato prehajamo na določitev dnevnega reda. Zboru
               predlagam, da za današnjo sejo določi dnevni red, kot ste ga prejeli s sklicem.
               Prehajamo na glasovanje. Prosim, proceduralno, gospod Sajovic.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik. Mene zanima, ali bodo pri točki Kazenski zakonik izpolnjeni
               poslovniški pogoji. Do obravnave je bila seja odbora že sklicana ali mogoče še bo?
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Torej, kot veste, se ta predlog tega zakona obravnava po nujnem postopku. To pomeni,
               da je čas za predložitev poročila pristojnega matičnega delovnega telesa do obravnave
               točke. Ta točka ostaja na dnevnem redu. Ali bo prišlo do te obravnave, pa bomo
               videli, ko bomo do te točke prišli. Več kot to se danes ne da povedati.</p>
               <p>Prosim, proceduralno.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa, za besedo, spoštovani predsednik. Vsem lep pozdrav! 16. aprila smo
               posredovali predlog na vaše ime za širitev dnevnega reda seje. Predlagali smo, da se
               na dnevni red uvrsti tudi Predlog sklepa o sestavi in imenovanju predsednika,
               podpredsednika ter članov in namestnikov preiskovalne komisije Republike Slovenije za
               ugotovitev politične odgovornosti nosilcev javnih funkcij, ki so bili odgovorni za
               pripravo in izvedbo štetja tako imenovanih izbrisanih v letu 2003 in 2009 zaradi
               suma, da so bili uradno objavljeni rezultati, izidi prirejeni političnim potrebam
               nekaterih nosilcev javnih funkcij in tako naprej, da ne berem dalje.</p>
               <p>Ugotavljam pa, da niste te naše zahteve uvrstili na to sejo oziroma tudi o njej
               najbrž ne bomo odločali kot o predlogu širitve dnevnega reda. Zanima me, zakaj točka
               ni uvrščena oziroma predlog ni uvrščen v okviru proceduralnih predlogov za spremembo
               seje oziroma spremembo dnevnega reda te seje. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prva seveda stvar je ta, da ta preiskovalna komisija še ni ustanovljena;
               bo danes, bo znotraj te seje. Hkrati nismo dobili ustreznega gradiva z imeni, o
               katerih bi lahko odločali, in jasno tudi takšna širitev, predlog za širitev, potem ko
               so bile določene točke dnevnega reda na petkovem kolegiju, potem do včeraj do
               dvanajste ure novega predloga s takšno možnostjo nismo dobili. Zato o tem predlogu
               širitve seveda danes ne moremo glasovati.</p>
               <p>Omenil bi tudi, mislim, da od dvajsetih preiskovalnih komisij v zadnjem času sta
               samo dve do sedaj bili takšni, kjer smo lahko hkrati z odlokom sprejeli tudi že
               članstvo oziroma sestavo članov takšne komisije. Zato sedaj prehajamo na glasovanje.
               Poslanke in poslance prosim, da preverite delovanje svoje glasovalne naprave, in
               sicer mora na desni strani vložene kartice goreti oranžna lučka. Glasujemo. Navzočih
               je 65 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je dnevni red 5. seje zbora določen. Prekinjam sejo zbora, ki jo bomo
               nadaljevali ob petnajsti uri s 1. točko dnevnega reda, torej z vprašanji poslank in
               poslancev, ministricam in ministrom. Hvala lepa.</p>
               <stage type="time">(Seja je bila prekinjena ob 14.06 in se je nadaljevala ob 15.00.)</stage>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Spoštovane kolegice in kolegi.</p>
               <p>Nadaljujemo oziroma prehajamo na <title>1. TOČKO DNEVNEGA REDA</title>, to je na <title>VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 29
               poslanskih vprašanj. Vrstni red postavljanja poslanskih vprašanje je določen na
               podlagi dogovora z vodji poslanskih skupin in v skladu 244. členom, drugim odstavkom
               245. člena in 247. členom Poslovnika Državnega zbora.</p>
               <p>Na prva štiri vprašanja poslancev opozicije in poslanca koalicije bo predsednik
               Vlade odgovarjal jutri, v torek, 21. aprila 2009 ob 10. uri. Vsak poslanec ima za
               postavitev vprašanja na voljo tri minute, predsednik Vlade, ministri, generalni
               sekretar Vlade odgovorijo na vprašanje v največ pet minutah. Če je vprašanje
               postavljeno več ministrom, imajo vsi skupaj na voljo pet minut za odgovore. Poslanec,
               ki ne bo zadovoljen z odgovorom, lahko zahteva dopolnitev odgovora, ne more pa
               postaviti dodatnega vprašanja. Poslanke in poslance prosim, da ste na to pozorni.
               Obrazložitev zahteve za dopolnitev odgovora poslanec postavi v dveh minutah,
               dopolnitev odgovora pa sme trajati največ tri minute. Poslanec, ki je postavil
               vprašanje, lahko zahteva, da se na naslednji seji o odgovoru predsednika Vlade,
               ministra ali generalnega sekretarja Vlade opravi razprava. O tem odloči Državni zbor
               brez razprave. V primeru, da poslanec na postavljeno vprašanje danes ne bo dobil
               odgovora, mu morajo predsednik Vlade, minister ali generalni sekretar Vlade v 30-ih
               dneh predložiti pisni odgovor. Poslanec, ki je postavil vprašanje, na katerega ni
               bilo odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo Državnega zbora.</p>
               <p>V zvezi s to točko so se za danes opravičili naslednje ministrice in ministri: dr.
               Patrick Vlačič, minister za promet, dr. Igor Lukšič, minister za šolstvo in šport,
               dr. Matej Lahovnik, minister za gospodarstvo, dr. Franc Križanič, minister za
               finance, gospod Samuel Žbogar minister za zunanje zadeve in gospod Karl Viktor
               Erjavec, minister za okolje in prostor od 17. ure dalje.</p>
               <p>Prehajamo na postavitev poslanskih vprašanj.</p>
               <p>Proceduralno, prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Gospod predsednik, zdaj, ko ste navedli, koliko ministrov je odsotnih, sprašujem:
               Ali je Vlada že padla?</p>
               <p>Običajno, nekateri od teh ministrov, ki ste jih navedli, so napovedali izstop iz
               Vlade in, zgleda, da že uresničujejo to. Dokler Vlada ne pade, bi morali tisti, ki
               niso upravičeno zadržani, sedeti tu, pred poslanci in odgovarjati na poslanska
               vprašanja. Če pa je Vlada padla in razpadla koalicija, potem je pa treba najprej zbor
               obvestiti.</p>
               <p>Zgleda, da je Vlada razpadla.</p>
               <p>Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Odgovor je enostaven: Vlada ni padla in vas naj preveč ne skrbi. Če bi padla, bi
               padla v tem zboru in ne drugje. Kar zadeva udeležbo, moram tudi jaz reči, da gotovo
               ne moremo biti srečni pri takšnem številu opravičeno odsotnih ministric in ministrov.
               Dejstvo je, da so nekaterih na potovanjih v tujini. Vlado bomo pa opozorili na to, da
               so poslanska vprašanja izjemno pomemben dejavnik parlamentarne demokracije in da je
               temu treba posvetiti ustrezno pozornost.</p>
               <p>Prehajamo na predstavitev poslanskih vprašanj. Najprej bi moral dr. Patrick Vlačič
               odgovarjati na poslansko vprašanje s prejšnje seje, ker je odsoten, bo to moral
               storiti prihodnjič. Razen če poslanca, to sta gospod Franci Kek in Peter Verlič, ne
               zahtevata pisnega odgovora. Gospod Kek, prosim.</p>
            </sp>
            <sp who="SDZ5:KekFranci">

               <speaker>FRANCI KEK:</speaker>

               <p>Hvala za besedo. Prosil bi za pisni odgovor.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. To bomo sporočili in od ministra boste dobili pisni odgovor.
               Proceduralno, gospod Tanko.</p>
            </sp>
            <sp who="SDZ5:TankoJože">

               <speaker>JOŽE TANKO:</speaker>

               <p>Hvala lepa. No, jaz razumem to zelo korektno pripombo kolega poslanca Jerovška na to,
               da se ministri ne udeležujejo odgovorov na poslanska vprašanja. To, da je od 18
               ministrov, mislim, da prisotnih 6, kaže na to, da je tu samo tretjina Vlade. In glede
               na to, da smo v petek imeli kolegij, ko smo določali dnevni red in ste potem na
               osnovi teh dogovorov na kolegiju tudi na novo razporedili posamezne točke, kdaj se
               bodo posamezne zadeve obravnavale od ponedeljka do petka, potem bi bilo zelo
               korektno, da bi nas v petek opozorili, da tri četrtine ali pa dve tretjini vladne
               ekipe ne bo prisotne. Lahko bi to točko, tako kot ste odgovore predsednika Vlade
               prestavili na torek, in tudi odgovore ministrov prestavili na nek drug dan. Mislim,
               ko takole gledamo razpuščeno vladno ekipo, da to ni primerno in tudi naši javnosti se
               daje s tem zelo slabo sporočilo. Očitno zgleda, kot da dve tretjini vladne ekipe
               izvaja belo stavko in se ne udeležujejo sej in ne odgovarjajo. V primeru pa, če imajo
               druge obveznosti, bi pa zlahka na kolegiju povedali in bi to točko prestavili na nek
               drug dan, da bi se lahko normalno in v miru točka odvila, tako kot je predvideno.</p>
               <p>Predlagam, spoštovani predsednik Državnega zbora, da v vseh naslednjih primerih, ko
               boste ugotovili, da veliko ministrov ne bo prisotnih, tudi ustrezno uredite obravnavo
               poslanskih vprašanj. To bi bilo najbrž dobro, ker poslanska vprašanja niso sama sebi
               namen, ampak imajo neko vsebino in bi bilo treba tem zadevam tudi ustrezno
               prilagoditi delo Državnega zbora. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod Tanko. Odsotnost je opravičilo 6 ministric oziroma ministrov, za
               ostale pričakujem, da se bodo pojavili in da bodo tu v dvorani. Proceduralno želi še
               gospod Verlič. Prosim.</p>
            </sp>
            <sp who="SDZ5:VerličPeter">

               <speaker>DR. PETER VERLIČ:</speaker>

               <p>Hvala lepa. Glede na to, da sem postavil vprašanje ministru za promet v zvezi z
               zamrznitvijo evropskih sredstev za avtocestni program in zaradi te povezanosti,
               domnevne povezanosti, z vinjetnim sistemom diskriminatornosti. To sem pričakoval,
               zato sem postavil vprašanje ustno, ker je vprašanje izredno pomembno, da bi lahko
               minister čim prej odgovoril. Na to vprašanje sem čakal odgovor na prejšnji seji
               Državnega zbora, nisem dobil odgovora, danes se minister za promet zopet opravičuje.
               Na tem mestu bi rad povedal, da mi minister za promet ni odgovoril niti na pisno
               poslansko vprašanje v roku 30 dni - torej kar se tiče konflikta interesov predsednika
               nadzornega sveta Slovenskih železnic Andreja Godca. Torej, to kaže na - ne vem<gap n="..."/>
               Predsednik Vlade je rekel, da bodo ministri preživeli v Državnem zboru več kot pa na
               Vladi in me zdaj to čudi in res prosim, da boste ostro zastavili besedo pri Vladi, da
               bodo ministri prišli in nam odgovarjali na vprašanja. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala. Proceduralno, gospod Pukšič. Prosim.</p>
            </sp>
            <sp who="SDZ5:PukšičFranc">

               <speaker>FRANC PUKŠIČ:</speaker>

               <p>Hvala lepa, gospod predsednik. Kolegice in kolegi, ministrice in ministri Vlade!</p>
               <p>Predlagam, da poslanska vprašanja, tako kot je prestavljeno za predsednika Vlade
               jutri ob 10., prestavimo tudi poslanska vprašanja ministrom. To je v skladu s 65.
               členom Poslovnika Državnega zbora. Iz naslednjih razlogov, in sicer, nismo dobili
               informacij, kje so, ali so ministri opravičeno odsotni in se danes ne udeležujejo
               seje Državnega zbora, ampak po nekaterih informacijah naj bi vsaj nekateri bili danes
               na seji Mestnega sveta Ljubljane. In glede na to, da se tam razpravlja o temi, ki bi
               trajno obeležila zločine zoper človeštvo, in ker je danes tudi rojstni dan enega
               največjih diktatorje v zgodovini človeštva, Hitlerja, mislim, da bi že iz tega
               naslova morale poslanke in poslanci protestno ne postaviti tudi tem, ki so tu, in
               niso za to krivi, poslanskih vprašanj, ker Ljubljana ni samo mesto meščank in
               meščanov, ampak Ljubljana je tudi glavno mesto Republike Slovenije, torej vseh
               državljank in državljanov. Zato kot poslanec Državnega zbora, ki imam poslansko
               vprašanje za visokošolskega ministra, če ne boste točke prekinili, javno in jasno
               povem, da protestiram na tak način, da mu ne bom postavil poslanskega vprašanja.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Tega proceduralnega predloga o prekinitvi oziroma o premestitvi te točke ne morem
               dati na glasovanje, kar se je točka že začela. <gap n="..."/><stage>/Oglašanje iz klopi./</stage> Ne, ne morete
               gospod Pukšič, točka se je začela. Pred obravnavo točke bi lahko predlagali, da se
               točki premestita, vendar to sedaj več ni mogoče. <gap n="..."/><stage>/Oglašanje iz klopi./</stage>
               Nadaljujemo, gospod Pukšič.</p>
               <p>Minister za kmetijstvo, gozdarstvo in prehrano dr. Milan Pogačnik odgovarjal najprej
               na vprašanje mag. Radovana Žerjava v zvezi s prirejo mleka. Prosim, gospod minister.
               Proceduralno gospod Sajovic, se opravičujem.</p>
            </sp>
            <sp who="SDZ5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa, predsednik. Hotel sem pokazati dobro voljo, pa se temu vprašanju
               proceduralnemu odreči, ker ste spregledali, pa nič hudega. Moja proceduralna pobuda
               je, da s to sejo čim prej nadaljujete. Ker sem poslanec že drug mandat, imam iz
               preteklega mandata kar nekaj dobrih spominov in izkušenj, ko je bila tista klop pred
               menoj bistveno bolj prazna. Ta trenutek vidim tamle tri ministrice in štiri ministre
               dela voljne, 32 postavljenih poslanskih vprašanj in zagotovo bo na vsa ta vprašanja
               odgovorjeno.</p>
               <p>Kar pa se tiče 1. aprila, je že mimo, pa tudi nek datum neke sporne osebe iz
               zgodovine, ki ga omenjate, mislim, da si ne zasluži pozornosti v Državnem zboru.
               Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Sedaj pa gospod minister, dr. Milan Pogačnik. Prosim za odgovor na
               poslansko vprašanje mag. Radovana Žerjava v zvezi s prirejo mleka.</p>
            </sp>
            <sp who="SDZ5:PogačnikMilan">

               <speaker>DR. MILAN POGAČNIK:</speaker>

               <p>Hvala lepa, gospod predsednik. Gospod poslanec Radovan Žerjav je postavil vprašanje:</p>
               <p>Kakšne ukrepe predvidevamo na Ministrstvu za stabilizacijo sektorja prireje in
               pridelave mleka v Sloveniji ob močnem znižanju odkupnih cen mleka?</p>
               <p>Za uvod bi želel povedati naslednje: da se v Sloveniji v zadnjih letih zmanjšuje
               število rejcev, ki proizvajajo mleko, kajti v Sloveniji teče intenziven proces
               prestrukturiranja v sektorju mleka, ki se izkazuje v povečevanju proizvodnje na
               kmetijskih gospodarstvih in na zmanjševanju števila kmetijskih gospodarstev s
               proizvodnjo mleka. To je podoben proces, ki se tudi dogaja v nekaterih drugih novih
               članicah Evropske unije.</p>
               <p>Tako je v letu 2002-2003 13.900 rejcev dalo v mlekarne 473 milijonov kilogramov
               mleka, v letih 2008-2009 pa je 8.000 rejcev oddalo okoli 519.000 milijonov kilogramov
               mleka. Količina mleka se povečuje, res pa, da število rejcev pada, skratka nekateri
               manjši predajajo to pač v večje proizvodnje sisteme, s tem pa se tudi veča tržna
               naravnanost in tudi ekonomika. Ta proces prestrukturiranja se bo nedvoumno še
               nadaljeval in se bo izražal v koncentraciji rej na kmetijskim gospodarstvu. Slovenija
               kljub temu še vedno zaostaja za povprečno velikimi gospodarstvi v Evropski uniji. V
               Sloveniji je približno 12 krav na kmetijsko gospodarstvo, v Evropi 20, v 27-erici in
               15-erici pa 50.</p>
               <p>Glede odkupnih cen, te so se res spremenile. Razlogi so različni. Visoke cene so
               bile v preteklem obdobju. Vemo, da so bile leta 2007 in 2008 izjemno visoke odkupne
               cene za mleko. Potem gre za znižanje cen krme in energentov, kar nekako blaži
               posledice krize, gre za globalno finančno krizo in za višjo proizvodnjo v nekaterih
               državah izven Evropske unije in podobno. Slovenija se kot del skupnega trga tem
               nastalim razmeram ni izognila, vendar kljub vsemu, če primerjamo cene odkupnega mleka
               v Sloveniji, so bile v letu 2008 33 centov na liter, medtem ko smo v letu 2009,
               januarja, evidentirali manjši padec, ne izrazitega padca, tako da je cena januarja
               2009 znašala 30,41 centra za liter.</p>
               <p>Kljub temu je ne samo Slovenija, tudi Evropska unija pripravila seznam ukrepov
               stabilizacije. Slovenija se je skupaj z Avstrijo, Madžarsko, Slovaško in Nemčijo
               odločila, da pripravi za zadnje zasedanje evropskih kmetijskih ministrov poseben
               memorandum, v katerem je predlagala številne ukrepe, s katerimi bi ublažili krizo na
               področju proizvodnje mleka. Del teh ukrepov je bilo upoštevanih, ukrep, ki pa govori,
               recimo, o zaustavitvi prehitrega menjavanja kvot, pa je bil s strani komisije
               odklonjen. Vsekakor so ukrepi, ki se izvajajo v Evropski uniji in tudi pri nas,
               podpora zasebnemu skladiščenju masla, intervencijski odkup masla in posnetega prahu,
               pa tudi izvozne spodbude.</p>
               <p>V Sloveniji smo pripravili tudi druge ukrepe v okviru programa razvoja podeželja za
               2007-2013, ki so predvsem namenjeni podpori pri naložbah in v prireji mleka. Gre za
               ukrepe, ki imajo naslov dodajanje vrednosti kmetijski in gozdarski proizvodnji, tu je
               bilo razpisano kar za 28 milijonov evrov različnih oblik možnosti, na katere lahko
               konkurirajo pridelovalci mleka. Maja 2009 bo objavljen novi razpis za naložbe
               kmetijskega gospodarstva, ki bodo vključevale tudi naložbe v prirejo mleka, to so, na
               primer, naložbe mladih prevzemnikov kmetij, naložbe v prosto rejo na ekoloških
               kmetijah ter naložbe v živinorejo. Sredstva bodo znašala približno 12 milijonov
               evrov. So pa še nekateri drugi ukrepi na nacionalnem nivoju, kot je sofinanciranje
               mlečnih prog, s katerimi bi rejcem v odročnih krajih delno pokrili stroške za prevoz
               mleka. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Minister dr. Milan Pogačnik bo odgovoril še na poslansko vprašanje
               gospoda Gvida Kresa v zvezi s sredstvi za odpravo posledic neurja, pri čemer vas
               opozarjam, gospod minister, da imate na razpolago samo še dve minuti in pol.</p>
            </sp>
            <sp who="SDZ5:PogačnikMilan">

               <speaker>DR. MILAN POGAČNIK:</speaker>

               <p>Glede vprašanja gospoda Gvida Kresa, zahvaljujem se za vprašanje - gre za
               lanskoletna neurja. Zelo kratek čas mi je na razpolago, se bom potrudil - kakorkoli
               že. V lanskem letu je bilo z namenom zagotavljanja ekonomske varnosti kmetij za
               sofinanciranje zavarovalnih premij namenjeno 7 milijonov 700 tisoč evrov, to je 40%
               sofinanciranje zavarovalnih premij. V letošnjem letu smo to kvoto povečali na 50%.
               Ker so v lanskem letu bila tri hujša neurja, je Vlada Republike Slovenije Upravi
               Republike Slovenije za zaščito in reševanje naložila, da oceni te škode. Na podlagi
               pridobljenih podatkov se je Ministrstvo za kmetijstvo, gozdarstvo in prehrano
               odločilo za predplačilo dela neposrednih plačil tistim kmetijskim gospodarstvom, ki
               so bila bistveno prizadeta v lanskih neurjih. Sredstva v višini 4 milijone evrov so
               bila izplačana v oktobru lanskega leta po potrditvi s strani Komisije Evropske unije.</p>
               <p>Na ministrstvu je bil tudi izveden javni razpis za dodeljevanje sredstev iz naslova
               ukrepa posodabljanja kmetijskih gospodarstev za obnovo kmetijskih poslopij in drugih
               stavb ter objektov, namenjenih za kmetijske namene, ter trajnih nasadov oljčnikovih
               melišč, ki so bili poškodovani v naravnih nesrečah v letu 2008. Okvirna višina
               nepovratnih sredstev je znašala 2 milijona, razpis še ni zaključen, torej sredstva še
               niso porabljena.</p>
               <p>Ministrstvo je tudi na podlagi podatkov, ki so jih pridobili od Uprave za zaščito in
               reševanje, pripravilo tudi program odprave posledic škode na poškodovanih kmetijskih
               zemljiščih, gre za poseben ukrep, in to zgodbo nekako pripravlja Ministrstvo za
               okolje in prostor in državna komisija za odpravo posledic škod na stvareh in tudi ta
               je imenovana pri Ministrstvu za okolje in prostor.</p>
               <p>Skupna potrebna sredstva za obnovo zemljišč za vsa tri neurja znašajo pet milijonov
               evrov, s programom za 2009 je bil zagotovljen 1 milijon pa še nekaj denarja, ostala
               sredstva pa bodo poravnana, izplačana do leta 2012.</p>
               <p>Enako je tudi za sanacijo gozdov, tudi to je bilo vaše vprašanje. Zavod za gozdove
               je izdelal sanacijske načrte,<gap n="..."/><stage>/Opozorilni znak za konec razprave.../</stage><gap n=".."/>, ki
               predvidevajo sanacijo v letih 2008-2009 in 2010.</p>
               <p>V letu 2008 je bilo s sklepom vlade namenjenih iz proračunske rezerve milijon 42
               tisoč evrov, od tega zneska je bilo porabljenih<gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod minister. Prehajamo na vprašanja poslank in poslancev. Dr. Vinko
               Gorenak bo postavil vprašanje ministru za pravosodje. Prosim.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Za ministra imam dve vprašanji, dal sem ju tudi pisno. Prvo se nanaša na
               vlogo, pomen in delo Sveta za kaznovalno pravo, drugi pa na javni razpis. Namreč,
               Delo je v petek ali soboto objavilo podatke o zelo zanimivem javnem razpisu, o
               katerem bom govoril v drugem delu svojega vprašanja.</p>
               <p>Kar se tiče Sveta za kaznovalno pravo, gospod minister, je situacija takšna, da ga
               zelo pogostokrat omenjate v Državnemu zboru. Svet za kaznovalno pravo vam je svetoval
               Kazenski zakonik, vam je svetoval tudi Zakon o odvetništvu in tako dalje; pa vendarle
               se sprašujem, kaj je s Svetom za kaznovalno pravo - kaj sploh to je? Namreč, v tej
               državi imamo sodišča, ki dajejo načelna mnenja v tej državi, imamo Državni zbor, ki
               sprejme avtentične razlage posameznih zakonov - vam pa svetuje Svet za kaznovalno
               pravo. Svet za kaznovalno pravo vodite vi, vi ste politik in to pomeni, da je Svet za
               kaznovalno pravo tipični politični organ. Kot tipičen političen organ ne more dajati
               strokovnih mnenj, s tem se verjetno lahko strinjamo.</p>
               <p>Priporočil vam je Zakon o odvetništvu - vemo, kakšen je bil cilj Zakona o
               odvetništvu, povsem drugačen kot tisto, kar ste zapisali: cilj Zakona o odvetništvu
               je bil polnjenje odvetniških žepov. Priporočil vam je novelo kazenskega zakonika, ki,
               kot veste, sem ga ustavil kot predsednik Odbora za notranjo politiko in še vedno sem
               prepričan, da sem ravnal prav. Namreč, vse službe, od Višjega sodišča do
               Zakonodajno-pravne službe Vlade in ne nazadnje do Zakonodajno-pravne službe
               parlamenta so rekle, da je s Kazenskim zakonikom dr. Lovra Šturma vse v redu, ta svet
               pa vam daje torej napačne, povsem napačne, signale.</p>
               <p>Sprašujem:</p>
               <p>Kako je s Svetom in koliko denarja porabljate za njega?</p>
               <p>Izjemno me je zbodel tudi javni razpis, objavljen - pomislite, spoštovane poslanke,
               poslanci, da ne bo pomote - objavljen 14. in javni razpis velja do 17. tega meseca.
               Pomeni tri dni! Tri dni za objavo tega razpisa! Gospod minister, vi iščete tukaj
               svetovanje za področje strateških odnosov z javnostmi. Poudarjam: svetovanje, ne
               izvajanje nalog! In za to ponujate devetindvajset tisoč evrov. Devetindvajset tisoč
               evrov za svetovanje na področju odnosov z javnostjo v enem letu! Oprostite, gospod
               minister, gospod Borut Pahor je lahko še dvajset let predsednik Vlade in še dvajset
               let lahko varčuje - kar jaz spoštujem, da varčuje na kavah - pa vendarle ne bo
               privarčeval toliko, kolikor boste vi vrgli skozi okno s tem javnim razpisom.</p>
               <p>Preberite si še točko 2. Namreč, v točki 4 je rok s pogoji za oddajo ponudb celo
               <q>"copy - paste"</q>, tu govorite pa o notranjih revizijskih poročilih; se pravi, čista
               neumnost. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Preden dam besedo ministru, vas moram, spoštovani, cenjeni kolega dr. Gorenak,
               opozoriti, da je mogoče postaviti samo eno vprašanje. Vi ste govorili o dveh
               vprašanjih, jaz sam pred seboj nimam vprašanja tako bi rekel, da je minister dolžan
               odgovoriti samo na eno vprašanje. Seveda so lahko podvprašanja in tako naprej, vendar
               gre samo<gap n="..."/> Če pa želite še dodatno ali drugo vprašanje, pa morate to postaviti
               oziroma prijaviti to vprašanje seveda za naslednjo sejo. Besedo ima minister za
               pravosodje, gospod Aleš Zalar. Prosim.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa, gospod predsednik. Hvala tudi vam, gospod Gorenak, za vprašanje.</p>
               <p>Najprej glede Sveta za kaznovalno pravo. Ta svet je bil oblikovan na podlagi 20.
               člena Zakona o državni upravi. Naj vas spomnim, da ta člen določa, da lahko minister,
               katerikoli minister, za obravnavo strokovnih vprašanj z upravnih področij ministrstva
               oziroma za svetovanje pri oblikovanju politik ustanovi strokovni svet kot svoje
               strokovno posvetovalno telo. Torej, ne gre za političen organ, gre za
               strokovnoposvetovalni organ, ki ga predvideva zakon, ki ga je sprejel Državni
               zbor.</p>
               <p>Ministrstvo za pravosodje je po zakonu pristojno, med drugim, za pripravo predpisov
               s področja kaznovalnega prava. In prav v ta namen je bil ustanovljen ta svet - da
               svetuje pri pridobivanju stališč in mnenj glede predpisov in politik na področju
               kaznovalnega prava. To torej ni neka delovna skupina, ki bi pisala spremembe ali
               dopolnitve posameznih zakonov, ampak je to skupina ekspertov, ki naj bi imela celovit
               pregled nad stanjem na tem področju, zlasti glede na to, kako občutljivo je področje
               kaznovalnega prava in kako pogoste so spremembe, ki se na tem področju dogajajo in ki
               jih ta Vlada tudi načrtuje. Ta organ, torej, kot posvetovalno telo ministra, nima
               nobene neposredne vloge v razmerju do drugih vej oblasti. On torej daje samo svoja
               strokovna mnenja glede tistih nalog, ki jih po zakonu ima minister oziroma
               ministrstvo.</p>
               <p>V zvezi s samim delom tega sveta, bi vas rad popravil, kajti Svet ni pristojen in ni
               bil zaprošen, da da kakršnokoli mnenje glede Zakona o odvetništvu, ker to področje
               seveda ne spada v področje kaznovalnega prava - in se Svet o tem vprašanju tudi ni
               izrekel. Izrekal pa se je o vprašanju Kazenskega zakonika, o vprašanju Zakona o
               kazenskem postopku, Zakona o izvrševanju kazenskih sankcij in se bo v prihodnosti
               tudi še glede prekrškovne zakonodaje.</p>
               <p>Glede sredstev za delo Sveta lahko povem, da so predvidena sredstva samo, kolikor
               gre za povračilo potnih stroškov tistim članom Sveta, ki niso zaposleni v državnih
               organih. Nobena druga sredstva niso predvidena za ta namen, doslej tudi izplačana
               niso bila. Doslej sta bili dve seji in obakrat je ena članica Sveta, ki ni iz
               Ljubljane, priglasila te potne stroške. Znašali so enkrat 27 evrov in drugič 37
               evrov. In samo ta sredstva, torej za povračilo potnih stroškov, so tudi predvidena za
               delovanje Sveta, za katerega sicer administrativno-tehnične naloge opravlja
               neposredno ministrstvo.</p>
               <p>Glede javnega razpisa za izvajanje storitev strateškega svetovanja in aktivnosti s
               področja odnosov z javnostmi pa naj vam povem najprej to, da ta javni razpis ni
               povezan z delovanjem Sveta za kaznovalno pravo, čeprav seveda ni izključeno, da ne
               bi, na primer v situaciji, ko bi bila pripravljena tako imenovana velika novela
               kazenskega postopka bilo treba tudi opraviti določeno strateško komuniciranje, glede
               na to, kako velike spremembe se na tem področju predvidevajo.</p>
               <p>Glavni razlogi, zakaj je Ministrstvo za pravosodje objavilo ta razpis, so drugje.
               Namreč, Slovenija z majem tega meseca pričenja predsedovati Svetu Evrope. In
               Ministrstvo za pravosodje ima po vladnem programu na tem področju izjemno velike in
               široke zadolžitve, ki se v določeni meri celo lahko primerjajo z obdobjem
               predsedovanja EU. Drugi razlog je bil ta, da smo na Ministrstvu za pravosodje
               ugotovili, da imamo velike težave pri komuniciranju z javnostjo v zvezi s področjem
               prava EU. Čeprav po naši oceni približno 60% vse normativne dejavnosti Ministrstva za
               pravosodje odpade na področje prava EU, je tu zanimanje javnosti za vprašanja, ki jih
               to pravo ureja, in posledično tudi razumevanje tega prava, zelo slabo. Mi torej
               želimo na teh zelo osredotočenih področjih bistveno okrepiti razumevanje javnosti,
               kaj in katere predpise pripravlja ta država - bodisi doma, bodisi kot članica EU - na
               kakšen način bodo ti predpisi dosegli ljudi, kaj lahko ljudje v zvezi s tem
               pričakujejo in podobno. V določenem delu se bo to vprašanje lahko nanašalo tudi na
               nekatere pomembnejše nacionalne zakonodajne projekte. Rok za objavo razpisa pa je
               določen v skladu z zakonom <gap n="...."/><stage>/Izključen mikrofon./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Prosim, dr. Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Najprej pojasnilo. Seveda je poslansko vprašanje bilo postavljeno prav,
               gospod predsednik, tudi minister je to tako razumel in odgovoril v sklopu, za kar se
               zahvaljujem.</p>
               <p>Poglejte, gospod minister, svet za tako imenovano kaznovalno pravo - jaz sprejemam
               tisti del odgovora, ko govorite o zakonu o odvetništvu. Vi verjetno niste o tem
               posebej govorili, ampak jaz se bojim, da je s tem Svetom za kaznovalno pravo nekaj
               hudo narobe. Namreč, če grem kronološko. Vi najprej izjavite na televiziji: <q>"Šturmov
               zakon ne omogoča kaznovanja mladoletnikov."</q>, izdajate vsem slovenskim mladoletnikom
               zeleno luč, da lahko kradejo - po domače povedano - saj ne bodo kaznovani. In potem
               se oglasi Svet za kaznovalno pravo, ki sto - ali skoraj stoprocentno enotno ugotovi,
               da je to res, in trdi Svet za kaznovalno pravo, da je to res. Torej, imamo strašno
               pravno praznino v kazenskem zakoniku. Vi to povzamete, pridete na Vlado, in to zelo
               jasno poveste na Vladi in Vlada sprejme spremembo kazenskega zakonika. In po nujnem,
               hitrem postopku priletimo v parlament. Ob tem, da Zakonodajno-pravna služba Vlade
               reče: <q>"Ne, pravne praznine ni!"</q> Potem reče Zakonodajno-pravna služba parlamenta: <q>"Ne,
               pravne praznine ni."</q> Višje sodišče v Ljubljani odloči: <q>"Ne, pravne praznine ni."</q> A vi
               vztrajate na spremembah Kazenskega zakonika, vezanih na mnenje tega sveta. To se mi
               zdi absurdno, zato sem tudi počakal, da vam pojasnim, z delom odbora.</p>
               <p>Mislim pa, kar se tiče drugega dela, to pa je ta javni razpis, gospod minister, v
               tem javnem razpisu ni niti ene besede o tem, kaj bodo delali. V tem javnem razpisu
               piše samo to, da bo najugodnejši ponudnik ta in ta - tisti, ki bo - dobil 29 tisoč
               <stage>/opozorilni znak za konec/</stage> evrov. Nikjer ne piše, z eno besedo ni omenjena Evropska
               unija, z eno besedo ni omenjenega ničesar. Ta denar bi bilo bistveno bolje dati
               tistim ljudem, ki danes težko živijo, veste. Zato vas dodatno sprašujem<gap n="..."/> <stage>/Izklop
               mikrofona./</stage></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Minister Zalar, prosim.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>V zvezi s konkretnim vprašanjem o odločitvi Sveta za kaznovalno pravo oziroma o
               njegovem mnenju naj vam povem, da je bilo obratno res: najprej je svet sprejel mnenje
               o tem, kaj meni v zvezi s Kazenskim zakonikom, in šele potem sem kot minister o tem
               govoril tudi v javnosti. Ta mnenja so zelo različna. Tudi mnenja sodišč so različna,
               tako prvostopenjskih kot pritožbenih. To se vidi iz tega, da je zdaj sodišče tisto,
               ki je zahtevalo oceno ustavnosti Kazenskega zakonika. In Ustavno sodišče obravnava to
               vprašanje in upam, da ga bo obravnavalo absolutno prednostno, glede na pomen tega
               vprašanja. Obstajajo velike razlike v razumevanju, kateri Kazenski zakonik velja, če
               sploh velja. Zakonodajno-pravna služba v parlamentu in vladna Zakonodajno-pravna
               služba trdita, da naj bi veljal novi kazenski zakonik. Po razlagah, ki jih zavzemajo
               sodišča, naj bi veljal stari kazenski zakonik. Po nekaterih razlagah nekaterih sodišč
               naj ne bi veljal noben kazenski zakonik. Po mnenju večine članov Sveta za kaznovalno
               pravo naj bi šlo za tako pravno praznino, da je ni mogoče zapolniti z interpretacijo,
               glede na to, da velja tu temeljno pravno načelo <q>"lex certa"</q> v kaznovalnem pravu.
               Skratka, gre za precejšnjo negotovost. Če do te spremembe Kazenskega zakonika - in
               zdaj se opravičujem, ker se pravzaprav pogovarjamo o temi, ki bi morala biti
               obravnavana na vašem odboru, vendar ni bila, ker ste sejo prekinili -, če torej
               pustimo stanje tako, kot je, se lahko zgodi, da imamo danes v tem trenutku abolicijo,
               kar pomeni, da nihče ne more biti kaznovan, če je mladoletnik, za katerokoli kaznivo
               dejanje. In to so bili razlogi, zaradi katerih je bilo po mojem mnenju prav, da je
               Svet za kaznovalno pravo o tem tudi opravil razpravo in podal svoje mnenje.
               Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, dr. Gorenak.</p>
            </sp>
            <sp who="SDZ5:GorenakVinko">

               <speaker>DR. VINKO GORENAK:</speaker>

               <p>Hvala lepa. Jaz bom prosil za razpravo po 246. členu. Zakaj? Prvič zato, ker sem
               zdaj pa še toliko bolj prepričan, gospod predsednik, da sem ravnal prav. Ob tako
               različnih mnenjih bomo pa res počakali mnenje Vrhovnega sodišča, če ne Ustavnega
               sodišča. In prepričan sem, da je tako prav. Hvala za pomoč pri tej moji odločitvi. In
               zakaj še predlagam, da se o tem pogovorimo v splošni razpravi? Zaradi tega, gospod
               minister, tudi v drugem delu vprašanja niste rekli nobene besede o tem javnem
               razpisu. Ta javni razpis je po moji oceni treba takoj umakniti, ker ta javni razpis
               sodi k Kosu, Dragu Kosu, da ga pogleda, zlasti z vidika, za koga je <q>"naštela"</q>, vi pa
               niste nič odgovorili, zdaj v drugem delu, glede tega javnega razpisa. 29.000 evrov bi
               jaz bil veliko bolj srečen, če bi jih dali Pomurki, pa bi kupili 10 ton mesa za tiste
               ljudi, ki nimajo kaj jesti. Bistveno boljo bi bilo, če damo ta denar tja. Bistveno
               bolje bo, če ga damo Karitasu ali Rdečemu križu ali kamorkoli v tej državi kot pa za
               nalogo, ki ni določena. V tem razpisu ni nikjer določeno, kakšna bo naloga;
               nasprotno, glejte, na strani 2 točka 4, boste po tej točki plačevali vsakih 30 dni na
               podlagi računa za vsako posamezno izvedeno notranjo revizijo. Ja kaj? Ali zdaj
               govorimo o notranji reviziji ali govorimo o svetovanju na področju odnosov z
               javnostmi? Ne trdim, da ste to vi, ampak to vam je nekdo naredil <q>"copy-paste"</q> nekega
               javnega naročila, jo hitro dal v podpis vam ali generalni sekretarki - in to ni
               dobro. Jaz sem prepričan, da se je treba o tej zadevi pomeniti na razpravi, o kateri
               govorim, pa tudi še o kakšni podobni. Sam osebno jasno zaključujem, da ni dopustno
               dati 29.000 evrov, kar pomeni 25 let kmečke penzije, če želite, nekomu kar tako.
               Poleg tega, če pogledate število prilog, ki so tu zadaj - v treh delovnih dneh, gospe
               poslanke in poslanci, nihče ni sposoben izpolniti vseh teh formularjev; v treh dneh
               ne, to moraš biti vnaprej obveščen, da lahko pripraviš tak javni razpis.</p>
               <p>Zato, minister, vas pozivam in bom odstopil od te zahteve, če bo umaknjen ta javni
               razpis, če pa ne bo, pa prosim za razpravo o tem mojem predlogu. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca dr. Vinka Gorenaka, da Državni zbor na naslednji
               seji opravi razpravo o odgovoru ministra za pravosodje na njegovo poslansko
               vprašanje, bo Državni zbor odločil jutri, v torek 21. aprila 2009 v okviru glasovanj.</p>
               <p>Gospod Silven Majhenič bo postavil poslansko vprašanje ministru za okolje in
               prostor. Prosim.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsednik. Spoštovane ministrice, ministri!</p>
               <p>V trenutno veljavnem prostorskem načrtu Občine Miklavž na Dravskem polju iz leta
               2004 je del gozda na zahodnem robu naselja Miklavž zaveden kot stavbno zemljišče,
               kljub temu da je bila pravna podlaga za to razveljavljena. Navedeno območje je bilo
               namreč razglašeno kot stavbno zemljišče v letu 1990 s programsko zasnovo za
               avtocestni odsek Maribor-Zlatoličje, ki je predstavljalo dopolnitev takratnega
               družbenega plana mesta Maribor. Leta 1998 je bila ta programska zasnova zaradi
               spremembe trase avtoceste v spremembah in dopolnitvah družbenega plana mesta Maribor
               razveljavljena. Pol leta kasneje sta se na navedenem območju ustanovili dve novi
               občini: Miklavž na Dravskem polju, in Hoče-Slivnica, ki pa sta svoj prvi prostorski
               načrt sprejeli leta 2004. Občina Miklavž na Dravskem polju v letu 2004 kot pravna
               naslednica Občine Maribor tako ni upoštevala razveljavitve statusa stavbnega
               zemljišča iz leta 1998, saj je zemljišča na območju gozda na zahodnem robu Miklavža v
               svojem prostorskem načrtu brez veljavne pravne podlage prevzela kot območje stavbnih
               zemljišč. Na tem mestu velja še omeniti, da občinski prostorski načrt Občine Miklavž
               na Dravskem polju iz leta 2004 sam po sebi ne more biti pravna podlaga za status
               stavbnega zemljišča, saj se v njem za navedeno območje gozda na zahodnem robu
               Miklavža ni ponovno določil status stavbnega zemljišča.</p>
               <p>Tako sedaj obstaja utemeljen sum za nezakonito neskladje prostorskega načrta Občine
               Miklavž na Dravskem polju z veljavnimi določili njegovih pravnih predhodnikov. Ta sum
               utemeljuje tudi dejstvo, da je občina Hoče-Slivnica svoj del gozdnega območja, ki je
               bil v letu 1990 razglašen za stavbno zemljišče zaradi predvidene avtoceste, v
               prostorskem načrtu v letu 2004 povzela kot območje gozdnih zemljišč, upoštevajoč
               razveljavitev statusa stavbnih zemljišč iz leta 1998.</p>
               <p>Ministra Erjavca zato sprašujem in želim vprašati:</p>
               <p>Kakšno je njegovo mnenja oziroma mnenje Ministrstva za okolje in prostor v zvezi z
               zakonitostjo trenutnega prostorskega načrta občine Miklavž na Dravskem polju iz leta
               2004? Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod minister, prosim za odgovor.</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala, gospod predsednik. Hvala tudi za vprašanje, ki mi je bilo postavljeno. Moram
               pa reči, da imam pismeno malce drugačno vprašanje, da ni tako konkretno, kot ste mi
               ga ustno postavili. Ampak v pisnem vprašanju me sprašujete, na kakšen način
               Ministrstvo za okolje in prostor izvaja v skladu z Zakonom o lokalni samoupravi
               nadzor nad delom upravnih organov pri sprejemanju prostorskih aktov. Zato na
               konkreten primer, kakšno je moje mnenje, v tem trenutku ne morem odgovoriti zato, ker
               nisem pričakoval tako konkretnega vprašanja.</p>
               <p>Lahko pa na splošno povem, da so občine, lokalne skupnosti tiste, ki so pristojne za
               področje zadeve urejanja prostora, Ministrstvo za okolje in prostor pa vrši zgolj
               nadzor nad zakonitostjo prostorskih aktov in drugih splošnih aktov. ¸</p>
               <p>Tako Ministrstvo za okolje ne vrši neposredne kontrole nad strokovnostjo dela
               upravnih organov, razen če gre za pristojnosti, ki so bile prenesene z državne
               pristojnosti.</p>
               <p>Nadzor nad zakonitostjo prostorskih aktov pa Ministrstvo za okolje vrši na dva
               načina; in sicer prvi način je tako imenovan vnaprejšnji nadzor, to se pravi, v sami
               proceduri sprejemanja prostorskih aktov, tako določa Zakon o urejanju prostora, in
               sicer se vrši tako, da občina predloži Ministrstvu za okolje občinski prostorski
               načrt, potem Ministrstvo za okolje ta načrt pregleda in ga tudi posreduje ostalim
               nosilcem urejanja prostora, gre za ministrstvo, za organe, ki imajo določena javna
               pooblastila. Kot sem povedal, v temu času Ministrstvo za okolje tudi pregleda, ali je
               akt pripravljen v skladu z Zakonom o prostorskem urejanju, in pa tudi, ali je akt
               upošteval usmeritve in določitve državnih prostorskih aktov. Če je ustrezen akt
               pripravljen, potem Ministrstvo za okolje takšen akt potrdi, seveda ob pogoju, da so
               vsi nosilci urejanja prostora tudi podali svoje soglasje. Potem je takšen akt tudi
               zrel, da ga občinski svet potrdi. Če kakšen od nosilcev urejanja prostora da
               negativno stališča, na primer, ne vem Ministrstvo za kulturo ali pa kakšno drugo
               ministrstvo, na primer za kmetijstvo, potem gre takšna zadeva na Vlado in potem Vlada
               odloči o potrditvi takšnega prostorskega akta.</p>
               <p>Druga oblika nadzora je pa tako imenovani naknadni nadzor. Tukaj gre pa za primer
               nadzora, ko ga opravimo na podlagi pobude strank oziroma kakšne civilne iniciative
               ali pa, da prejmemo pobudo s strani občanov. V temu primeru pregledamo, ali je
               prostorski akt v skladu z Ustavo in če ugotovimo, da je neustaven, potem Ministrstvo
               za okolje in prostor predlaga Vladi, da vloži zahtevo za oceno skladnosti takšnega
               akta pred Ustavnim sodiščem. V temu primeru lahko tudi zahtevamo uskladitev tega akta
               z Ustavo, lahko se pa tudi določi, da se takoj sprejme začasno zadržanje izvedbo
               takšnega akta.</p>
               <p>Tako bi ta konkreten primer, ki ste mi ga navedli, moral proučiti in pogledati, ali
               gre za prostorski akt, ki je v nasprotju z Ustavo in če je v nasprotju z Ustavo,
               potem bi bilo mogoče, da Vlada sprejme pobudo, da se vloži zahteva za oceno
               skladnosti pred Ustavnim sodiščem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Želite dopolnitev odgovora? Gospod Majhenič.</p>
            </sp>
            <sp who="SDZ5:MajheničSilven">

               <speaker>SILVEN MAJHENIČ:</speaker>

               <p>Hvala za besedo, gospod predsedujoči. Glede na dejstva, da si očitno dve občini
               Miklavž in Hoče-Slivnica interpretirata pravno nasledstvo prostorskih aktov iz Občine
               Maribor diametralno nasprotno, je namreč treba nekaj storiti. Programska zasnova za
               avtocestni odsek Maribor - Zlatoličje iz leta 1990 je med drugim na približno 14
               hektarov velikem ureditvenem območju na področju gozda na zahodnem robu Miklavža
               predvidevala izgradnjo nadomestne osnovne šole, saj bi sam potek avtoceste terjal
               rušitev obstoječe šole. To ureditveno območje danes leži v gozdu na teritoriju dveh
               občin, Miklavž in Hoče-Slivnica. Programska zasnova, ki je to ureditveno območje
               razglasila kot območje stavbnih zemljišč, je bila leta 1998 v celoti razveljavljena.
               Iz prostorskih načrtov občine Miklavž in Hoče-Slivnica pa jasno izhaja, da občina
               Miklavž še naprej ima svoje del tega področja kot območje stavnih zemljišč, medtem ko
               občina Hoče-Slivnica za svoj del meni, da je to območje gozdnih zemljišč prav zaradi
               razveljavitve programske zasnove za avtocestni odsek Maribor-Zlatoličje v letu 1998.
               Občina Hoče-Slivnica ni nikoli svoj del tega bivšega ureditvenega območja razglasila
               kot gozdno zemljišče, saj je zgolj prevzela stanje iz prostorskih aktov svoje pravne
               predhodnice Občine Maribor.</p>
               <p>Zato ministra sprašujem:</p>
               <p>Kako je mogoče, da si dve občine iste prostorske akte svoje pravne predhodnice, ki
               se na enak način tičejo področja, ki je del obeh občin, razlagata tako diametralno
               nasprotno?</p>
               <p>Ali boste na podlagi tega sprožili zopet katero od njiju postopke, ki jih v poglavju
               številka 10 Nadzor državnih organov določa Zakon o lokalni samoupravi? Hvala lepa.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Minister, želite odgovoriti?</p>
            </sp>
            <sp who="SDZ5:ErjavecKarlViktor">

               <speaker>KARL VIKTOR ERJAVEC:</speaker>

               <p>Kot sem že napovedal, mi bomo to zadevo pogledali. Res je nenavadno, da ena občina
               tolmači isti prostorski plan tako, druga občina povsem drugače. Tako bomo pogledali,
               kaj je s to zadevo in tudi potem ukrepali v skladu s pristojnostmi, ki sem jih
               natančno že v prvem odgovoru opisal.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Bogdan Čepič bo postavil poslansko vprašanje ministrici za
               obrambo.</p>
            </sp>
            <sp who="SDZ5:ČepičBogdan">

               <speaker>BOGDAN ČEPIČ:</speaker>

               <p>Hvala lepa za besedo. Spoštovana gospa ministrica, dr. Ljubica Jelušič! Zakon o
               obrambi v svojem 84. členu nalaga Vladi Republike Slovenije, da odloča o sodelovanju
               Slovenske vojske v mednarodnih operacijah in misijah. Zakon o službi v Slovenski
               vojski v 22. členu določa različne oblike sodelovanja pri izvajanju obveznosti, ki
               jih prevzame Republika Slovenija na podlagi mednarodnih pogodb, ob tem pa gre za
               sodelovanje na vojaškem področju. Na civilnem področju to ureja drug zakon, in sicer
               Zakon o napotitvi oseb v mednarodne civilne misije in mednarodne organizacije. Gre
               seveda za pomembno sodelovanje tako vojaških kot civilnih oseb. Vlada Republike
               Slovenije in tudi vi ste večkrat izpostavili vprašanje vloge Državnega zbora pri
               spremljanju odločitev o sodelovanju pripadnikov in pripadnic Slovenske vojske in
               civilistov v mirovnih operacijah in misijah. V zadnjem času potekajo tudi strokovne
               razprave ter pobude Ministrstva za obrambo v povezavi z drugimi ministrstvo za
               celosten pristop pri pripravi strategije za sodelovanje Republike Slovenije v
               mednarodnih operacijah in misijah. Upam, da ste še vedno mnenja, da ima lahko Državni
               zbor pri informiranju in dajanju pobud pri sodelovanju in napotitvah pripadnikov in
               pripadnic Slovenske vojske in tudi drugih, ki sodelujejo v civilnih misijah, pomembno
               vlogo.</p>
               <p>Zato vas sprašujem: Kako bo izgledala ta celovita strategija? In: Kaj je Ministrstvo
               za obrambo, tudi skupaj z drugimi ministrstvi, do sedaj že ukrenilo za večjo
               razpravljalno vlogo Državnega zbora?</p>
               <p>Za odgovor se vam lepo zahvaljujem.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim gospa ministrica.</p>
            </sp>
            <sp who="SDZ5:JelušičLjubica">

               <speaker>DR. LJUBICA JELUŠIČ:</speaker>

               <p>Spoštovani predsednik. Najlepša hvala za vaše vprašanje, gospod poslanec Čepič.
               Spoštovani poslanci in poslanke. Zahvaljujem se vam za to izjemno pomembno vprašanje
               zato, ker velja za eno ključnih obrambno-strokovnih vprašanj, s katerimi smo se
               soočili že takoj, ko smo prišli na Ministrstvo za obrambo. Namreč, življenje
               mednarodnih operacij in misij je takšno, da se dogaja nenehno in je treba zelo hitro
               sprejemati odločitve. Toda te odločitve so lahko tudi zelo usodne. Zato je treba
               odkriti način, kako bi pri tem dosegli večjo stopnjo vključenosti slovenske javnosti,
               zlasti pa politične javnosti pri razmišljanju oziroma pri obravnavi teh vprašanj.
               Zato smo menili, da je prav, da pri tem dobi Državni zbor bistveno večjo vlogo, kot
               je bila navada doslej. Vi ste že citirali nekatere zakone, v katerih je sicer določen
               način napotovanja na mednarodne operacije in misije, toda dejstvo je, da ta način
               opredeljuje predvsem pristojnosti Vlade, manj pa opredeljuje možnosti obravnave
               oziroma razpravljalne vloge Državnega zbora ali celo parlamenta v celoti.</p>
               <p>To, kar je bilo za nas bistveno izhodišče, ki smo se ga lotili, ko smo začeli tako
               na Vladi, kot na Ministrstvu za obrambo razmišljati o mednarodnih operacijah in
               misijah, je bilo, da smo po eni strani želeli priti do ustrezne podpore tako v
               javnosti, torej v celotni javnosti, kot v politični javnosti za mednarodne operacije
               in misije, kot drugič, želeli smo, da imamo vendarle kot država celovit pregled nad
               vsemi tipi operacij; tako tistih, ki so mednarodne operacije in misije po zakonu o
               obrambi, kot tistih, ki so civilne misije in so določene v Zakonu o civilnih
               napotitvah na mednarodne civilne misije in v mednarodne organizacije, kot tistih, ki
               tečejo po Zakonu o naravnih nesrečah in so pravzaprav mednarodne reševalne operacije.
               Ker so danes z nami ravno gospodje gasilci in gasilke, se mi zdi prav, da povemo, da
               je v teh mednarodnih reševalnih operacijah velikokrat udeležen tudi marsikateri
               gasilec.</p>
               <p>Na Vladi smo potem v zvezi z razpravljalno vlogo Državnega zbora sprejeli sklep, in
               to 9. aprila letos, da določimo postopek, po katerem je mogoče vključiti oziroma kjer
               je mogoče dati večjo vlogo Državnemu zboru, zlasti pri odločanju o novih operacijah
               in misijah in o prenehanju nekaterih operacij in misij, v katerih je že vključena
               Republika Slovenija. Ta postopek smo uporabili že pri operaciji <q>"Nato training
               mission in Irak"</q>, in sicer je šlo za dvostopenjski postopek. Vlada je najprej
               sprejela namero o tem, kaj bo storila z določeno operacijo, potem pa je to namero
               sporočila v Državni zbor. V Državnem zboru smo potem v dveh matičnih telesih, v
               Odboru za zunanjo politiko in Odboru za obrambo, razpravljali o tej pobudi in na
               podlagi te razprave in na podlagi dodatne presoje na Vladi smo potem sprejeli
               odločitev. Te vrste, dvostopenjski, način obravnave bi radi uporabili v prihodnosti
               vselej, ko bo šlo za nove operacije, in vselej, ko bo šlo za prenehanje starih
               operacij. Tudi pri velikih, bistvenih spremembah pri obstoječih operacijah bi bili
               veseli, če lahko uporabimo tudi tovrsten postopek.</p>
               <p>Naj povem, da bom zelo vesela, če bomo lahko v prihodnjih dneh skupaj rekli kakšno
               besedo o naši slovenski odgovornosti, kot pomorske države za dogodke ob somalijskih
               obalah, kjer so tudi ladje, čeprav niso več pod slovenskimi zastavami, nosijo pa še
               vedno slovenska imena in na njih so tudi slovenski mornarji.</p>
               <p>Torej, v tem sklepu, ki ga je Vlada sprejela 9. aprila, smo sprejeli tudi odločitev
               o nastajanju celovite strategije Republike Slovenije pri sodelovanju v mednarodnih
               operacijah in misijah in pri tem smo, kot ste tudi že vi opozorili, opravili vrsto
               posvetov. Ti posveti so se začeli že januarja letošnjega leta, in sicer od posveta o
               tem, katere vrste podlag imamo že v preteklosti v zvezi z morebitno strategijo, do
               tega, kako vendarle kljub različnim zakonom, po katerih potekajo napotitve,
               vzpostaviti nek enovit pogled na operacije in misije, do tega, kako bomo lahko v
               prihodnosti o teh operacijah spregovorili oziroma vse to zapisali v enoten integralni
               dokument. Maja letos, upamo, da bomo lahko ta dokument lahko predstavili
               javnosti.</p>
               <p>Najlepša hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Gospod Zvonko Černač bo postavil poslansko vprašanje ministru za pravosodje.</p>
               <p>Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Spoštovani kolegice in kolegi, vsi ostali prisotni.</p>
               <p>Zakon o odvetništvu, tako imenovani Šturmov zakon, v 5. členu določa, da Odvetniška
               zbornica Slovenije vodi seznam odvetnikov in odvetniških družb, ki zastopajo stranke
               po uradni dolžnosti ali izvajajo storitve brezplačne pravne pomoči. Zakon tudi
               določa, da je Odvetniška zbornica dolžna posredovati ta seznam vsem sodiščem in jim
               sporočiti vsako spremembo. Zakon tudi določa, da odvetnik prosto odločal o uvrstitvi
               na seznam ter da lahko predlaga izbris iz tega seznama. Po vložitvi predloga pa je
               dolžan še 30 dni opravljati dejanja za stranko.</p>
               <p>Spoštovani gospod Zalar, minister za pravosodje. Zanima me torej:</p>
               <p>Koliko odvetnikov in odvetniških družb v Republiki Sloveniji je bilo na ta seznam
               vpisanih na dan 30. 6. 2008; 31. 12. 2008; 31. 1. 2009; 28. 2. 2009 in na dan 27. 3.
               2009?</p>
               <p>Pri odvetniških družbah me zanima tudi: Koliko odvetnikov je zaposlenih v teh
               družbah, ki so vpisane na seznam odvetniških družb, ki zastopajo stranke po uradni
               dolžnosti ali izvajajo storitve brezplačne pravne pomoči?</p>
               <p>Zanima me tudi najvišji znesek, ki je bil odvetniku ali odvetniški družbi iz
               proračuna izplačan za vsa dejanja v posameznem primeru, ko je šlo za zastopanje po
               uradni dolžnosti, do 31. 12. 2008, in najvišji znesek, ki je bil izplačan po 1. 1.
               2009.</p>
               <p>Zanima me tudi najvišji znesek povračila stroškov v postopku revizija javnih
               naročil; se pravi taksa, odvetniški in ostali stroški, kjer je izvajalec ponudnik v
               reviziji uspel, naročniku, državi pa je bilo s sklepom Državne revizijske komisije
               odrejeno plačilo stroškov.</p>
               <p>Zanima me podatek za leto 2008 in zanima me najvišji znesek povračila stroškov v
               postopku revizije javnih naročil na enak način - taksa, odvetniški in ostali stroški
               - za leto 2009, torej po 1. januarju 2009.</p>
               <p>V teh primerih me seveda zanima tudi tisto, kar je bistveno: Koliko je znašala
               vrednost javnega naročila, ki je bila v reviziji razveljavljena in koliko je znašala
               vrednost javnega naročila v ponovljenem postopku? Recimo, primer Markovec je takšna
               zanimiva zgodba, kjer se je vrednost prepolovila in govorimo o prihranku nekaj deset
               milijonov evrov.</p>
               <p>Ta vprašanja me zanimajo zato, ker odgovorov nanje nismo prejeli niti takrat, ko ste
               po nujnem postopku spremenili Zakon o odvetništvu, niti takrat, ko je bila sprejeta
               pobuda za ustavno presojo naknadnega zakonodajnega referenduma tega zakona, pri
               kateri ste se sklicevali na protiustavnost posledic, ki bi lahko nastale, pa niso
               bile z ničemer utemeljene. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod minister, prosim za odgovore.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa.</p>
               <p>Najprej moram odgovoriti, da Ministrstvo za pravosodje po zakonu ni dolžno ali
               upravičeno voditi podatkov za katere ste zaprosili v zvezi z odvetniki in
               odvetniškimi družbami, zato smo morali te podatke pridobivati od petka popoldne do
               danes in podatki niso popolni. Ti podatki se vodijo pri okrožnih sodiščih. Glede na
               to, da zahtevate podatke o stanju na določen dan v letu 2008 in 2009, mi bo
               zanesljivo zmanjkalo časa, da vam razložim zdaj, kakšno je stanje.</p>
               <p>Ampak začel bom s tem, katera sodišča še niso posredovala odgovorov: okrožna sodišča
               Slovenj Gradec, Ptuj, Murska Sobota, Novo mesto in Ljubljana v glavnem tudi še ne.
               Drugače pa je število odvetnikov, ki so zastopali v zadevah <q>"ex offo"</q> na dan
               30.6.2008: Celje 66, Koper 38, Krško 20, Maribor 87. Število odvetnikov, ki so delali
               v zadevah brezplačne pravne pomoči: Celje 47, Koper 21, Nova Gorica 44, Krško 21,
               Maribor 81. To je vse stanje na dan 30.6.2008. Stanje na dan 31.12.2008: Celje 64,
               Koper 38, Krško 20, Maribor 84, pri <q>"ex offo"</q>. Stanje pri BPP: Celje 45, Koper 23,
               Nova Gorica 43, Krško 21, Maribor 81. Stanje 31.1.2009: Celje 64, Koper 6, Krško 21,
               Novo mesto 29, Maribor 80, brezplačna pravna pomoč: Celje 45, Koper 3, Nova Gorica 6,
               Krško 22, Ljubljana se tu pojavi s podatkom 198, Maribor 81. In naprej, 28.2.2009:
               Celje 64, Koper 6, Krško 21, Novo mesto 29, Maribor 77. Brezplačna pravna pomoč:
               Celje 44, Koper 4, Nova Gorica 28, Krško 22, Maribor 67. In še 27. marec 2009: Celje
               64, Koper 6, Kranj 43, Krško 20, Maribor 77 in Novo mesto 29. Pri brezplačni pravni
               pomoči pa: Celje 43, Koper 3, Nova Gorica 29, Kranj 43, Krško 21, tu se spet pojavi
               Ljubljana 193, Maribor 67 in Ptuj se tu pojavi z edinim podatkom 32. To so zdaj
               podatki, ki so jih posredovala sodišča o številu odvetnikov, pri čemer pa morate
               upoštevati, da se ti podatki morajo povezovati z obvestili, ki so jih posredovali tem
               sodiščem območni odvetniški zbori o tem, da se vsi odvetniki umikajo s teh seznamov.</p>
               <p>Glede števila zaposlenih odvetnikov v odvetniških družbah, tega podatka nima niti
               Odvetniška zbornica, tako da vam ga ne morem posredovati. Ministrstvo pa tudi ne, ker
               po zakonu ni upravičeno teh podatkov zbirati.</p>
               <p>Glede višine izplačil v zadevah <q>"ex offo"</q> in brezplačne prave pomoči, ti podatki se
               ne zbirajo, centralno Vrhovno sodišče jih nima. Parcialno, po posameznih sodiščih nam
               je uspelo pridobiti podatke o stanju na dan 31.12.2008, ampak to zanesljivo ni
               celovit pregled za leto 2008, in sicer: Celje 11.603, Koper 10.341, Novo mesto 9.943
               evrov, Maribor 19.610 evrov, Slovenj Gradec 7.553 evrov. To so po podatkih sodišč
               najvišji zneski za <q>"ex offo"</q> zastopanje. Po stanju na dan 1.1.2009 je pa, recimo,
               Koper sporočil 11.842 evrov, Krško 3.399, Novo mesto 5.375, Maribor 19.776, Slovenj
               Gradec 7.370. To so podatki, ki smo jih v tem kratkem času uspeli pridobiti.</p>
               <p>Glede revizije. Pri Državni revizijski komisiji po zakonu ne vodijo evidence o
               podatkih, za katere prosite, zaradi tega smo posebej zaprosili za te podatke.
               Sporočili so nam, da glede na to, da je Zakon o odvetniški tarifi<gap n=".."/><stage>/Opozorilni znak
               za konec razprave./</stage><gap n="..."/> začel veljati 1. 1. 2009, to je večinoma za zahtevke, o
               katerih še ni bilo odločeno, varirajo pa od zneska 79.267 evrov, 31.550 evrov,
               <gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa, gospod minister. Želite dopolnitev odgovora, gospod Černač? Prosim.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Hvala lepa.</p>
               <p>Spoštovani gospod minister, zakon zelo jasno določa v 5. členu, da seznam odvetnikov
               vodi Odvetniška zbornica in ne sodišča. Odvetniška zbornica Slovenije je tista, ki je
               dolžna posredovati seznam odvetnikov vsem sodiščem in jim sporočiti vsako spremembo.
               To vam gotovo ni neznano. Tudi vam ni neznano, da območni zbori odvetnikov niso
               tisti, ki bi lahko odločali o vpisih ali izbrisih iz tega seznama, ampak v skladu z
               zakonom lahko o tem odloča samo vsak odvetnik kot posameznik. Na to so bili odvetniki
               na teh zborih tudi opozorjeni. Zaradi tega vašega podatka, ki ste ga navajali, da so
               območni zbori sprejemali sklep o izpisu, ne morem šteti za relevantnega, ampak bolj
               kot zavajanje javnosti. Iz podatkov, ki ste jih navedli, izhaja, da ni res, kar ste
               trdili, ko smo obravnavali zakon po nujnem postopku, in da ni res, kar ste trdili v
               Državnem zboru takrat, ko ste vladajočo večino prepričevali, da bodo nastale nujne in
               škodljive posledice, če ne bo sprejeta ustavna presoja naknadnega zakonodajnega
               referenduma o vašem zakonu. Podatki, ki ste jih navedli, resda parcialno kažejo na
               to, kar smo ves čas zatrjevali, da ne drži, da so se odvetniki iz teh seznamov
               izpisovali, da je resnica drugačna in tudi številke, ki ste jih sedaj navedli, kažejo
               na to, da je številka približno takšna, kot je bila. Še več, da se je na nekaterih
               sodiščih povečala. Nedopustno je, da pristojni minister nima teh podatkov, moral bi
               jih imeti že takrat, ko je bil zakon 27. marca obravnavan po nujnem postopku v tem
               Državnem zboru, najkasneje pa 8. aprila, ko je utemeljeval na teh neverodostojnih
               podatkih, da bodo<gap n="..."/><stage>/opozorilni znak za konec razprave./</stage><gap n="..."/> nastale protiustavne
               posledice, če ta Državni zbor ne bo sprejel ustavne presoje naknadnega zakonodajnega
               referenduma. Prosim, da mi do konca odgovorite v celoti na moje vprašanje. Hvala
               lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim, gospod minister.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Moram zavrniti očitek o zavajanju. Ministrstvo za pravosodje je v zakonodajnem
               postopku v zvezi z zakonom o odvetništvu posredovalo Državnemu zboru informacije, ki
               jih je dobilo od sodišč in Odvetniške zbornice. In iz teh informacij jasno izhaja
               poročilo, da so se odvetniki kolektivno umaknili s teh list za zastopanje po uradni
               dolžnosti in zadevah brezplačne pravne pomoči. O tem sem tudi kot minister večkrat
               govoril tu v Državnem zboru.</p>
               <p>Drži pa vaš podatek, da kaže ta primer potrebo po tem, da se uredi to področje
               seznamov, na katere se uvrščajo odvetniki. To je bil tudi eden od razlogov, zaradi
               česar smo se na ministrstvu in Vladi odločili, da Državnemu zboru predlagamo
               spremembo zakona. V zvezi s tem vam lahko zagotovim, da bom kot minister poskrbel, da
               bodo ti seznami ažurirani, ne glede na to, ali bo uveljavljena stara, torej sedanja
               ureditev, ali bo uveljavljena nova, tista, ki je v presoji na Ustavnem sodišču v
               zvezi z referendumsko pobudo, ker se je tu izkazalo, da tudi sama praksa, in sedaj
               moram reči praksa sodišč v zvezi s postavljanjem odvetnikov s teh seznamov, ni
               enotna, ni povsem v duhu zakona, povezuje se s situacijami, ko nekdo pride na sodišče
               z odvetnikom po pooblastilu in potem sodišče temu odvetniku da status zagovornika po
               uradni dolžnosti. Tu obstaja neka siva lisa in tu Ministrstvo za pravosodje bo v
               vsakem primeru to vprašanje uredilo na način, da bodo te liste v bodoče ažurirane.
           </p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Černač.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Na moje vprašanje seveda ni bilo odgovorjeno. Ni bilo odgovorjeno v celoti. Odgovor
               je izredno pomanjkljiv, nisem dobil cele vrsto informacij o tem, o čemer sem
               spraševal, kljub temu, da sem to vprašanje točno tako, kot sem ga danes prebral,
               najavil do 12. ure v petek prejšnji teden. Nedopustno je, da pristojni minister nima
               podatkov, na podlagi katerih je v Državnem zboru utemeljeval spremembo Šturmovega
               zakona in nekaj dni kasneje utemeljeval zahtevo po ustavni presoji naknadnega
               zakonodajnega referenduma, češ, da bodo nastale protiustavne in škodljive posledice,
               ker ne bo odvetnikov, ki naj bi zastopali <q>"ex offo"</q> oziroma nudili brezplačno pravno
               pomoč. Danes smo slišali, da temu ni tako. Samo v Ljubljani je preko 200 takih
               odvetnikov, če ne štejem vseh ostalih sodišč v Republiki Sloveniji. Jaz sem v
               razpravi takrat, ko smo o tem razpravljali, dejal, da tudi če bi bil samo eden ne bi
               bilo teh posledic, ki ste jih utemeljevali. Vidimo, da problema ni, da je bil
               hipotetično predstavljen in hipotetično namišljen. Zadeva je po moji oceni zelo
               delikatna. Gre za to, da je gospod Zalar zavajal Državni zbor in zavajal celotno
               slovensko javnost, in to vedoma, ne nevedoma. To kliče po odstopu ministra. Na vašem
               mestu, gospod Zalar<gap n="..."/></p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Gospod Černač, želeli ste proceduralno. To zdaj ni več in ne more biti polemika.
               Prosim, izjasnite se o proceduralni zadevo.</p>
            </sp>
            <sp who="SDZ5:ČernačZvonko">

               <speaker>ZVONKO ČERNAČ:</speaker>

               <p>Želim proceduralno povedati, da v odgovoru, niti v prvem delu niti v drugem delu, ni
               bilo niti približno odgovorjeno na moje vprašanje. Zaradi tega predlagam, da se na
               podlagi drugega odstavka 246. člena Poslovnika na naslednji seji opravi razprava o
               odgovoru ministra na moje vprašanje, v okviru katere je treba pridobiti točne,
               konkretne podatke, tako kot sem jih v vprašanju zahteval, pridobiti tudi podatke
               glede revizijskih postopkov, kajti za mene je pri reviziji bistveno, za koliko se je
               konkretno javno naročilo, ker je bila revizija izvedena, pocenilo. Primer Markovec
               nam govori za nekaj 10 milijonov evrov! Tu so odvetniški stroški sekundarnega pomena.
               In naslednje, mislim, da je nujno v tej razpravi ugotoviti, ali je ta hipotetični
               primer, ki ga je gospod minister navajal v razpravi, v Krškem se sploh resnično
               zgodil ali ne. In če se je resnično zgodil, ni bilo nobenih posledic, ki bi lahko
               nastale, kot je on utemeljeval, ker ne bi prišlo do zastopanja po uradni dolžnosti. V
               Državnem zboru smo s strani vladajoče koalicije poslušali strašenje ljudi, kako se
               bodo kriminalci sprehajali po ulicah, ker ne bo zastopanja po uradni dolžnosti. Danes
               vidimo, da temu ni tako. Temu je pritrdil sam gospod pravosodni minister.</p>
               <p>Nujna je razprava o odgovoru na to vprašanje ne samo zaradi tega, ker je bilo
               nepopolno odgovorjeno, pač pa tudi zaradi tega, ker je bil zaveden Državni zbor in
               celotna slovenska javnost. Hvala lepa.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. O predlogu poslanca Zvonka Černača, da Državni zbor na naslednji seji
               opravi razpravo o odgovoru ministra za pravosodje na njegovo poslansko vprašanje, bo
               Državni zbor odločil jutri, v torek, 21. aprila 2009, v okviru glasovanj.</p>
               <p>Prosim poslanca, gospoda Ribiča in gospoda Jurija, za razumevanje. Zdajle bo
               poslansko vprašanje postavil gospod France Cukjati ministru za zdravje, ker bo
               pozneje prevzel vodenje seje. Upam, da boste to razumeli. Prosim, gospod Cukjati.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za besedo. Hvala tudi kolegom. Gospod minister, zopet smo pri zobozdravstvu in
               verjetno se bova oba strinjala s tem, da je ena od značilnosti slovenskega
               zobozdravstva, da je vse težje dostopno in da je tudi kvaliteta včasih zaskrbljujoča.
               Kar 24% odraslih Slovencev ne hodi k zobozdravniku praktično nikoli, saj niso nikjer
               opredeljeni. Naslednja značilnost slovenskega zobozdravstva je tudi skromna
               kapaciteta zobozdravstva. En zobozdravnik pride na 2.600 odraslih prebivalcev, v
               Evropi je ta številka bistveno nižja, sprejemljivo je 1.600 prebivalcev na
               zobozdravnika.</p>
               <p>Sredstva za zobozdravstvo so se v desetih letih razpolovila. Poudarjam, razpolovila,
               v primerjavi z drugimi zdravstvenimi sferami. Pred desetimi leti je zobozdravstvo še
               bilo deležno 8% sredstev iz obveznega zdravstvenega zavarovanja, sedaj samo še 4%, da
               ne govorim o administrativnih obremenitvah, ki prav v zadnjem letu oziroma v teh
               mesecih tako zelo obremenjujejo zobozdravnike, da jim praktično za tretjino časa
               pobere neposredna administrativna zadeva in zato je seveda toliko manj časa za
               paciente. V tem času pristopa k tem problemom Zavod za zdravstveno zavarovanje z
               napovedjo oziroma z uvajanjem glavarinskega sistema, kjer bo zdravstveni dom oziroma
               zobozdravstvena ambulanta prejela sredstva glede na število opredeljenih pacientov,
               kar pomeni, da bo ta budžet ostal enak, kljub temu da se bo dvignilo število
               predeljenih pri vseh zobozdravnikih. In ko bodo enkrat vsi odrasli Slovenci
               opredeljeni, bo seveda na pacienta za 30% manj sredstev, kot jih je danes, ker se bo
               število opredeljenih na zobozdravnika povečalo s 1.900 na 2.600, to je porast za 30%
               in seveda bodo tudi sredstva na pacienta za 30% nižja. Ob vsem tem so zobozdravniki
               upravičeni, in tudi pacienti. Kajti to pomeni za kvaliteto zobozdravstvenih storitev?
               Zatekali se bodo samo k najcenejšim storitvam, kot je recimo ekstrakcija zob, potem
               pa bodo ponudili pacientu samoplačniško implantacijo novega zoba.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim minister za odgovor.</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Spoštovani dr. Cukjati. V kar nekem delu vašega vprašanja bi z ugotovitvami
               soglašal. Vendarle poskušal bom v odgovoru postreči še z nekaterimi podatki, ki pa
               mislim, da kažejo nekoliko drugačno luč.</p>
               <p>Težko je odgovoriti na vprašanje, kaj je z našo zobozdravstveno politiko. Tudi težko
               je podobno odgovoriti, kaj je z našim zdravstvenim sistemom v celoti, kajti za nas je
               osnovni problem, da nimamo dolgoročne usmeritve in dolgoročne ali vsaj kratkoročne
               strategije ne na področju zobozdravstva in ne na področju zdravstvene politike v
               Sloveniji. Razvoj zdravstvenih dejavnosti v naši državi že vrsto let teče precej, bi
               rekel nežno, nenadzorovano, delno nenačrtno, usklajeno z interesi posameznih skupin
               izvajalcev ali okolij, manj skladno s potrebami prebivalstva. Stanje na tem področju
               pa je slika in dokaz, da brez načrtnega usmerjenega razvoja tako v zobozdravstvu kot
               v zdravstvu nasploh ni pričakovati boljših rezultatov v zadovoljstvo zavarovancev in
               državljanov. Predvsem je razmere v zobozdravstveni dejavnosti spremenila
               nenadzorovana privatizacija. Dejstvo namreč je, da ima Slovenija - tu se razhajava,
               dr. Cukjati, z enim podatkom, jaz sem ga prepisal iz podatkov, ki jih ima Evropska
               skupnost - na 100 tisoč prebivalcev 61 zobozdravnikov, kar je nad povprečjem EU, 25
               članov, kjer imajo 59. Ni bistvene razlike, ampak za primerjavo. Na tem področju
               težko govorimo o deficitu. Vendar je od vseh 1231 zobozdravnikov v Sloveniji
               zaposlenih v javnih zavodih 505 - 40%, 597 jih dela na podlagi koncesije in potem,
               spoštovani dr. Cukjati še 160, ki so čisti zasebniki, se pravi brez koncesije.
               Koncesionarji pa se vendarle obnašajo drugače od tistih, ki delajo v javnih zavodih.
               Po pritožbah zavarovancev; tako, kot tudi vi v vašem vprašanju ugotavljate, teh
               pritožb ni malo. Ugotavljamo, da si posamezni koncesionarji prilagajajo delovni čas
               svojim potrebam. V ponedeljek dopoldne jih ne dela veliko, v petek popoldne jih dela
               malo. Zato z novim zakonom in zakonodajo, ki jo pripravljamo, želimo te stvari
               urediti.</p>
               <p>Po pritožbah zavarovancev ugotavljamo, da so posamezne ambulante koncesionarjev
               zaprte dalj časa, kot je to dovoljeno, in ni dogovorjenega nadomestila v času
               počitnic in v drugih primerih odsotnosti. S tem se seveda zmanjšuje dostopnost do
               zobozdravstvenih storitev za tiste paciente, ki si samoplačniških ali nadstandardnih
               storitev ne morejo privoščiti. Mi smo naredili, spoštovani doktor, samo en ukrep, ko
               smo skupaj z Zavodom zahtevali, da tudi tisti zobozdravniki, ki imajo samo 400
               opredeljenih, morajo prevzeti več opredeljenih, da bi to breme razbremenili v
               primerjavi s tistimi, ki jih imajo tisoč ali več. Moram vam povedati, da v
               ministrstvu nismo sprejeli nobenega ukrepa, ki bi dodatno administrativno
               obremenjeval. Res je, vaša ugotovitev je točna, dr. Cukjati, 4,4% namenjamo za
               zobozdravstvo, od celotnih sredstev. Če povem v številkah, v letu 2008 je bilo
               namenjeno za zobozdravstvo šestinosemdeset milijonov iz sredstev obveznega
               zavarovanja in dvainšestdeset iz prostovoljnega. Z novo zakonodajo mislimo resno
               pristopiti k razrešitvi navedenih problemov in težav. Hvala.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Prosim za dopolnitev odgovora. Prosim, gospod Cukjati.</p>
            </sp>
            <sp who="SDZ5:CukjatiFrance">

               <speaker>FRANCE CUKJATI:</speaker>

               <p>Hvala za odgovor, s katerim nisem prav zadovoljen, in bi prosil še za dodatne
               podatke.</p>
               <p>Poglejte, sistem plačevanja in to, kar sedaj vpeljuje Zavod za zdravstveno
               zavarovanje, nima nobene zveze s tem, ali je zobozdravnik koncesionar ali zaposlen v
               zdravstvenem domu. Nobene zveze. Tudi podatki o tem so za lase prevlečeni in se
               črno-belo ne da govoriti, da eni so lenuhi, drugo so pridni, eni delajo samo pet ur
               na dan, drugi dvanajst ur na dan. To vemo, kako je. Je pa res, gospod minister, da je
               to zelo nevaren poseg, drastičen poseg v način financiranja zobozdravstva, ne da bi
               prej naredili nek političen projekt reševanja celotnega vprašanja. To je to. In
               mislim, da bo velika škoda narejena, če boste s tem, kar ste napovedali, zamujali. To
               pa ni več stvar Zavoda za zdravstveno zavarovanje, ampak je stvar ministrstva:
               zagotavljati kvaliteto. V osnutku Zakona o zdravstveni dejavnosti celo načrtujete
               ustanovitev inštituta, zavoda za zagotavljanje kvalitete v zdravstvu, kamor sodi tudi
               zobozdravstvo. S tem, gospod minister, kar je bilo uvedeno 1. aprila, pa nihče ne ve,
               kako bo to teklo, in je vsa zmeda. S tem bomo zrušili še tisto kvaliteto, ki jo
               imamo. Tukaj pa ni več samo odgovornost Zavoda za zdravstveno zavarovanje, ampak je
               vaša odgovornost.</p>
               <p>Prosil bi, če mi odgovorite: Kaj boste naredili, da boste ta poseg Zavoda za
               zdravstveno zavarovanje v samo politiko, načelno zobozdravstveno politiko preprečili
               in uveljavili interes države?</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Prosim ministra za dopolnilni odgovor. Prosim</p>
            </sp>
            <sp who="SDZ5:MiklavčičBorut">

               <speaker>BORUT MIKLAVČIČ:</speaker>

               <p>Dr. Cukjati, oba veva zelo dobro, da imamo v Sloveniji zobozdravnika, ki ima
               opredeljenih tisoč in več zavarovancev in na drugi strani zobozdravnika, ki jih ima
               tristo osemindvajset.</p>
               <p>To ni pravično. Mi se resno pripravljamo, imeli smo vrsto pogovorov in prosili smo
               Zdravniško zbornico Slovenije, Slovensko zdravniško društvo, Združenje stomatologov,
               da skupaj pristopimo k novemu načrtovanju in konceptu razvoja zobozdravstva v
               Sloveniji, od preventive, o kateri nisva govorila, do rednih posegov zdravljenja.
               Računam, da bi s tem zelo pohiteli in da bi v skladu s predlogom zakona o zdravstveni
               dejavnosti imeli te stvari pripravljene, ko bomo prišli v Državni zbor. Vendar osebno
               vidim, da je velik problem predvsem v tem delu. In mislim, da tudi del vprašanja
               izhaja iz tega, ko sem se pogovarjal s predsednico zobozdravstvene sekcije pri
               slovenski zdravniški zbornici, z gospo dr. Merkoljevo, in sva te teme obravnavala in
               ko sem ji predlagal, da moramo uvesti nek način nadzora, kako se storitve plačujejo,
               da bi želeli imeti točno sliko, kaj plača zavarovanec, kaj plača zavod in kaj plača
               prostovoljno zavarovanje, sem po mailu dobil pismeni odgovor, da se o vseh stvareh
               lahko pogovarjava, o nadzoru in evidenci cen pa ne. Tu imamo težave. Ministrstvo bo
               prišlo s programom in jaz bom poprosil Državni zbor oziroma še v fazi javne razprave
               o novem zakonu za vaše dopolnitve in predloge. Ukrep, ko predlaga zavod, s čimer je
               ministrstvo soglašalo, da tisti zobozdravniki, ki imajo minimalno opredeljenih ljudi,
               to povečajo, in to ni bilo dodatno administriranje, pač pa zgolj izravnava in neka
               pomoč, da bi lahko storili več.</p>
               <p>Še en podatek. Koncesionarji, dr. Cukjati, opravijo 100% program, sklenjen z
               zavodom, javni zavodi nobeno leto ne.</p>
            </sp>
            <sp who="SDZ5:GantarPavel">

               <speaker>PREDSEDNIK DR. PAVEL GANTAR:</speaker>

               <p>Hvala lepa. Gospod Janez Ribič bo postavil poslansko vprašanje ministru za finance
               ter ministru za kmetijstvo, gozdarstvo in prehrano. Minister za finance je odsoten.
               Prosim, gospod Ribič.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala. Spoštovani gospod predsednik Državnega zbora, spoštovane gospe ministrice in
               ministri, drage poslanke in poslanci! Ob sprejemanju novele Zakona o dohodnini leta
               2004 smo se v Slovenski ljudski stranki zavzemali, da plačila iz naslova ukrepov
               kmetijske politike ne bi bila vključena v dohodek iz osnovne kmetijske in gozdarske
               dejavnosti. Ministrstvo za finance in Ministrstvo za kmetijstvo, gozdarstvo in
               prehrano sta zavzeli stališče, da zaradi veljavne ureditve katastrskega dohodka
               ukrepi kmetijske politike morajo biti vključeni v Zakon o dohodnini. Obljubljeno je
               bilo celo, da bosta ministrstvi pripravili novelo Zakona o ugotavljanju katastrskega
               dohodka, ki bo temeljil na novi metodologiji izračunavanja katastrskega dohodka.</p>
               <p>Posledično tej novi ureditvi katastrskega dohodka naj bi se ukrepi kmetijske politike
               izključili iz obdavčitve v Zakonu o dohodnini.</p>
               <p>Zato, spoštovana minister za kmetijstvo, gozdarstvo in prehrano in minister za
               finance, sprašujem:</p>
               <p>Kdaj se bo pripravil in uveljavil nov Zakon o ugotavljanju katastrskega dohodka?</p>
               <p>Kdaj se bo pripravila in uveljavila nova metodologija izračunavanja katastrskega
               dohodka?</p>
               <p>Kdaj se bo pripravila in uveljavila nova metodologija izračunavanja katastrskega
               dohodka oziroma kdaj se bodo na osnovi uveljavitve zgornjih dveh predpisov pripravile
               ustrezne spremembe Zakona o dohodnini?</p>
               <p>Trenutno veljavna ureditev obdavčenja slovenskega kmetijstva in slovenskega kmeta,
               spoštovana ministra, ne omogoča pravičnega in stabilnega sistema izračunavanja davčne
               osnove za kmetijsko dejavnost. Tako so posledično slovenski kmetje v tej izjemno
               težki gospodarski in socialni situaciji še bolj obremenjeni, kot bi lahko bili sicer.
               Zato vaju prosim za odgovor na moja vprašanja. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Izvolite, gospod minister.</p>
            </sp>
            <sp who="SDZ5:PogačnikMilan">

               <speaker>DR. MILAN POGAČNIK:</speaker>

               <p>Hvala lepa, gospod predsedujoči. Hvala lepa za vprašanje gospodu poslancu.</p>
               <p>Jaz bom lahko odgovoril samo na tisti del, ki spada v pristojnost Ministrstva za
               kmetijstvo. Pri omenjenem vprašanju gre večji del za delovno področje davčnih
               predpisov, ki je v pristojnosti Ministrstva za finance. Mi smo v letu 2008 prejeli od
               Ministrstva za finance informacijo o povprečnih zneskih subvencij za leto 2008 in
               30.10.2008 smo posredovali naše mnenje. Naše mnenje je bilo sicer drugačno od
               stališča Ministrstva za finance, da so plačila za območje z omejenimi možnostmi za
               kmetijsko dejavnost okoljska plačila in kot takšna po našem mnenju oproščena
               dohodnine, kajti tako tudi opredeljuje uredba Sveta Evropske unije iz leta 2005, ki
               govori o podpori za razvoj podeželja iz evropskega kmetijskega sklada za razvoj
               podeželja.</p>
               <p>Na Ministrstvu za kmetijstvo menimo, da je treba področja z omejenimi dejavniki in
               ta plačila obravnavati kot okoljska plačila, ker je izplačilo v celoti pogojeno z
               izpolnitvijo standardov za okolje, varno hrano, zdravje in dobro počutje živali, ki
               pa so osnovni pogoj za izvajanje te uredbe in povezane so tudi z upoštevanjem načel
               dobrega kmetijskega in okoljskega delovanja.</p>
               <p>Upravičenci imajo velike obveze s tega naslova, saj morajo na odobrenih in
               prijavljenih površinah kmetovati najmanj pet let, v nasprotnem primeru morajo plačila
               celo vrniti.</p>
               <p>In jaz bi poudaril še to, da je Slovenija izrazito izpostavljena področjem z
               omejenimi dejavniki, kar 80% jih je. Tudi v strategiji razvoja kmetijstva, ki jo
               pripravljamo, in tudi na splošno velja stališče, da želimo ohranjati poseljenost
               področja, da želimo ohranjati tudi kulturno krajino in to se dogaja ravno na
               hribovitih kmetijah, na gorskih kmetijah, na kmetijah na Krasu, kjer je zaraščanje
               najbolj intenzivno.</p>
               <p>Naše mnenje je, da bi morali upoštevati uredbo Sveta, ki govori o podpori razvoja
               podeželja. V zvezi s tem smo do sedaj opravili dva razgovora z Ministrom za finance.
               Žal soglasja nismo dosegli, razgovori pa se pravzaprav nadaljujejo in upam, da bomo
               na tem področju skušali doseči neko soglasje, še posebej zaradi tega, ker je lansko
               leto bilo to drugače, kot ste verjetno obveščeni.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev odgovora?</p>
               <p>Izvolite.</p>
            </sp>
            <sp who="SDZ5:RibičJanez">

               <speaker>JANEZ RIBIČ:</speaker>

               <p>Hvala.</p>
               <p>Na podlagi 247. člena Poslovnika zahtevam, da minister za finance na moje vprašanje
               ustno odgovori na naslednji seji.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Minister za finance bo odgovoril na naslednji seji.</p>
               <p>In sedaj bo gospod Franco Juri postavil poslansko vprašanje generalnemu sekretarju
               Vlade.</p>
               <p>Prosim.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod predsednik. Gospe in gospodje, ministrice in ministri.</p>
               <p>Ob nedavnih pogovorih, ki smo jih v naši stranki imeli s predstavniki narodnostnih
               skupnosti v Sloveniji in z njihovimi organizacijami, to so interesne samoupravne
               skupnosti, smo zaznali oziroma so nam sogovorniki posredovali zaskrbljenost zaradi
               pričo neuradnih namigov, da bo Vlada v procesu reorganizacije nekaterih lastnih
               struktur Urad za narodnosti združila z nekaterimi drugimi uradi oziroma znotraj neke
               vladne službe, kjer bi bili zajeti vsi segmenti, ki so tako ali drugače povezani s
               politiko enakih možnosti. Zaskrbljenost manjšinskih skupnosti, torej Madžarov,
               Italijanov in Romov, izhaja iz dejstva, da imajo v Uradu za narodnosti edinega
               pravega sogovornika v Vladi, ki je nastal prav s tem specifičnim namenom, da udejanji
               ustavne in siceršnje pravice teh narodnosti. Gre za tri skupnosti, ki jim pripada po
               Ustavi specifični položaj. Navsezadnje v Državnem zboru dve razpolagata tudi s
               specifičnim sedežem. Pričakovati je, da bo Vlada delovala zelo preudarno takrat, ko
               gre za katerokoli spremembo, ki bi lahko naletela na neodobravanje oziroma
               zaskrbljenost teh skupnosti. V tem primeru smo dejansko zaznali zaskrbljenost.</p>
               <p>Sprašujem cenjenega generalnega sekretarja:</p>
               <p>Kaj pravzaprav drži, ali se res razmišlja v tej smeri? Kako menite, da bo treba
               posredne prizade o tem informirati? Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod sekretar, izvolite.</p>
            </sp>
            <sp who="SDZ5:CviklMilanMartin">

               <speaker>MAG. MILAN M. CVIKL:</speaker>

               <p>Hvala za besedo. Hvala lepa za vprašanje, gospod poslanec. Res je, Vlada Republike
               Slovenije je v okviru razprav o tem, kako v državni upravi in v javnem sektorju
               širše, naložila ministrstvom in vladnim službam, da pripravijo eventualne spremembe
               aktov o sistemizaciji delovnih mest in da tudi proučijo možnost eventualnega
               združevanja posameznih služb oziroma organov znotraj resorjev ter pripravijo predlog
               organizacijskih sprememb.</p>
               <p>V generalnem sekretariatu Vlade je naslednje. Generalni sekretariat Vlade je ena
               služba. Ima približno malo čez 160 ljudi zaposlenih, poleg tega je tukaj še Urad za
               komuniciranje, nekaj čez 40 ljudi, potem je tu še Protokol Republike Slovenije, potem
               pa je tako imenovanil štirih, pet malih vladnih služb: Urad za narodnosti, Urada za
               verske skupnosti, Urad za enake možnosti in Urad za varstvo tajnih podatkov.
               Zgodovinsko so te vladne službe nastajale v različnih časih, nekaj je še iz, če
               hočete, preteklega časa, nekaj jih je nastalo v času prejšnjih vlad. Ne nazadnje pa
               se je skušalo z nekaterimi zakoni, med njimi tudi z zakonim o uresničevanju načela
               enakega obravnavanja, sprejetim v letu 2004, zagotoviti to, da se za vse osebne
               okoliščine zagotovi enako obravnavanje. Vendar je oblikovanje Urada za enake možnosti
               in oblikovanje zagovornika znotraj Urada za enake možnosti to enako obravnavanje po
               osebnih značilnostih, za katere zakon sicer pravi, da ga je potrebno zagotoviti ne
               glede na spol, narodnost, raso, etično poreklo, vero ali prepričanje, invalidnost,
               starost in tako naprej, do sedaj bilo urejeno samo za vprašanje spola, pa še to v
               določeni meri nezadostno. Zato sem sam kot generalni sekretar Vlade po nekaj mesecih
               dela ugotovil, da kot generalni sekretar Vlade lahko korektno usmerjam delo tistih
               služb, ki so neposredno povezane z delom Vlade in pripravami dela Vlade. Služb, ki pa
               obravnavajo posamezna vprašanja po osebnih značilnostih, pa pravzaprav nihče
               vsebinsko ustrezno ne usmerja. Tam imamo sicer direktorje, vendar so to zelo male
               službe, pet, šest, sedem ljudi: direktor, pomočnik oziroma nekdo, ki se ukvarja s
               financami, nekdo, ki dela javna naročila, in potem dve do tri osebe na strokovnih
               nalogah. Eden od razmislekov, ki so se oblikovali, je, da bi Vlada nekje v tem
               mandatu vendarle ob Službi Vlade za lokalno samoupravo in regionalni razvoj, ob
               Službi Vlade za razvoj in evropske zadeve, ob Službi Vlade za zakonodajo oblikovala
               vladno službo, ki je višji organ, močnejši organ kot posamezen organ, in skušala v
               okviru te vladne službe - delovno ime je trenutno <q>"Vladna služba za uresničevanje
               enakosti"</q> - nekako koncentrirati in usmerjati delo vseh uradov, ki pokrivajo
               posamezna vprašanja. To ne pomeni, da bi se posamezni proračuni sedanjih uradov
               združili, bi rekel, vsebinsko, pač pa bi še zmeraj imeli ločene programe, vendar bi
               lahko zagotovili vsaj enotno finančno službo, enotna kadrovska vprašanja, tudi enotno
               pravnosistemsko urejanje.</p>
               <p>Naj dam samo en primer. Že vrsto let terja Računsko sodišče, da se za področje
               financiranja narodnosti in pripadnikov etičnih skupnosti v slovenskih občinah
               ustrezno uredi to vprašanje z uredbo. Služba oziroma urad se tega ni lotil, podobno
               kot se ni lotil še vrste drugih vprašanj. Hkrati smo se pa zavezali v koalicijskem
               sporazumu, da bomo v letošnjem letu skušali začeti pripravljati in nadgraditi
               zakonodajo o posebnih pravicah avtohtonih skupnosti in v tej zvezi zadeve ustrezno
               urediti. Ocena je, če bi z vladno službo združili moči teh posameznih malih vladnih
               služb, bi hitreje in ustrezneje urejali ta vprašanja, še posebej, ko urejamo ta
               vprašanja v vladni proceduri. Predlog, ki je trenutno v usklajevanju s Službo Vlade
               za zakonodajo, če bomo ugotovili, da so sistemske podlage za to, bomo posredovali
               tudi v nadaljnjo obravnavo, še posebej v nadaljnje pogovore s pripadniki narodnosti.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Juri.</p>
            </sp>
            <sp who="SDZ5:JuriFranco">

               <speaker>FRANCO JURI:</speaker>

               <p>Hvala, gospod Cvikl. Bojim se, da ta zagotovila ne bodo dovolj za pomiritev
               narodnostne skupnosti. Bojazen je, da se s takšno združitvijo lahko razvodeni tista
               specifična vloga, ki jo ima Urad za narodnosti, v trenutku, ko so manjšine podvržene
               nekaterim pritiskom oziroma izgubi sredstev, kot je bilo v primeru zadnjega rebalansa
               proračuna. Občutek, ki se poraja, je, da vse, tudi te sistemske rešitve, jih bodo na
               koncu prizadele. Zato upam in iz tega zadnjega dela vašega odgovora sem tudi razumel,
               da nič ne bo sprejeto brez pogovorov z neposredno zainteresiranimi, torej tudi s
               samoupravnimi skupnostmi. Pozivam vas, da dejansko upoštevate pri tem načelo
               soglasja, načelo sprejemljivosti s strani neposredno zainteresiranih. Gre za
               skupnosti, ki so ustavne in so omenjene v posebnih členih, ki temeljijo tudi na
               mednarodnih sporazumih. Ta specifika je verjetno pomembna. Najlepša hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p> Hvala. Izvolite, gospod generalni.</p>
            </sp>
            <sp who="SDZ5:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa gospodu poslancu za opozorilo. Jaz moram reči, da tudi na prvih
               pogovorih, ki sem jih sam imel z obema poslancema, sem omenil to možnost in tudi
               povedal, da bodo vse rešitve usklajevane s predstavniki. Jaz moram tu še enkrat
               poudariti. Poglejte, ko smo se v Generalnem sekretariatu Vlade sestali na temo
               državnega proračuna 2009 se je na sestanku zbralo preko 20 ljudi, ker je to tako
               razparcelirano, da se posamezni uradi ukvarjajo z nekaj 100 tisoč programskih
               sredstev. To so dejstva. Vi imate dve možnosti. Ena je, da, v narekovaju, <q>"držimo"</q> in
               imamo posamezne urade, ki včasih niti ne vedo, kaj posamezni urad dela. Na drugi
               strani pa ti uradi, tako Urad za narodnosti, Urad za verske skupnosti, Urad za enake
               možnosti, ne zagotavljajo ustreznega varstva posameznikom, ko gre za vprašanje
               kršitve njihovih, če želite, posebnosti. Zato sam ocenjujem, da bi z oblikovanje
               vladne službe - in vladne službe, ki jo vodi direktor vladne službe, imajo v vladni
               proceduri močnejšo vlogo kot posamezni uradi - bilo zagotovljeno in okrepljeno
               varstvo, se pravi preprečevanje kršitev načela enakih možnosti in vseh pravic, ki
               gredo tako po ustavi kot po obstoječi zakonodaji tako narodne skupnostim, kot tudi
               drugim v to vključene skupnosti, kot so verske skupnosti kot so vse druge osebne
               značilnosti. In temeljno vprašanje je samo to, ali bomo na koncu našega mandata
               končali še s tremi, štirimi dodatnimi, v narekovaju, <q>"uradi"</q>: za mlade, starejše, ne
               vem koga še, ali bomo vendarle imeli okrepljeno vladno službo, ki se bo ukvarjala s
               tem vprašanjem. Nekatere države imajo za to posebne ministre. Na primer Norveška:
               Ministrica za enake možnosti, ki pokriva še del socialnih zadev in temeljno vprašanje
               je samo to, ali bomo na primer Ministrstvo za delo, družino, socialne zadeve
               razdelili na tri ministrstva, ali to ministrstvo ohranjamo kot eno ministrstvo in
               bomo tudi vladno službo, ki oblikuje na eni strani politike in spremlja, kaj resorji
               dela na posameznih vprašanjih, imeli razparcelirano na veliko mest. Mi imamo Urad za
               varstvo tajnih podatkov v Generalnem sekretariatu, hkrati pa imamo Službo za obrambne
               priprave znotraj Generalnega sekretariata. Združitev teh dveh služb je enostavna in
               povsem mogoča in pomeni predvsem, če hočete, ne samo racionalizacija, ampak
               učinkovitejše delo. In pri teh malih vladnih službah je zgodba podobna. Ne
               zmanjšujejo se sredstva združujejo se sredstva, racionalizira se in predvsem jaz
               verjamem, da z oblikovanjem notranjih in pa tudi z ustrezno racionalizacijo bo delo
               takšne vladne službe zagotavljanja enakih možnosti in vseh osebnih značilnosti veliko
               učinkovitejše, kot je bilo to do sedaj. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Alenka Jeraj bo postavili vprašanje ministru za pravosodje in
               ministrici za notranje zadeve. Prosim.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Hvala za besedo. Lep pozdrav! Ministra za pravosodje in ministrico za notranje zadeve
               v zvezi z zagotavljanjem varnosti na sodiščih sprašujem naslednje:</p>
               <p>Kako se zagotavlja varnost na sodiščih, in sicer v sami sodni dvorani in izven sodne
               dvorane v razmerju do strank in prič na sodiščih, sodnega osebja in ostalih navzočih?</p>
               <p>Kako je s pristojnostmi varnostnikov ter policije pri zagotavljanju varnosti na
               sodiščih v sodni dvorani, izven nje in pred sodiščem?</p>
               <p>Pred časom smo bili priča incidentu na ljubljanskem sodišču, ki je šokiral slovensko
               javnost, ko so člani romske družine Strojan napadli pričo in pričo celo lažje ranili.
               Ob tem naj bi, vsaj nekateri mediji so tako poročali, zapisali, da varnostniki nisi
               omeli pooblastil, da bi se vmešali v pretep.</p>
               <p>Ali to pomeni, da se bomo naslednjič streljali pa bodo varnostniki samo gledali? Na
               kakšen način in kako se mora varnostnih odzvati in kako hitro?</p>
               <p>Zanima pa me tudi: Kako je možno, da glede na incident je bila policija o tem
               obveščena šele uro po dogodku in se je v bistvu postopek, proces nadaljeval? Ali je
               to v skladu z vsemi pravili? Kot sem rekla, priča je bila v pretepu celo ranjena.</p>
               <p>In zanima me tudi: Ali so bili sproženi kakšni postopki proti, gospe Strojanovi, ki
               je pretep tudi začela? Hvala za odgovor.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Hvala lepa.</p>
               <p>V zvezi z varnostjo na sodiščih na splošno lahko povem, da jo zagotavljajo tako
               varnostniki kot v določenih situacijah tudi policisti in pazniki oziroma pravosodni
               policisti, kadar so navzoči, ko spremljajo obdolženca oziroma obtoženca. Ta varnostna
               politika na sodiščih je sistematična. Gre torej za redno funkcijo in za načrtovano
               funkcijo. Res pa je, da občasni primeri terjajo strožje ukrepanje, pri čemer se
               srečujemo v praksi z dvema situacijama. Ena je, ko sodnik ali predsednik sodišča
               oceni, da bi lahko prišlo do varnostno problematične situacije in takrat vnaprej
               zahteva asistenco ali same varnostne službe, ki je pri sodišču, ali tudi policije.
               Druga situacija pa je, ko sodnik ne oceni, da bi bilo takšno posebno varovanje
               potrebno, pa se zgodi varnostni incident. V takšni situaciji je seveda odvisno, kdo
               se v neposredni bližini nahaja. Na slovenskih sodiščih nimamo sistema, kot ga imajo
               na nekaterih drugih sodiščih v drugih državah, kjer je stalno prisoten varnostni
               uslužbenec v razpravni dvorani, kadar poteka glavna obravnava.</p>
               <p>Sama varnost se torej zagotavlja s tem fizičnim varovanjem. Pooblastila, ki jih
               imajo varnostniki, so vse od opozarjanja, ugotavljanja istovetnosti oseb, površinskih
               pregledov oseb, prtljage, vozil, preprečevanje dostopa nepooblaščenim, uporaba
               sredstev za vklepanje, uporaba fizične sile za zavarovanje življenja, zdravja ljudi
               in premoženja, zadržanje osebe do prihoda policije, nošenje in uporaba orožja, če gre
               za zavarovanje življenja ljudi in odvrnitev neposrednega napada in tudi sama
               varnostna asistenca v razpravni dvorani.</p>
               <p>Ti varnostni ukrepi so potem podprti še s tehničnem varovanjem. To tehnično
               varovanje zaobjema vse od protivlomnih sistemov, do sistema nadzora gibanja, nadzora
               prtljage, alarmnih sistemov na sodiščih, zlasti pridejo v poštev tako imenovana
               <q>"panic"</q> stikala, s katerim v bistvu sodnik opozori na problem in v takšnem primeru
               potem do takojšnje intervencije varnostnika. Je pa seveda to odvisno od velikosti
               sodišča. Na večjih sodiščih, kjer gre za večje prostore, je ta odzivni čas
               varnostnika nekoliko slabši, kot je na manjših sodiščih. Tu so potem še protipožarni
               sistemi pa sistemi videonadzora, ki se zdaj pospešeno uporablja in namešča na
               sodiščaNamen seveda je in Ministrstvo za pravosodje ima določene pristojnosti, da bi
               se ta sistem varnosti prenovil v smeri, če bi bilo to le mogoče, če nam bodo finančne
               razmere dopuščale, kot ga poznajo v ZDA in deloma tudi v Španiji, se pravi sistem
               tako imenovani US court-martial, kjer imamo posebno varnostno službo, ki se v celoti
               ukvarja z vsemi temi varnostnimi vidiki. Naj povem za zaključek še to, da ministrstvo
               pripravlja skupaj s policijo tudi posebni krovni operativni načrt ukrepov, ki bo
               osnova za varovanje in ukrepanje v takih primerih, kot ste jih tudi vi omenili.
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še ministrica, izvolite.</p>
            </sp>
            <sp who="SDZ5:KresalKatarina">

               <speaker>KATARINA KRESAL:</speaker>

               <p>Hvala lepa, predsedujoči, za besedo. Na kratko naj dopolnim ministra. Policija se
               odzove, kadar je obveščena o nekem varnostnem dogodku, takrat z intervencijo in
               določenim številom policistov. Sicer pa pri obravnavanju varnostnega stanja
               določenega območja ima v mislih to, da je na nekaterem področju sodišče in temu
               prilagodi svoje delovanje z opazovanjem, s patruljiranjem policistov. Kadar pa se
               pojavi sum kaznivega dejanja, ki bi se morda storil na posamezni glavni obravnavi na
               sodišču, takrat skupaj s sodiščem načrtuje ukrepe, da se zagotovi varnost posameznega
               sojenja.</p>
               <p>Glede konkretnega primera, ki ste ga omenili. Policija je resda bila obveščena po
               nekaj daljšem času. Takrat se je odzvala. V 9 minutah je bila na kraju dogodka.
               Takrat incidenta ni bilo več. Oškodovanca sta bila takrat pozvana, da podata predlog
               za pregon. To sta tudi storila. Policija je tako pridobila poškodbena lista, posnetke
               videonadzornega sistema in nadaljuje z identifikacijo vseh osumljencev. Zoper
               osumljence bodo policisti podali kazenske ovadbe. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospa Jeraj.</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Se zahvaljujem ministru za to, kar je povedal, vendar je predsednica senata
               zaprosila za dodatno varovanje in tudi dejansko sta bila dodatno tam dva varnostnika.
               Poleg tega gospa Strojanova ni bila obtožena. Ona je bila tam kot javnost in najbrž v
               tem primeru, če se pač nekaj takšnega zgodi, je precej nerazumljivo, da potem še
               vedno je po prekinitvi, po eni uri ta predstavnica javnosti, ki je očitno nevarna,
               ali kako naj rečem, lahko povzroči kakšen ponoven pretep, še vedno navzoča na
               obravnavi. Zame je to, bom rekla, precej čudno, kajti kolikor vem, ima sodnica
               možnost odstraniti tiste, ki motijo obravnavo oziroma ki bi lahko povzročili, da
               pride do kakršnihkoli motenj v zvezi s tem.</p>
               <p>Gospa ministrica mi je odgovorila. Očitno bo stekel nek postopek proti gospe
               Strojanovi.</p>
               <p>Me pa zanima: Ali se pretep na sodišču ne smatra tudi kot razžalitev sodišča, saj
               končno potem lahko pričakujemo ponovno podobne zadeve na sodiščih? Mislim, da se mora
               tudi sodišče do tega izreči in imeti nek odnos, sicer bomo kmalu imeli na sodiščih
               raznorazne incidente.</p>
               <p>Prosim, da tu dopolnite odgovor. Ali je priča bila sposobna nadaljevati postopek, če
               je bila ranjena, kot je ministrica povedala, in je policija pridobila podatke o
               poškodbah?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite, gospod minister? Izvolite.</p>
            </sp>
            <sp who="SDZ5:ZalarAleš">

               <speaker>ALEŠ ZALAR:</speaker>

               <p>Imate prav. Sodnica oziroma vsak sodnik ima to možnost, da lahko odloči, da se
               zahteva odstranitev neke osebe iz razpravne dvorane, če oceni, da bi to lahko motilo
               potek obravnavanja. Zakaj je v tem konkretnem primeru bila sprejeta odločitev
               sodnice, kakršna je pač bila, tega ne vem. To tudi ni bilo vaše osnovno vprašanje,
               zato tudi nismo tega posebej preverjali. Se pa je v tem primeru pokazalo nekaj
               drugega - da sodišče, vsaj to konkretno, ljubljansko, ni takoj obvestilo o tem
               dogodku Ministrstva za pravosodje, čeprav bi bilo to dolžno storiti po sodnem redu.
               Zato bomo vsa sodišča še enkrat opozorili na to, da v takem primeru to čim prej
               storijo. Tudi zato, ker imamo na ministrstvu zaposleno osebo, ki je specialist za to
               področje in lahko nemudoma svetuje, katere ukrepe sprejeti v primeru neke varnostno
               problematične situacije.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica, želite? <stage>(Ne.)</stage> Izvolite, gospa Jeraj. Imate proceduralni
               predlog?</p>
            </sp>
            <sp who="SDZ5:JerajAlenka">

               <speaker>ALENKA JERAJ:</speaker>

               <p>Mislim, da do takega dogodka sploh ne bi smelo priti, kar kaže verjetno na to, da le
               nimamo tako dobro poskrbljeno za varnost. Zato skladno z drugim odstavkom 246. člena
               Poslovnika predlagam, da o odgovoru ministra in ministrice opravimo razpravo.</p>
               <p>Bi pa ob tem dodala, ker ste zdajle še nekaj podatkov povedali, ali bo potem
               ministrstvo ukrepalo proti sodišču, če vas ni o tem obvestilo, kot bi vas moralo po
               zakonu, kar ste sami povedali. Še bolj čudno pa je, da je potem policija opravila
               hišno preiskavo pri priči, namesto pri tistih, ki so incident povzročili. No, ne vem,
               če to ravno kaže na to, da ste želeli ukrepati in pomagati priči. Predlagam, da
               opravimo razpravo na naslednji seji.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. O odgovoru ministra in ministrice na vprašanje gospe Jerajeve oziroma o
               pobudi, da se opravi razprava o odgovoru, bo Državni zbor odločal jutri, v torek, 21.
               aprila 2009. Sedaj bo gospod Luka Juri postavil poslansko vprašanje ministrici brez
               resorja, odgovorni za lokalno samoupravo in regionalni razvoj. Izvolite.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa, predsedujoči. Lep pozdrav sodelavkam in sodelavcem in vladni ekipi in
               lep pozdrav ministrici!</p>
               <p>V preteklem letu se je zgodil primer, kjer je bilo dvema občinskime svetnikoma
               kršena pravica o odstopu. Ne glede na že skoraj leto dni staro odstopno izjavo še
               vedno nista bila razrešena, na njihovo mesto pa ne moreta nastopiti nadomestna
               občinska svetnika. Prišlo je do položaja, kjer so svetniške skupine, čigar svetniki
               so odstopili, prikrajšane do nadomestnega svetnika in potem do primernega števila
               občinskih svetnikov glede na volilni rezultat. Menim, da gre za grobo kršitev volilne
               zakonodaje in volilne pravice s strani večine v občinskem svetu, ki razrešitve in
               potrditve nadomestnega občinskega sveta ne dovoljuje. Konkretneje, gre za občinski
               svet Mestne občine Koper. Kar je še bolj problematično, je dejstvo, da je eden od teh
               svetnikov v odstopu bil kasneje izvoljen za občinskega svetnika na nadomestnih
               volitvah v Izoli. Ne glede na določila zakona je trenutno hkrati občinski svetnik v
               Kopru in v Izoli. Naj dodam, da ne samo, da je občinski svet z ugotovitvami in
               sklepom o odstopu dveh svetnikov zavlačeval, ampak potem, ko mu je odločanje o sklepu
               naložilo Upravno sodišče, je občinski svet ugotovitveni sklep, ki je po naravi le
               ugotovitveni, zavrnil. Zato me zanima:</p>
               <p>Ali ima občinska svetnica oziroma svetnik pravico odstopiti od svoje funkcije, ne da
               bi mu moral to dotični občinski ali mestni svet s sklepom potrditi?</p>
               <p>Ali lahko občinski svet zavrne ugotovitveni sklep o odstopu svetnika in mu tako
               dejansko onemogoči odstop oziroma onemogoči, da ga tisti, ki mu to po volilnem
               rezultatu pripada, na tej funkciji nadomesti?</p>
               <p>Zanima me tudi:</p>
               <p>Ali je v Sloveniji mogoče biti občinska svetnica ali svetnik v več občinah hkrati?
               Če je to mogoče, kaj država dela za to, da zlorabe na tem področju prepreči?</p>
               <p>Na koncu me zanima:</p>
               <p>Ali ministrica razmišlja, da bi zaradi morebitnih zlorab inštituta ugotovitvenega
               sklepa o odstopu občinske svetnice ali svetnika spremenila trenutno veljavne postopke
               na področju razrešitve imenovanja nove občinske svetnice ali svetnika?</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp who="SDZ5:PloštajnerZlata">

               <speaker>MAG. ZLATA PLOŠTAJNER:</speaker>

               <p>Hvala, gospod predsedujoči in hvala tudi za vprašanje.</p>
               <p>V skladu s 37.a členom Zakona o lokalni samoupravi je odstop člana občinskega sveta
               eden izmed razlogov za predčasno prenehanje njegova mandata. Mandat preneha z dnem,
               ko občinski svet ugotovi, da je nastal razlog za predčasno prenehanje mandata. V tem
               vašem omenjenem primeru takrat, ko občinski svet ugotovi, da je član občinskega sveta
               odstopil.</p>
               <p>Ugotovitveni sklep je formalna podlaga za nadomestitev člana občinskega sveta v
               skladu z zakonom, z novim, z istoimenske liste kandidatov. Občinski svet ne more
               zavrniti sprejema ugotovitvenega sklepa o predčasnem prenehanju mandata, saj gre le
               za ugotovitev dejstva, ki ga določa zakon. Takšno ravnanje bi bilo ozirom je v tem
               primeru nezakonito. V primeru, da občinski svet tovrstnega sklepa ne sprejme, ima
               član občinskega sveta možnost zahtevati pravno varstvo pri pristojnem upravnem
               sodišču, ki ugotovi nezakonitost ravnanja občinskega sveta in upravno sodišče lahko v
               tem primeru vrne občinskemu svetu v zakonito odločanje, lahko pa odloči tudi
               meritorno, torej odloči o stvari sami, kot je recimo v primeru romskega svetnika v
               Novem mestu že storilo. In v kolikor občinski svet tudi v tem primeru odločitve
               upravnega sodišča ne bi spoštoval in ne bi potrdil ugotovitvenega sklepa, kar se je
               zgodilo v primeru občine, ki jo omenjate, lahko vsakdo, ki izraža pravni interes,
               ponovno zahteva varstvo na upravnem sodišču, ki bo ponovno presojalo na en ali drug
               način.</p>
               <p>V primeru, da bi občinski svet vztrajal pri svojem nezakonitem ravnanju tudi po
               drugem odločanju na upravnem sodišču, obstaja tudi možnost, ki jo dopušča zakon, da
               je to lahko razlog za začetek postopka za predčasno razrešitev župana in predčasno
               razpustitev občinskega sveta, če se ugotovi, da bi bilo samo s takšnim ukrepom mogoče
               zagotoviti in zavarovati lokalno samoupravo v občini.</p>
               <p>V zvezi z vprašanjem, ali so lahko v Sloveniji člani občinskega sveta v dveh občinah
               hkrati, vam odgovarjam, da v Sloveniji te možnosti ni, tako, kot te možnosti ni v
               drugih evropskih državah, saj lahko občan ali občanka kandidirata le tam, kjer imata
               tudi svoje stalno bivališče. Do primera, da bi bil volivec izvoljen v dveh občinskih
               svetih, zato sploh ne more priti, ker se kandidatura v občini, v kateri nima stalnega
               bivališča, izloči po uradni dolžnosti in že v postopku kandidiranja. Pravna sredstva
               v zvezi s tem pa so zagotovljena ves čas volilnega postopka.</p>
               <p>V zvezi s spremembo zakonodaje zaradi zlorabe inštituta ugotovitvenega sklepa menim,
               da v tem primeru ni treba spreminjati zakonodaje, saj je ustrezno pravno varstvo
               zagotovljeno, kot je bilo že prej omenjeno, in da je način zagotovitve zakonitosti
               dela občinskega sveta tudi v tem primeru in na tem področju v skladu s slovenskim
               pravnim redom prepuščen sodni veji oblasti.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev odgovora?</p>
               <p>Izvolite, gospod Juri.</p>
            </sp>
            <sp who="SDZ5:JuriLuka">

               <speaker>DR. LUKA JURI:</speaker>

               <p>Hvala lepa.</p>
               <p>Hvala lepa za obširen in obsežen odgovor. Želim dopolniti, da je Upravno sodišče že
               odločalo o tem primeru, in sicer tako, da je zavrnilo pritožbo dveh občinskih
               svetnikov, češ, da ne želi odločati namesto občinskega sveta. In da imamo v tem
               trenutku v Sloveniji primer, ko je občinski svetnik že dobrega pol leta hkrati
               občinski svetnik Občine Izola in občinski svetnik Mestne občine Koper.</p>
               <p>Zato me zanima:</p>
               <p>Ali menite, tudi glede na najbolj skrajne možnosti, ki ste jih omenili, da je
               potrebna intervencija vaše službe v tem primeru? In: Ali menite, da je treba po teh
               sodnih poteh nadaljevati, morda celo do Ustavnega sodišča? Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:PloštajnerZlata">

               <speaker>MAG. ZLATA PLOŠTAJNER:</speaker>

               <p>Ker teh dodatnih podrobnosti ne poznam, bi prav gotovo svetovala, da se poslužimo
               vseh pravnih sredstev, ki jih imamo na voljo v tej državi, da zaščitimo pravice
               državljanov, ki kandidirajo v tem primeru za člane občinskega sveta oziroma ki želijo
               uveljaviti pravico, da lahko kandidirajo v drugi občini, in v prvi občini pridobimo
               ustrezne občinske svetnike. Najprej bi svetovala ta institut in šele, če bi se res
               izkazalo, da ti instituti niso zadovoljivi, bi bilo vredno razmišljati tudi o
               določanju postopkov v okviru zakona.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Bogdan Barovič, želite postaviti vprašanje kljub temu, da je minister
               odsoten?</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Hvala lepa, seveda.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Izvolite. Postavili boste vprašanje ministru za gospodarstvo.</p>
               <p>Prosim.</p>
            </sp>
            <sp who="SDZ5:BarovičBogdan">

               <speaker>BOGDAN BAROVIČ:</speaker>

               <p>Ja, vprašanje je zaradi vsebine, ne zaradi ljudi, ki so ali niso. No, da za začetek
               razbijem to monotonost, sem vesel, da v devetih letih ne pomnim, da bi videl pred
               sabo več ministric kot ministrov, kar mi je všeč; imam pač rad gospe, ki tam sedijo,
               in jih dobro tudi poznam.</p>
               <p>Vprašanje je zelo enostavno in že na začetku povem, gospod predsedujoči, da bom
               zahteval tudi ustni odgovor.</p>
               <p>Vprašanje se glasi: Kako namerava ukrepati Ministrstvo za gospodarstvo v primerih,
               ko podjetniki samovoljno in neupravičeno objavljajo likvidacije zdravih podjetij
               oziroma podjetij, ki poslujejo pozitivno?</p>
               <p>Vprašanje pojasnjujem z nekaj vprašanji in trditvami. Najprej:</p>
               <p>Čemu rebalans državnega proračuna in nekaj stotin milijonov evrov za pomoč, ki jo ta
               država nudi in kaže voljo, če jih tako imenovani novodobni podjetniki pod A, niso
               dolžni sprejeti, torej niso dolžni sprejeti te pomoči, in pod B, nočejo sprejeti
               pomoči, ki jo ta država in ta vlada s svežnji ukrepov pripravlja, išče trga denar,
               skupaj ga daje za to: <q>"Izvolite podjetniki, pomagamo vam."</q> Oni pa pravijo: <q>"Nočemo te
               pomoči, bomo delavce vrgli na cesto. Koga država ščiti?"</q></p>
               <p>Dodatno dopolnilno vprašanje oziroma razlaga prvotnemu vprašanju: Ali novopečene
               kapitalistične, nalašč bom prebral fonetično, <q>"managerjev"</q> pa poslovneži pa ne vem,
               kako se imenujejo, ki hočejo samo dobiček. Prej, ko je bil razcvet gospodarstva so ga
               <q>"kasirali"</q> s tem, da so delavce izkoriščali, nastal je velik dobiček in so ga dali v
               žep. Ker zdaj vidijo, da se je ta recesija komaj začela, da bo kriza prišla drugo
               leto, hočejo ta isti dobiček dobiti skozi prodajo podjetij, ki so zdrava. Koga torej
               ščiti ta država? Ali te menedžerje ali pa bo ta država enkrat spoznala, da mora
               ščititi delavce, ki hočejo le delati, pa čeprav za petsto evrov. Saj delajo za petsto
               evrov, ampak hočejo delati, z delom ustvariti novo vrednost. Koga ščiti ta
               država?</p>
               <p>V vsakem primeru, poudarjam, bo do Ministrstvo za finance, Ministrstvo za
               gospodarstvo in vse ostale službe prejele na pleča te delavce, v vsakem primeru. Če
               jih novodobni poslovnež vrže na cesto brez opravičljivih razlogov bodo na plečih te
               države. Stari rek pravi, v krizi je treba delati. Jaz pa sprašujem za konec in kdo pa
               naj dela, če jih menedžerji mečejo na cesto?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite da vam minister na naslednji seji odgovori ustno? Da, v redu, sem razumel, bo
               odgovoril na naslednji seji.</p>
               <p>Ministru za gospodarstvo, kljub temu, da je odsoten, želi postaviti vprašanje tudi
               gospod Darko Menih.</p>
               <p>Izvolite.</p>
            </sp>
            <sp who="SDZ5:MenihDarko">

               <speaker>DARKO MENIH:</speaker>

               <p>Hvala lepa gospod predsedujoči. Spoštovane ministrice, ministri, kolegi, kolegice,
               lep pozdrav.</p>
               <p>Kljub temu, da gospoda ministra ni, bi želel postaviti vprašanje in pričakujem tudi
               odgovor na naslednji seji, morda kasneje še kakšno dopolnilno vprašanje.</p>
               <p>Vprašanje se glasi:</p>
               <p>Ali je nacionalni program energetike v Sloveniji usklajen z zavezami kot so Kjotski
               sporazum in direktive Evropske unije, to se pravi s podnebno energetskim paketom?
               Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Kot sem razumel, vam bo minister odgovoril pisno. Ali želite ustno?</p>
            </sp>
            <sp who="SDZ5:MenihDarko">

               <speaker>DARKO MENIH:</speaker>

               <p>Jaz bi želel ustno, ker bi potem imel še kakšno dopolnilno vprašanje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Gospod Franc bo postavil poslansko vprašanje ministru za promet, ki je tudi odsoten.</p>
               <p>Želite vseeno postaviti vprašanje?</p>
            </sp>
            <sp who="SDZ5:JuršaFranc">

               <speaker>FRANC JURŠA:</speaker>

               <p>Hvala lepa za besedo.</p>
               <p>Ne bi postavljal vprašanja, bi pa prosil pisni odgovor na moje vprašanje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala, se bo zgodilo.</p>
               <p>Gospod Marjan Bezjak bo postavil vprašanje ministru za gospodarstvo, ki je odsoten.</p>
               <p>Izvolite.</p>
            </sp>
            <sp who="SDZ5:BezjakMarjan">

               <speaker>MARJAN BEZJAK:</speaker>

               <p>Hvala za besedo, gospod podpredsednik. Lepo pozdravljeni ministrica, ministri!
               Poslanke in poslanci!</p>
               <p>V skladu z 240. in 242. členom Poslovnika Državnega zbora posredujem ustno poslansko
               vprašanje na 5. seji Državnega zbora gospodu dr. Mateju Lahovniku.</p>
               <p>Vedno več je slišati iz medijev, kakor tudi sam osebno, iz celotne Slovenije me
               kličejo gospodarstveniki, da prihaja do vedno več stečajev podjetij. Tudi takšnih
               podjetij, ki bi na konec koncev še lahko poslovala, a se raje odločajo in dajejo
               podjetja v stečaj zaradi določenih razlogov, kot jih je napovedal prej poslanski
               kolega gospod Bogdan Barovič.</p>
               <p>Moje konkretno vprašanje:</p>
               <p>Koliko podjetij v Republiki Sloveniji je šlo v stečaj od 1. januarja do danes?</p>
               <p>Koliko delavcev je bilo zaposlenih v teh podjetjih?</p>
               <p>Ne bom postavljal vprašanja za nazaj od oktobra ali septembra do decembra, da ne bi
               bilo izgovorov na prejšnjo vlado. Zato sem postavil vprašanje od 1. januarja do
               danes, koliko podjetij je šlo v stečaj in koliko delavcev so na cesti pustila ta
               podjetja.</p>
               <p>Želel bi, po Poslovniku, prositi ustni odgovor gospoda ministra na naslednji seji.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala, se bo zgodilo.</p>
               <p>Zdaj bo gospod Gvido Kres postavil poslansko vprašanje ministrici za javno upravo
               ter ministru za kmetijstvo, gozdarstvo in prehrano.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Hvala besedo, gospod podpredsednik. Spoštovane ministrice, spoštovana ministra!
               Spoštovani kolegice, kolegi!</p>
               <p>Državni zbor Republike Slovenije je 26. marca 2009 za leto 2009 sprejel Odlok o
               spremembah in dopolnitvah Odloka o letnem načrtu razpolaganja z nepremičnim
               premoženjem države v posamični vrednosti nad 300.000 evrov za organe državne uprave
               in za pravosodne organe. Opozorjen sem bil in kot primer navajam situacijo, ko je v
               seznamu odloka napisana tudi parcela rabe Barjanski travnik, ki po Zakonu o javnih
               skladih pripada lokalni skupnosti in je povrhu vsega v prostorskih aktih občin
               opredeljena kot nepozidano stavbno zemljišče. Konkretno gre za parcelo številka
               415/66, površine 11,4 hektara v občini Ig. Obstaja možnost, da je takšnih primerov in
               podobnih mogoče še več.</p>
               <p>Spoštovana ministrica in minister, zanima me:</p>
               <p>Zakaj prihaja do situacij, da Ministrstvo za javno upravo na seznam Odloka o
               razpolaganju z nepremičnim premoženjem države uvrsti nepremičnino, ki bi po določbah
               Zakona o javnem skladu že zdavnaj morala biti prenesena v občinsko last?</p>
               <p>Zakaj ta parcela v vsem tem času še ni bila prenesena v občinsko last?</p>
               <p>In kako lahko pride do situacije, da je neka nepremičnina, ki je uvrščena v Odlok o
               razpolaganju z nepremičnim premoženjem države, opredeljena kot Barjanski travnik s
               posledično opredeljeno nizko prodajno vrednostjo, njena dejanska raba razvida iz
               prostorskih aktov občine pa je nepozidano stavbno zemljišče, katerega posledična
               vrednost je vsaj 20-krat višja?</p>
               <p>Tukaj se lahko pojavi pomislek, da je zadeva tako peljana namenoma. In moja želja
               ni, da bi vam ali vama bilo treba kdaj v prihodnosti odgovarjati na neprijetna
               vprašanja tukaj Državnem zboru na podobne primere. Torej, za zaključek.</p>
               <p>Kdo je za takšno nastalo situacijo po vajinem oziroma vašem mnenju odgovoren?</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, želite?</p>
               <p>Izvolite, imate besedo.</p>
            </sp>
            <sp who="SDZ5:PavliničKrebsIrma">

               <speaker>IRMA PAVLINIČ KREBS:</speaker>

               <p>Hvala lepa.</p>
               <p>Ministrstvo za javno upravo ni pristojno in ne preverja ne dejanskih in ne pravnih
               okoliščin nepremičnin, ki so vpisane v odlok temveč le zbere predloge posameznih
               državnih organov in za Vlado Republike Slovenije pripravi enotno gradivo.
               Nepremičnini po katerih sprašujete, to sta parcelni številki 415/66 in 415/67,
               katastrska občina Ig, sta bili uvrščeni v odlok, ki ste ga citirali, na predlog
               Ministrstva za pravosodje, ki ima ti dve parceli ta trenutek v imenu Republike
               Slovenije v upravljanju. Odlok, tako kot je umeščen v pravni red Republike Slovenije,
               je dejansko samo akt, ki pomeni možnost, da se postopki razpolaganja, ki so: prodaja,
               menjava, brezplačna odsvojitev, sploh lahko začnejo. In je torej uvrstitev v odlok le
               nujen predpogoj, da upravljavec posamezne nepremičnine lahko začne, na primer s
               postopkom prodaje, v tem primeru Ministrstvo za pravosodje, lahko v tekočem letu
               začne z ustreznimi postopki. V primeru, da se v nadaljnjih, postopkih same priprave
               na prodajo, ugotovi, da vsi pogoji za razpolaganje, torej prodajo, niso izpolnjeni,
               se tak postopek ustavi. In v tem primeru, v primeru teh dveh nepremičnin, se bo to
               verjetno tudi zgodilo. Čeprav smo imeli malo časa in je tudi občina Ig v petek
               poslala zelo natančno obrazložitev, bolj natančno od vašega vprašanja, bo minister za
               kmetijstvo pojasnil, zakaj se to zna zgoditi. Zaradi takšne formalne vloge pa je v
               tem odloku tudi vrednost nepremičnin zgolj ocenjena primeroma, informativno, brez
               upoštevanja, ali gre za nepozidana stavbna zemljišča, zgolj po katastrski rabi in
               upravljavec je ta znesek navedel zgolj informativno. V postopku prodaje, pa mora
               potem sodni izvedenec ugotoviti pravo vrednost nepremičnin.</p>
               <p>K besedi vabim ministra za kmetijstvo, ker mislim, da bo zelo zadovoljil vaše
               zanimanje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp who="SDZ5:PogačnikMilan">

               <speaker>DR. MILAN POGAČNIK:</speaker>

               <p>Hvala lepa za vprašanje.</p>
               <p>Gospa ministrica je del odgovora že podala. Poslansko vprašanje se nanaša na letni
               načrt gospodarjenja z nepremičnino, premoženjem države. Ta pravzaprav nima nič
               skupnega s programom prodaje nepremičnin, ki ga vsako leto sprejema Svet sklada. In v
               zvezi s predvideno prodajo nezazidanega stavbnega zemljišča parcelna številka 415/66,
               k.o. Ig, ki je vključena v Odlok o letnem načrtu razpolagala s stvarnim premoženjem,
               je torej namenjeno kasnejši prodaji. In zdaj vas lahko informiram, da je parcela
               nastala na podlagi parcelacije prvotne parcele 415/1, k.o. Ig, ki je bil po stanju na
               dan 11. 3. 1993, pomeni dan sprejema Zakona o skladu v predelku nezazidano stavbno
               zemljišče v parcelni številki 415/66, v drugem delu, v parcelni številki 415/67, pa
               kot kmetijsko zemljišče. Po opravljeni parcelaciji bo z ministrom za pravosodje
               sklenjena pogodba, s katero se bo neodmerjena parcela 415/67 na podlagi 14. člena
               Zakona o skladu kmetijskih zemljišč prenesla v upravljanje sklada, medtem ko bo
               parcela 415/66 ostala v upravljanju ministrstva.</p>
               <p>Neglede na to, da bo parcela 415/66 ostala v upravljanju ministrstva pa je po našem
               mnenju to do<gap n="..."/> <gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala, hvala gospod minister.</p>
               <p>Gospod Kres, želite dopolnitev?</p>
               <p>Izvolite.</p>
            </sp>
            <sp who="SDZ5:KresGvido">

               <speaker>GVIDO KRES:</speaker>

               <p>Ne. Zahvalil bi se za odgovore. Sem zadovoljen z odgovori, pa mislim, da bomo na tem
               vsi skupaj bdeli, tako, kot je treba in da bomo prišli do zaključka, ki bo pravi za
               obe stvari.</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Anton Kampuš<gap n="..."/> Ga ni.</p>
               <p>Gospod Jerovšek bo postavil vprašanje ministrici za kulturo.</p>
               <p>Prosim.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Spoštovane gospe ministrice in ministri!</p>
               <p>Spoštovana gospa ministrica, ministrstvo pod vašim vodstvom in vi, gospa ministrica,
               ste v zadnjem mesecu s kadrovskimi in političnimi rešitvami na področju medijske
               politike dokazali, da bodo mediji na splošno, še posebej pa javni zavodi, z novo
               zakonodajo in novimi kadri, pod strogim ideološkim nadzorom in da se bo
               institucionaliziral vsestranski pritisk na urednike in novinarje. V skladu s takim
               ciljem se kršijo tudi zakonske rešitve, Ustava in pravilniki. Tako ste mimo določil
               Pravilnika o strokovnih komisijah imenovali novo komisijo za ocenjevanje projektov za
               sofinanciranje, ne da bi bila prejšnja komisija razrešena. Pri imenovanju v ekspertno
               komisijo za pripravo Zakona o medijih in Zakona o RTV Slovenija še zdaleč niste
               spoštovali kriterijev avtonomnosti, enakovredne zastopanosti in strokovnosti.
               Izpustili ste predstavnika Združenja novinarjev in publicistov, med člani ni
               strokovnjaka iz širšega strokovnega vodstva RTV, prednost dajete novinarjem brez
               izobrazbe pred strokovnjaki. Novinarka, gospa Plesničar Pučko, nam je v kolumni v
               Dnevniku razkrila, kako poteka vaše novačenje za člane Kadrovsko-akreditacijskega
               sveta za kulturo in pravosodje; za to razkritje sem ji hvaležen. Tudi tu se vidi -
               moram reči, da novinarka tega ne skriva -, da je osnovni kriterij ideološko sovraštvo
               do opozicije in drugače mislečih. Novinarka v ostrem nasprotju s 63. členom Ustave
               spodbuja protiustavno nestrpnost, saj opozicijsko parlamentarno stranko izključujoče
               stigmatizira kot, citiram, <q>"ta uboga grupica intelektualno podhranjenih revčkov"</q>.</p>
               <p>Zanima me:</p>
               <p>Ali ste na takšno razpihovanje sovraštva in nestrpnosti kaj reagirali?</p>
               <p>Sprašujem tudi:</p>
               <p>Ali je revanšizem osnovno vodilo pri vseh teh imenovanjih, kadrovskih rešitvah,
               pripravah zakonov? Tako vsaj pišejo in ugotavljajo strokovnjaki, in ta ideološka
               nestrpnost je eden glavnih kriterijev.</p>
               <p>Sprašujem vas:</p>
               <p>Kaj piše v tako imenovanih smernicah za pripravo medijske zakonodaje za posvečene
               pripravljavce zakonov, saj se dejansko pripravlja skoraj popolno izničenje pravice do
               ugovora?</p>
               <p>Ali se res na sofisticiran način ponovno uvaja cenzura?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala lepa.</p>
               <p>Gospod Jerovšek, gledala sem že, ali je še kakšna ministrica tukaj, ker nisem
               vedela, ali ne razumem, ali nanje naslavljate to vprašanje, ker je tako polno fikcij.
               Zato vam na samem začetku povem: Ne kršim nobenega zakona, še manj pa Ustave. Ne
               izvajam nobenih kadrovskih, še manj pa političnih čistk.</p>
               <p>Glede komisije, krog katere se vrti vaše vprašanje, naj odgovorim sledeče. Vsak
               minister in vsaka ministrica ima pravico in zakonsko osnovo, da si za določena
               vprašanja, ki so vezana bodisi na zakonodajno bodisi na katero koli drugo vprašanje v
               sklopu ministrskega dela, lahko izbere komisija. V našem primeru to ščiti in uravnava
               naš temeljni zakon ali krovni zakon iz področja kulture, tako imenovani ZUIK, iz
               katerega izhajajo tudi pravilniki. Zato imam tako rekoč pri vsakem področju svojo
               komisijo. Nisem prva, tudi moji predhodniki so jih imeli in te komisije pomagajo
               odločati o razpisih, pomagajo odločati o politikah in pomagajo ministru in mu
               svetujejo tudi druge rešitve. Še več. Tudi tam, kjer jih formalno ni razpisal, sem si
               jih uvedla. Zadnja, recimo, neformalno uvedena je komisija, ki svetuje na področju
               arhitekture, urbanizma, zaščite krajine in ji jaz pravim <q>"dom za prostor"</q>.</p>
               <p>V primeru komisije oziroma ekspertne komisije, ki se ukvarja z glavnimi okviri
               postavitve spremenjenega zakona o medijih in spremenjenega zakona o RTV Slovenija,
               imamo na Ministrstvu za kulturo zelo široko skupino. Vanjo smo povabili predstavnike
               določenih inštitucij pa tudi predstavnike stroke, ki imajo še največ strokovnega
               vedenja in so še največje avtoritete s področja medijske zakonodaje. Širše gledano.
               Povabljeni so bili različni. Tudi tisti, ki jih vi citirate in se niso v tej komisiji
               prepoznali.</p>
               <p>Glede predstavnikov RTV Slovenija v tej komisiji, ker gre tudi za spremembo zakona o
               RTV Slovenija, ki smo ga dali v vladni program, naj vam povem, da jih tukaj si jih
               nisem izbrala sama. Gospod Guzej, direktor RTV Slovenija, ki je dokaj kmalu zatem, ko
               sem prišla na ministrstvo, ministrstvo tudi obiskal, je sam podal ime, ki je zdaj v
               tej komisiji. Sprejela sem ga in ga tudi spoštovala. Skratka, že tukaj gre za naš,
               najin mimohod pri razumevanju.</p>
               <p>Jaz si od teh komisij seveda obetam mnogo, zaradi tega, ker sem prepričana, da
               nikjer nismo vsi popolni, vsevedni. Predvsem pa pri še posebej občutljivih in pri nas
               tudi kadrovsko absolutno podhranjenih območjih, na področju oddelka Direktorata za
               medije imamo zaposleno peščico ljudi, pravzaprav skoraj na minimumu smo in ne moremo
               sami opraviti s tako zahtevnim vprašanjem, za katerega se danes ne najde določenih
               celo odgovorov znotraj Evropske unije kaj šele v Sloveniji.</p>
               <p>Zato gospod Jerovšek, ne gre ne za kadrovske ne za politične odločitve: Komisija, ki
               deluje, pa ni komisija, je ekspertna komisija, je široka, zelo odgovorna in strokovno
               absolutno kompetentna. Jaz ji zaupam pa ne dela samo ta komisija, seveda tudi
               ministrska ekipa. Problem je le v tem, da imamo nekoliko malo časa za tako široko
               temo, spremembo dveh zelo odgovornih zakonov, kot sta Zakon o RTV Slovenija in Zakon
               o medijih, ki je še ukleščen v direktivo o kateri, mimogrede, v prejšnjem mandatu ni
               bilo v javni diskusiji nobene besede.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev odgovora?</p>
               <p>Izvolite gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Bil bi naiven, če bi pričakoval, da bo gospa ministrica odgovorila na tisto, kar sem
               spraševal. Temu se je izognila in zaradi tega je še toliko bolj jasno in se vidi, da
               se avtonomnost in neodvisnost medijev in novinarjev dobesedno ukinja ter da so tisti
               strokovnjaki, ki se zavzemajo za avtonomijo in pluralnost medijev, že vnaprej
               izključeni s kadrovske oritmetike. Gospa ministrica, vi ste pojasnili, da se to dela
               na drugih področjih kulture ravno tako in dejansko je teh primerov še veliko več.
               Eden od najbolj krutih in najhujših primerov je tudi izobčenje zaradi ideološke
               ekskluzivnosti, izobčenje uglednega publicista Marka Crnkoviča z mesta direktorja
               Direktorata za medije, čeprav ste ga o tem že obvestili. Tu je šel čez komisije, vi
               ste ga obvestili o tem so pisali, ampak kateri greh je napravil gospod Crnkovič?
               Izobčili ste ga po tem, ko je v kolumni zapisal, da se strinja s tem, da storilci
               najhujših zločinov proti človeštvu ne morejo biti malikovani in ne morejo imeti časti
               ulice. In seveda, to je bil totalni alarm, tudi del civilne družbe, strogo usmerjene,
               ideološko, in vi ste takoj to sprejeli.</p>
               <p>Jaz bi res želel, da odgovarjate na vprašanja. Dodatna nestrpnost se je pokazalo
               oziroma celo inkriminacija ljudi na Odboru za kulturo, kjer so potem vaši poslanci
               povedali, da ste vi napisali sklepe za gospo Potrato za odbor, kjer se je kar
               kriminaliziralo nadzorni odbor in ljudi. In jaz res sprašujem:</p>
               <p>Ali je ta revanšizem edino orodje, ki je pred pogoji za vaše kadrovske rešitve?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite, imate besedo.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Gospod Jerovšek, včasih vas ne razumem povsem, zaradi tega, ker nimate tako jasno
               postavljenih vprašanj ali pa nejasno artikulirane. Zato bom poskušala zdaj odgovoriti
               na tri, ki ste jih zdaj nekako postavili.</p>
               <p>Skratka, zakaj ni znotraj te strokovne komisije, ki se ukvarja z iztočnicami za
               pripravo obeh sprememb zakonov, tudi združenja novinarjev. Sama sem v javnosti; in
               kot vidim, ste obveščeni, kaj se v javnosti pojavi zapisanega ali pa bolj izrečenega;
               povabila tudi ustanovnega člana tega združenja, gospoda Makaroviča, ki je član te
               skupine. Še več. Ni samo ustanovni član združenja publicistov, ampak je tudi eden
               izmed članov odbora.</p>
               <p>Zdaj, jaz ne vem, kje vse te <q>"nekako informacije"</q> pridobivate. <q>"Rekla, kazala"</q> -
               mislim, da oblika tukaj deluje. Glejte. Razpis za direktorja Direktorata za medije ni
               bil razveljavljen. Sami me sprašujete o tem, zakaj je bil razpis razveljavljen.
               Razpis ni bil razveljavljen. Med kandidati, ki so bili po oceni tiste posebne
               natečajne komisije, samega uradniškega sveta, strokovno usposobljeni in primerni in
               ponujeni kot primerni za položaj, med temi kandidati ministrica oziroma minister
               izbere po svoji presoji tiste, ki se ji zdijo najprimernejši ali pa najbolj ustrezni,
               če sploh kdo. Če minister, ministrica meni, da ni nobeden idealen za njihove
               predstave, želje, če ni najbolj popoln in najprimernejši, potem, v tem primeru se
               lahko odloči, da ne izbere nikogar. In to sem storila sama. Še več. Takoj za tem smo
               pozvali k novemu natečaju zato, da bi dobili najprimernejšega kandidata. In to je to.
               Vse ostalo je pač lahko plod nekih, seveda, manj in bolj zabavnih zapisov, ki polnijo
               manj in bolj zainteresirana ušesa.</p>
               <p>V primeru Kasa, o katerem ste po vsej verjetnosti govoriti v prvem delu vprašanja in
               zakaj nekateri niso bili izbrani v ta Kas. Na žalost niso bili nekateri izbrani iz
               nekako dvomom, da bi lahko prišlo do konflikta interesov. Če je pač nekdo novinar,
               morebiti bi v taki vlogi, ko bo sedel v Kasu za področje kulture in pravosodja,
               naletel na konflikt interesov. Zaradi tega je prišlo do umika, na katerega sem
               pristala, seveda pa na žalost, ker gospo zelo, zelo cenim kot kolumnistko in
               novinarko. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog. Izvolite gospod Jerovšek.</p>
            </sp>
            <sp who="SDZ5:JerovšekJožef">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Gospa ministrica je ravno na koncu potrdila, da podpira to razpihovanje sovraštva in
               nestrpnosti, po kateri sem vas posebej vprašal, kar je tu zapisano. Vendar, tudi v
               drugih delih ste zavajali javnost in se sprenevedate, gospa ministrica. Glejte,
               napačno razlagate oziroma zavajajoče razlage, zakaj niste izbrali gospoda Crnkoviča,
               zakaj ste preklicali izbiro. Jaz vam bom povedal, kako se dela, ko gre za zločine
               zoper človeštvo. Na Slovaškem je nek urednik literarne revije objavil par pesmi
               Radovana Karadžića. Društvo književnikov ga je takoj izključilo za eno leto. Pri nas
               pa nek književnik, ki spada v vaš resor, to izrazito podpira in tudi nekatere
               stranke, to malikovanje zločinov v dobi človeštva podpirate. Meni se zdi takšno
               podpiranje, takšno ravnanje kulturnikov zlovešče. Pri vsem drugih odgovorih ste bili
               tako zavajajoči, da predlagam, da se opravi splošna razprava o vašem nepopolnem
               odgovoru, kako se kadruje, kakšni so kriteriji, kakšna ideološka ekskluzivnost je
               potrebna za kandidate na vašem resorju. Kajti, to vodi v to ukinjanje avtonomnosti in
               neodvisnosti novinarjev, vodi v zelo hude posledice na področju kulture. In mislim,
               da pravzaprav institucionalizirate povratek v siva leta, v neko sivo obdobje, ki smo
               ga že dali skozi. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Jerovška, da Državni zbor na naslednji seji opravi
               razpravo o odgovoru ministrice na njegovo poslansko vprašanje, bo Državni zbor
               odločil jutri, v torek, v okviru glasovanj.</p>
               <p>Gospod László Göncz bo postavil poslansko vprašanje ministru brez resorja
               odgovornemu za razvoj in evropske zadeve ter ministrici za lokalno samoupravo in
               regionalni razvoj.</p>
               </sp>
            <sp>
               <speaker>LÁSZLÓ GÖNCZ:</speaker>
               <p>Hvala lepa za besedo. Gospod minister,
               gospa ministrica, ostale ministrice in ministri! Spoštovani prisotni!</p>
               <p>Vlada nedvomno posveča pozornost in vlaga velike napore za ublažitev gospodarske in
               finančne krize, ter pri tem s svojimi odločitvami poskuša zagotoviti znosne
               življenjske oziroma socialne razmere. Nekateri do sedaj sprejeti ukrepi so bili
               pozitivni, drugi pa so se zaradi hitrega spreminjanja okoliščin, kot bi v žargonu
               rekli, manj prijeli. Kljub drugačnim predvidevanjem Vlade finančno - gospodarska
               kriza najbolj prizadene gospodarsko manj razvita, socialno in demografsko posebej
               ogrožena območja, kar še posebej velja za celotno severovzhodno Slovenijo. Izredno
               kritično stanje je nastalo v pomurski regiji, kjer je v obmejnem in narodnostno
               mešanem predelu položaj marsikje že alarmanten. Ob tej priložnosti ne bom posebej
               omenjal problematike podjetja Mura ali neverjetnih dogodkov v zvezi s stečajem
               Pomurke. Moje vprašanje se tako ne nanaša neposredno na ukrepe socialnega značaja,
               čeprav je z njimi zelo tesno povezano, temveč ga postavljam v zvezi z nadaljnjim
               zaostajanjem omenjenih območij v primerjavi z razvitejšimi predeli Republike
               Slovenije.</p>
               <p>Kljub nekaterim pozitivnim izjemam, ki se nanašajo na redka vlaganja v določenih
               centrih, je splošno gospodarsko, socialno stanje v Pomursko-podravski regiji, žal, še
               slabše, kot je bilo jeseni 2008. Prav zaradi dimenzij gospodarsko-finančne krize je
               potrebno v načrtovanih projektih dosti večjo pozornost posvečati razvojni
               naravnanosti šibkejših območij.</p>
               <p>Pred nekaj meseci je bilo poudarjeno, da si bo Vlada v veliki meri prizadevala za
               zagotavljanje skladnejšega regionalnega razvoja, do česar bi lahko prišli s
               potenciranimi razvojnimi vlaganji tudi v severovzhodna območja države. Sedaj pa lahko
               ugotovimo, da je večina energije Vlade usmerjene v sanacijo krize, dejansko v gašenje
               požara. To je nedvomno potrebno, vendar sem prepričan, da bi lahko z dodatnimi napori
               in s pospešenim razvojnim pristopom na področju turizma in še kje vsaj malo popravili
               položaj.</p>
               <p>Torej, vaju sprašujem:</p>
               <p>Kako bo Vlada poskušala s kratkoročnimi razvojnimi programi preprečiti še
               intenzivnejše zaostajanje najbolj ogroženih, predvsem severovzhodnih delov Slovenije?</p>
               <p>Ter:</p>
               <p>Kako bo tudi v času boja z gospodarsko krizo izpeljala skladnejši regionalni razvoj
               celotne države?</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Bo najprej odgovarjal gospod minister?</p>
               <p>Izvolite.</p>
            </sp>
            <sp who="SDZ5:GaspariMitja">

               <speaker>MAG. MITJA GASPARI:</speaker>

               <p>Hvala lepa, gospod podpredsednik.</p>
               <p>Gospod Göncz, ker bova odgovorila skupaj in imam samo pet minut, bom zelo kratek.</p>
               <p>Ko gre za Službo Vlade za razvoj in evropske zadeve, je njena osnovna naloga, da
               skrbi za ustrezno pripravo, izvedbo in, če je treba, tudi spremembe osnovnih
               razvojnih dokumentov. Razvojni dokumenti, ki ta trenutek v Republiki Sloveniji
               veljajo in po katerih se tudi načrtujejo oziroma izvajajo državni in drugi proračuni,
               je Strategija razvoja Republike Slovenije iz leta 2005, Državni razvojni program za
               obdobje 2007-2013 in med drugim tudi Resolucija o razvojnih programih, to pa
               dopolnjuje tudi Nacionalni reformni program 2008-2010. V okviru teh dokumentov so
               opredeljene prednostne naloge na področju posameznih programskih opredelitev, tako
               investicijskih kot drugih, in v teh dokumentih je na svoj način opredeljen tudi
               skladen regionalni razvoj v Sloveniji, v tem primeru tudi tistih regij, ki so v
               zaostanku za povprečjem celotne države. Ta trenutek služba pripravlja ustrezne
               spremembe in dopolnitve razvojnih dokumentov, predvsem zmanjšanje njihovega števila,
               njihovo večjo medsebojno povezanost, predvsem pa večjo učinkovitost teh programov in
               dokumentov v proračunskih izvedbenih dokumentih, kjer ugotavljamo, da je povezanost
               teh dveh plati istega problema relativno slaba v Sloveniji že precejšnje število let
               do zdaj. Zato bosta Vladi predložena spremenjeni nacionalni reformni program za
               obdobje 2008-2010, dopolnjena resolucijo za obdobje 2007-2023. Predvsem pa bo Vladi
               najprej predlagan in potem tudi Državnemu zboru spremenjen način oblikovanja in
               sprejemanja državnega proračuna, ki bo programsko usmerjen k ciljem, kar pomeni, da
               bo Državni zbor obravnaval ne toliko posamezne postavke proračuna kolikor vsebino,
               kvaliteto in usmerjenost programov, podprogramov in projektov in na ta način se bo na
               osnovi indikatorjev in kriterijev tudi lažje ugotovilo, ali se posamezni programi
               izvajajo skladno s predvidevanji. Na osnovi tega bodo tudi narejene določene
               dopolnitve dokumentov regionalnega razvoja, o katerih bo več povedala kolegica
               ministrica. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:PloštajnerZlata">

               <speaker>MAG. ZLATA PLOŠTARJNER:</speaker>

               <p>Hvala za besedo.</p>
               <p>Da dopolnim kolega, zaradi gospodarske krize bo tudi izvajanje regionalnih razvojnih
               programov moralo dobiti nekatere nove poudarke. Služba Vlade za lokalno samoupravo in
               regionalno politiko zato v maju načrtuje poziv razvojnim regijah k pripravi novih
               izvedbenih načrtov. In ti novi izvedbeni načrti bodo tudi priložnost za vsebinske
               spremembe v okviru izvajanja regionalnih razvojnih programov in njihovih prioritet.
               Razvojnim regijam bo ponujena možnost, da se osredotočijo na tiste najpomembnejše
               projekte, ki jih vidijo po eni strani kot možnost učinkovitega spopadanja s krizo, po
               drugi strani pa tudi kot možnost in priložnost za razvojno prestrukturiranje regije
               oziroma za ustvarjanje novih razvojnih priložnosti znotraj regije. Pri tem pa tudi z
               vidika doseganja tistih ciljev, ki jih je omenil tudi že gospod poslanec, se pravi
               predvsem odprava težav na področju gospodarskega razvoja in ustvarjanje novih
               delovnih mest. Pri pripravi izvedbenih načrtov bo služba Vlade tudi nudila ustrezno
               finančno podporo in tudi strokovno pomoč regijam. Obenem izvedbene načrte vidimo tudi
               kot priložnost v okviru programskega financiranja, ki ga je omenil kolega Gaspari, da
               tudi skozi izvedbene načrte dobimo partnerski odnos med državo, regijami in občinami
               ter skozi takšen način financiranja tudi zagotovimo bolj usklajeno izvajanje
               regionalnih razvojnih programov skupaj z resorji in s tem podporo aktivnostim, ki jih
               bodo regije potrdile kot prednostne za premagovanje krize in za hitrejši gospodarski
               razvoj in večjo konkurenčnosti. In v temu okviru imata svojo priložnost tudi Pomurje
               in Podravje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite, gospod Göncz.</p>
            </sp>
            <sp who="SDZ5:GönczLászló">

               <speaker>LAZSLO GÖNCZ:</speaker>

               <p>Hvala lepa.</p>
               <p>Samo eno kratko vprašanje bi še postavil:</p>
               <p>Ali pričakujete, da vse tisto, kar je bilo zdaj povedano, s spremembo, bom rekel,
               dolgoročnih in pa srednjeročnih dokumentov in pa ciljev, da bodo rezultati prisotni
               že v drugi polovici tekočega leta ali pa morda že celo prej oziroma ali so vse te
               vsebinske zasnove dejansko usmerjene bolj dolgoročno kot je to poudarjal gospod
               minister Gaspari?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa ministrica, izvolite.</p>
            </sp>
            <sp who="SDZ5:PloštajnerZlata">

               <speaker>MAG. ZLATKA PLOŠTAJNER:</speaker>

               <p>Ja, delne rezultate prav gotovo pričakujemo že v letošnjem letu predvsem v okviru
               novih prijav in možnosti koriščenja sredstev, ki se bodo ponujali tako v okviru
               paketa reševanja krize kot tudi drugih razvojnih aktivnosti. Obenem pa velja omeniti,
               da tudi zdaj potekajo številni projekti v okviru teh dveh regij, in sicer sto deset
               regijskih projektov v Pomurju, dvesto enainpetdeset v Podravju, ki so financirani s
               strani predvsem kohezijske politike in tudi nudijo priložnost in možnost za odpravo
               in delno reševanje težav, s katerimi se regije sedaj soočajo. Predvsem pa od teh
               projektov in od spremenjenih pogojev izvajanja teh projektov pričakujemo hitrejše
               oziroma ponekod tudi takojšnje učinke.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Marijan Križman bo postavil poslansko vprašanje ministru za kmetijstvo,
               gozdarstvo in prehrano.</p>
               <p>Izvolite.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala lepa gospod predsedujoči. Spoštovane ministrice, spoštovani ministri, kolegice
               in kolegi.</p>
               <p>Spoštovani gospod minister, moje vprašanje se nanaša na agrarne skupnosti Slovenije,
               ki posamezniku zaradi nedorečenosti zakonodaje povzročajo nemalo težav.</p>
               <p>Agrarne skupnosti ne delujejo, ne izvajajo se nobene aktivnost v zvezi z njihovim
               delovanjem. Problemi, ki se pojavljajo, so trenutno nerešljivi. Nerešeni odprti
               problemi so nastali že ob ustanavljanju, zaradi ne dovolj jasno postavljenega Zakona
               o ponovni vzpostavitvi agrarne skupnosti ter vrnitvi njihovega premoženja in pravic.
               Na podlagi tega zakona se v nekaterih vaseh agrarne skupnosti sploh niso ustanovile
               in ta zemljišča so ostala nerazporejena ali so prešla v upravljanje Sklada skupnih
               zemljišč ali občin. Vaščani, ki so bili že prej lastniki Jusov, niso imeli možnosti,
               ker niso bili dovolj seznanjeni in pisno obveščeni, da se ponovno včlanijo v agrarne
               skupnosti. Prav tako so nerazrešena vprašanja pri dedovanju, ker postopki niso bili
               izpeljani.</p>
               <p>Da skrajšam, ker mi bo zmanjkalo časa, pa moram povedati, da je ta problem zelo
               prisoten v Rakitovcih, Hrastovljah, v Mestni občini Koper, kjer sta vaščana agrarne
               skupnosti, ki bi rada gradila oziroma širili območje gradnje na zemljišču, ki je v
               lasti agrarne skupnosti, ki meji z njunim premoženjem. Območje gradnje bi se širilo
               ob njihovih zemljiščih na zemljišča agrarne skupnosti za potrebe ureditve dvorišča in
               nadaljno gradnjo kmečkega turizma in tako dalje. Večina vaščanov agrarne skupnosti to
               podpira, manjšina pa temu nasprotuje in tako nastajajo spori, neizpolnjeni cilji, ki
               bi pripomogli k rešitvi podeželja in turizma na podeželju.</p>
               <p>Zato vas, spoštovani gospod minister, sprašujem:</p>
               <p>Na kakšen način nameravate poskrbeti, da agrarne skupnosti ne bodo breme temveč
               prednosti našega podeželja?</p>
               <p>Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod minister izvolite.</p>
            </sp>
            <sp who="SDZ5:PogačnikMilan">

               <speaker>DR. MILAN POGAČNIK:</speaker>

               <p>Gospod predsedujoči. Hvala lepa gospodu poslancu za vprašanje.</p>
               <p>Glede ponovnega organiziranja agrarnih skupnosti ter vračanja premoženja, ki jim je
               bilo podržavljeno, vse to ureja Zakon o ponovni vzpostavitvi agrarnih skupnosti ter
               vrnitvi njihovega premoženja in pravic. Ta je bil sprejet leta 1994 in na podlagi
               tega zakona je bilo organiziranih kar 607 agrarnih skupnosti. Številne izmed njih
               delajo dovolj dobro, bi lahko rekel. Posej tiste, ki v tem vidijo neko svojo aktivno
               vlogo. V zakonu je bil takrat določen sedemletni rok, vse do leta 2001, v katerem so
               lahko člani agrarne skupnosti uveljavljali vračanje podržavljenega premoženja. Glede
               na dolg rok za uveljavljanje vračanja premoženja in veliko število organiziranih in
               registriranih agrarnih skupnosti, menimo pravzaprav, da so bili ljudje dobro
               obveščeni o zakonu.</p>
               <p>Zakon je tudi določil, da v primeru, ko člani agrarne skupnosti ali njihovi dediči
               ne uveljavljajo vračanja premoženja, ki je bilo podržavljeno, to premoženje postane
               po tem roku seveda, lastnina občine, na območju katere agrarna skupnost leži. Občine
               morajo to premoženje ponuditi v brezplačno rabo in v upravljanje vaški ali krajevni
               skupnosti. To se je v številnih primerih tudi zgodilo. Po omenjenem zakonu se
               premoženje vrča tistim, ki jim je bilo odvzeto. To so člani bivše agrarne skupnosti
               in ne obstoječe. V primeru, da so te osebe pokojne, je zahtevo za vrnitev premoženja
               vložil, imel pravico vložit eden izmed dedičev, ki je tudi moral postati član
               novoustanovljene agrarne skupnosti. Dedič je moral tudi poskrbeti, da se na sodišču
               uvede dedovanje, dedič je lahko tako postal tudi solastnik vrnjenega premoženja.
               Težava je v primerih, ko je bil ta rok zamujen. V večini primerov se je premoženje
               vrnilo v obliki solastninskega deleža. V tem primeru lastnik lahko prosto razpolaga s
               svojim solastninskim deležem. V posameznih primerih pa se je premoženje vrnilo kot
               skupna lastnina. V tem primeru je po zakonodaji solastninskega deleža, to ste tudi vi
               omenili, potrebno soglasje vseh solastnikov, kar komplicira zadevo. Sicer pa je
               mogoče skupno lastnino razdružiti, seveda, samo sporazumno. Če sporazuma ni, potem o
               razdružitvi odloči sodišče na predlog članov agrarne skupnosti. Se pa strinjam z
               vami, da je težko upravljati s premoženjem, ki je v solastnini ali v skupni lasti
               večjega števila oseb, če nimajo nekega skupnega interesa, ekonomskega ali pa
               vsebinskega.</p>
               <p>Moram reči, da na ministrstvu nismo obveščeni o večjih problemih pri gospodarjenju s
               premoženjem, ki je bilo vrnjeno članom agrarnih skupnosti. Ker zakon ne ureja
               gospodarjenja z vrnjenim premoženjem bi bilo treba, seveda, v primeru, da želimo
               poseči na to področje, pripraviti nov zakon, ki bi uredil to področje, vendar
               pravniki menijo, da je zelo težko posegati v pravice obstoječe lastnine.</p>
               <p>Vsekakor bo ministrstvo preučilo to problematiko, če bo ugotovilo, da so možnosti in
               da je potrebno, da je to mogoče urediti s posebnim zakonom, bo tudi pristopilo k
               pripravi ustreznega zakona za korist vseh tistih, ki delujejo v agrarni skupnosti.
               Nesmiselno je, da zaradi tovrstnih težav preprosto ni mogoče lastnikom in solastnikom
               agrarne skupnosti razpolagati s premoženjem. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev, gospod Križman.</p>
            </sp>
            <sp who="SDZ5:KrižmanMarijan">

               <speaker>MARIJAN KRIŽMAN:</speaker>

               <p>Hvala.</p>
               <p>Rad bi se samo zahvalil gospodu ministru za izčrpen odgovor. Še posebej me veseli,
               da dopuščate možnost, da se vendarle pravniki odločijo in vzamejo čas za premislek,
               ali je vendarle potrebno omogočiti ljudem kjerkoli, v tem primeru na obali, kjer sem
               jaz doma, poiskati možnost, da ne glede na njihovo včasih tudi neznanje, ali
               pozabljivost, moram tudi to, žal, povedati, danes naslednja generacija ne more
               zaokrožiti svojega imetja, se ne more samozaposliti, recimo, na kmečkem turizmu ali
               čemu podobnemu. V vašem odgovoru je veliko resnice, še zlasti v prvem delu, kjer ste
               našteli zakonodajo, ki je vsakega napotila na to, da to naredi. Ampak človeške
               slabosti so včasih tudi v tem, da so nedosledni. In če jim lahko kaj pomagamo, potem
               bi bil za to, da tudi tem ljudem pomagamo pri samozaposlovanju, še posebej če gre za
               podeželje.</p>
               <p>Hvala za odgovor. In hvala za odprto možnost, da se vendarle v skrajnem primeru
               lotimo tudi nove zakonodaje.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rado Likar bo postavil poslansko vprašanje ministru za finance, ki je sicer
               odsoten.</p>
            </sp>
            <sp who="SDZ5:LikarRado">

               <speaker>RADO LIKAR:</speaker>

               <p>Hvala za besedo, gospod podpredsednik. Spoštovana prisotna ministrica in ministri!</p>
               <p>Glede na to, da je minister odsoten bi vas prosil, da mi na vprašanje odgovori ustno
               na naslednji seji v skladu s Poslovnikom.</p>
               <p>Glede na vse bolj zaskrbljujočo situacijo na mednarodnih finančnih trgih je bil že
               na prvi izredni seji Državnega zbora s podporo večine poslank in poslancev sprejet
               Zakon o spremembah in dopolnitvah Zakona o javnih financah. Poleg Zakona o spremembah
               in dopolnitvah Zakona o bančništvu je bila ta novela zakona plod sodelovanja in dela
               prejšnje vlade v odhajanju, na čelu z gospodom Janezom Janšo, in takrat še
               najverjetnejšega kandidata za mandatarja, danes pa predsednika Vlade, gospoda Boruta
               Pahorja. Sprememba zakona je omogočila oziroma daje možnost za povečanje kapitalskih
               naložb države, dajanje posojil države bankam in drugim finančnim ustanovam ter izdajo
               državnih poroštev. V skladu z novelo zakona so poroštev deležne izključno kreditne
               inštitucije v skladu z določili Zakona o bančništvu s sedežem v Republiki Sloveniji.
               Upravičenci do posojil in kapitalskih naložb pa so poleg teh tudi zavarovalnice,
               pozavarovalnice in pokojninske družbe s sedežem v Republiki Sloveniji. Z novelo
               zakona se tem ustanovam omogoča dostop do likvidnih sredstev in s tem pripomore k
               vzpostavitvi medbančnega trga in ohranitvi stabilnega slovenskega finančnega sistema.
               Predpostavka za učinkovitost teh ukrepov je bila tudi možnost za njihovo hitro
               ukrepanje. Ukrepi temeljijo na podlagi obvezne presoje primernosti in potrebnosti teh
               ukrepov s strani nadzornih inštitucij. Če Ministrstvo za finance na podlagi
               dokumentacije in na podlagi ocene nadzorne inštitucije določi, da kreditna
               inštitucija izpolnjuje pogoje za pridobitev poroštev, lahko predlaga Vladi, da s
               sklepom odloči o izdaji poroštva. Vlada lahko v odvisnosti od vrste ukrepov, obsega
               pomoči in razlogov za ukrepanje sprejme glede vodilnih oseb v družbi, vključno z
               opcijami na delnice v družbi, omejitev v zvezi z izplačilom dividend. Z novelo Zakona
               o javnih financah se torej slovenskim bankam omogoča dostop na mednarodni bančni trg,
               njihova konkurenčnost in varnost njihovega poslovanja. Določba novele zakona je
               pričela veljati novembra 2008 in tretja točka 4. člena zakona določa: O sprejetih
               ukrepih Vlada najmanj enkrat na vsake tri mesece po uveljavitvi Zakona o javnih
               financah seznani Državni zbor. Od sprejetja zakona je minilo že 5 mesecev in nisem
               zasledil, da bi bil Državni zbor seznanjen s tem poročilom.</p>
               <p>V skladu s 240. in 242<gap n="...."/> <gap n="..."/><stage>/Izklop mikrofona./</stage><gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Minister vam bo odgovoril na naslednji seji.</p>
               <p>Gospa Darja Lavtižar Bebler bo postavila poslansko vprašanje ministru za
               gospodarstvo, ki je tudi odsoten.</p>
            </sp>
            <sp who="SDZ5:LavtižarBeblerDarja">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik.</p>
               <p>Ministru za gospodarstvo dr. Mateju Lahovniku sem namenila vprašanje:</p>
               <p>Kako Vlada Republike Slovenije skrbi za nadzor izvajanja pogodbenih zavez kupcev
               podjetij, ki so bila v državni lasti in kako bo ukrepala v primeru nespoštovanja
               teh?</p>
               <p>To vprašanje sem želela ponazoriti z dvema primeroma, ki sta nam vsem dobro znana.
               Prvi je naslednji. Država je 55% delež Slovenske industrije jekla prodala ruski
               družbi Koks marca 2007 za 105 milijonov evrov. Za ceno delnice je bilo treba odšteti
               190 evrov. Večina poznavalcev je takrat menila, da je bila ta cena vsaj 2-krat
               prenizka. Zato pa so bili nesporno močno oškodovani številni mali delničarji. Glede
               tega slednjega še poteka ustrezen sodni postopek. Več kot očitno je, da država ob tej
               prodaji ni ravnala kot dober gospodar.</p>
               <p>Ali vsaj zdaj pod novo vlado nadzira, če in kako kupec izpolnjuje svoje pogodbene
               obveznosti?</p>
               <p>Ali pa so delavci, ki so se morali sprijazniti s krajšim delovnim časom in nižjimi
               plačami, zgolj na bremenu države?</p>
               <p>Novi lastnik pa si je seveda umil oziroma si umiva roke.</p>
               <p>Še hujši primer je odprodaja Iskraemeca egiptovski družbi El Sewedy. Pogodba, ki je
               nezaslišano <q>"skropucalo"</q> in ki sta jo v imenu Soda in Kada podpisala njuna oba
               takratna predsednika, se v nasprotju z ohlapnimi pogodbenimi zavezami kupca
               izpolnjuje tako, da novi lastnik seli proizvodnjo v Egipt, v Kranju pa delavce
               odpuščajo.</p>
               <p>Kako torej Vlada in resorno ministrstvo nadzirata in skrbita za izvajanje pogodbenih
               obveznosti kupcev podjetij, ki so bila v večinski državni lasti, in kako bosta
               ukrepala, ko bosta ugotovila nespoštovanje ali celo izigravanje teh obveznosti?</p>
               <p>Prosila bi za pisni odgovor na to po moje zelo zanimivo vprašanje. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Miran Györek bo postavil poslansko vprašanje ministru za visoko šolstvo,
               znanost in tehnologijo.</p>
               <p>Prosim.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala za besedo, gospod podpredsednik. Spoštovani gospod minister, spoštovani
               predstavniki Vlade, kolegice in kolegi!</p>
               <p>Gre za vprašanje oziroma pobudo, ki jo postavlja dejansko pet pomurskih poslancev,
               se pravi, ne gre za pobudo ene politične opcije, ampak gre za pobudo regije.</p>
               <p>Gre za vprašanje uvedbe programov Fizioterapija in Zdravstvena nega v Murski Soboti,
               na katere se je že do danes prijavilo preko 300 kandidatov, kar izpolnjuje in
               potrjuje izjemen interes. Akreditirana institucija Evropsko središče Maribor je
               pripravila vse strokovne podlage za eventualno uvedbo teh dveh programov. Potrebe so
               izkazane, razvoj visokošolskega središča in konjunkturnih študijskih programov,
               lociranih v Murski Soboti, ima več vidikov: socialni vidik, možnost študija mnogim iz
               regije, ki sicer te priložnosti ne bi imeli, priložnost za prekvalifikacijo in
               dokvalifikacijo mlajših ob ukinjanju delovno intenzivne industrije, kadrovski razvoj
               v funkciji gospodarskega razvoja zdraviliškega turizma in zdravstveno-socialne
               oskrbe, večje možnosti zaposlitve, vsestranskega razvojnega vzgona za regijo,
               izpolnitve vrzeli deficitarnih poklicev. Toda ključno vprašanje, ki se postavlja, je,
               kako sofinancirati redni študij. Odgovor je samo koncesija od razpisanih vsaj 60
               študentov v vsaki skupini, to je 120 rednih študentov. Programa v Murski Soboti imata
               številne primerjalne prednosti pred mnogimi drugimi programi. Pobuda gre v skladu s
               strateškimi cilji in konceptom razvoja regije, da jo potegnemo iz tega žalostno
               hudega stanja nerazvitosti. Po vseh kazateljih namreč zaostajamo v pomurski regiji po
               izobraževalni strukturi, po gospodarskem razvoju in po socialni problematiki.
               Demografski trendi gibanja so tako negativni, da smatramo, da bi, recimo, uvedba
               takšnih programov prispevala na mnogih drugih področjih in bila v skladu z osnovno
               iniciativo sveta regije, da na vsak način moramo to stanje spremeniti na bolje, se
               pravi nekje vsaj približati enemu slovenskemu povprečju glede razvoja regije. Hvala,
               gospod minister, za odgovor vnaprej.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Hvala lepa za vprašanje. Poglejte, v študijskem letu 2009-2010 se v Pomurju ti
               študijski programi še ne bodo izvajali. Seveda to ni v pristojnosti ministrstva. To
               je v pristojnosti visokošolskih zavodov samih, pri čemer pri javnih ali
               koncesioniranih visokošolskih zavodih, kot ste navedli, je treba soglasje Vlade,
               sicer pa ne. Na današnji dan noben od teh javnih visokošolskih zavodov, veste da jih
               je kar nekaj, Zdravstvena fakulteta v Ljubljani, Fakulteta za zdravstvene vede v
               Mariboru, Visoka šola za zdravstvo Izola, ali koncesionirane zdravstvene šole, se
               pravi Visoka šola za zdravstveno nego na Jesenicah in Visoka šola za zdravstvo Novo
               mesto, ne izvajajo svoje študijske dejavnosti v Pomurju. Po informacijah, ki jih
               imamo na ministrstvu bolj posredno, tudi od vas smo prejeli gradivo na prejšnji seji
               Državnega zbora, je študij zdravstvene nege in fizioterapije na dislocirani enoti v
               Pomurju v Murski Soboti razpisalo Evropsko središče Maribor, samostojni visokošolski
               zavod s sedežem v Mariboru. Temu zavodu doslej ni bila podeljena nobena koncesija. Če
               jo bo prejel za študijsko leto 2010-2011, ker za 2009-2010 je seveda že prepozno, ali
               kasneje, bo o tem odločila Vlada. To je odvisno od strokovnih podlag, pa tudi od
               finančnih okvirov. Dejstvo je, da smo pri rebalansu proračuna, ki je bil sprejet pred
               mesecem dni, z veliko težavo zagotovili dodatna sredstva za izvajanje koncesioniranih
               programov visokošolskih smeri zelo različnih in zelo širokogrudno podeljenih v
               preteklosti. Žal so vsi sklepi opremljeni s podpisom, da nimajo finančnih posledic,
               večjih od 40.000 evrov, kar je absurd, ker vemo, da gre pri koncesijah natanko za
               denar. To je predstavljalo velik problem. Ta problem smo za enkrat za podeljene
               zavode oziroma koncesionirane programe uspeli razrešiti. Upamo, verjamemo, da bo
               Vlada temu prisluhnila tudi pri rebalansu tega rebalansiranega proračuna, vendar
               zavedati se moramo, da bo v nadaljevanju pri razmisleku o teh koncesijah treba
               upoštevati tudi ta vidik, nič manj pa tudi vidik, na katerega vi opozarjate, ki je
               vezan na regijo, na razvojno situacijo, na demografsko situacijo, na stanje
               zaposlenosti. To bo Vlada imela pred očmi, ko bo to preučevala. Hvala lepa.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Hvala, gospod podpredsednik.</p>
               <p>Zdaj je zadeva takšna. Zadeva je predvsem za poslance iz pomurske regije nujna.
               Kolikor smo seznanjeni, denar naj ne bi bil ravno tisti osnovni problem, da bi se to
               v študijskem letu 2009-2010 že dalo uvesti. Gre, prej bi jaz rekel, za politično
               voljo oziroma mogoče so kakšni drugi razlogi, ki ne bi pripeljali do tega, kar smo si
               zadali. Ocenjujemo, da bi ustanovitev Visoke šole za zdravstveno nego in
               fizioterapijo izpolnjevala veliko vrzel v regiji na področju visokega šolstva,
               približanju možnosti izobraževanja ter razvoja stroke in kvalitete življenja v
               regiji, ker gre z deficitarne poklice v vsej Sloveniji ima ustanovitelj institucije
               širši vseslovenski značaj. Za Pomurje, zlasti v pogojih ukinjanja delovno intenzivne
               industrije, je to problem, če me razumete. Izjemna priložnost gospodarske prenove v
               regiji, v povezavi s turizmom in storitvenimi dejavnostmi, predvsem zdravilišči. Ni
               je regije, gospod minister, v Sloveniji, kjer bi na tako strnjenem področju imeli
               toliko zdravilišč, toliko termalne vode, tolike razvojnih možnosti v tej smeri.
               Dejansko v Pomurju ne vidimo drugega izhoda kot razvoj bazirati na termalnih
               zdraviliščih, na zdravstvenih storitvah, se pravi v tej smeri. Saj vam ne bom zdaj
               tukaj ponavljal, kaj vse je na ostalih gospodarskih področjih propadlo v Pomurju. Se
               pravi, s tega vidika bi to morala biti na vašem ministrstvu prioriteta<gap n=".."/><stage>/opozorilni
               znak za konec razprave./</stage><gap n="...."/> oziroma, kot ste rekli, prioriteta Vlade. Mi smo
               razmišljali o tem, da bi to vprašanje, to pobudo zastavili predsedniku Vlade, ampak
               menim, da ste vi tudi pristojni in kompetentni dovolj, da o tej<gap n="..."/><stage>/Izklop
               mikrofona./</stage><gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:GolobičGregor">

               <speaker>GREGOR GOLOBIČ:</speaker>

               <p>Problem je v tem, da oba programa, ki jih omenjate, še nista vpisana v razvid
               visokošolskih programov. Informativni vpisi so zaključeni. Vse skupaj bi se moralo
               dogajati že prejšnjo jesen, da bi lahko za študijsko leto 2009/10 vse to, kar
               govorite, izvedli. In Vlada bo v nadaljevanju, ko bodo te formalnosti urejene; vi
               veste, da je znotraj Sveta za visoko šolstvo oziroma v zvezi z njegovimi odločitvami
               prišlo tudi do nekih polemik strokovne narave, za katere ministrstvo ni pristojno in
               se tudi ne vmešava. Postopek akreditacije programa je za enkrat stvar Sveta za visoko
               šolstvo. Pogoji, da bi že lahko o tej koncesiji kvalificirano razpravljali, do danes
               niso bili izpolnjeni. Ne izključujem te razprave. Pobuda bo morala priti s strani
               zavoda. Jaz sem imel že dogovorjen sestanek, ki je bil odpovedan z druge strani, z
               gospodom Toplakom iz tega Evropskega središča. Vlada bo zanesljivo vse dimenzije
               problema, na katere opozarjate, vzela v obzir, ko bo o tem odločala in sam ne vidim
               razloga, da bi tu uveljavljala tisto strogost, ki je ni uveljavljala v mnogih drugih
               primerih. Prej sem naštel kar nekaj zavodov, kjer se postavlja več vprašanj kot v
               tem. Dejstvo pa je, da bodo objektivne okoliščine na koncu in odločitev Vlade kot
               celote tiste, ki bodo ključne za to, da bi bila prižgana zelena luč za koncesijo.
           </p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog.</p>
               <p>Izvolite.</p>
            </sp>
            <sp who="SDZ5:GyörekMiran">

               <speaker>MIRAN GYÖREK:</speaker>

               <p>Ja.</p>
               <p>V skladu s Poslovnikom bi predlagal, da se na to temo opravi tudi razprava na eni od
               sej Državnega zbora. Ne smemo gledati samo v ozkem pomenu, se pravi visokošolskih
               programov, ampak širšem pomenu zaostajanja regije in predvsem namena, da na vseh
               področjih, tako na izobrazbenem, kot socialnem, gospodarskem, finančnem poskušamo
               regijo spraviti iz te zaostalosti, ki je že tako evidentna, da je to dejansko
               žalostno za celo državo.</p>
               <p>Zato predlagam, gospod podpredsednik, da se to uvrsti na dnevni red.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>O predlogu poslanca gospoda Györeka, da Državni zbor na naslednji seji opravi
               razpravo o odgovoru ministra na njegovo poslansko vprašanje, bo Državni zbor odločil
               jutri, to je v torek, 21. aprila, v okviru glasovanj.</p>
               <p>Gospod Franc Bogovič je postavil poslansko vprašanje ministru, odgovornemu za razvoj
               in evropske zadeve. Minister je odgovoril, da ni pristojen za to vprašanje in
               predlaga naslovitev na ministrico Ploštajner. Zato tega vprašanja sedaj ne moremo
               obravnavati.</p>
               <p>Imate proceduralni predlog?</p>
               <p>Izvolite.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Ja.</p>
               <p>Vprašanje se nanaša na koriščenje evropskih sredstev. Glede na to, da sem tudi v
               Odboru za lokalno samoupravo, Odbor za gospodarstvo, kjer smo imeli tudi na
               predstavitvi bodočih ministrov, sem dobil zelo jasno sporočilo, da se ob Službi Vlade
               Republike za razvoj lokalne samouprave, velik del odgovornosti za koriščenje
               evropskih sredstev prenaša tudi na mag. Mitja Gasparija, ministra brez resorja,
               odgovornega za razvoj in evropske zadeve.</p>
               <p>Zato se mi je zdelo, ker predvsem bi želel pri ostalih ministrstvih, kako zadeve
               potekajo, postaviti to vprašanje. Sicer pa lahko postavim tudi vprašanje, pa mi gospa
               ministrica drugič odgovori<gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Minister je pripravljen tudi v tem primeru odgovoriti na vaše vprašanje.</p>
               <p>Izvolite ga postaviti.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Hvala lepa za razumevanje.</p>
               <p>Se pravi, kot sem že dejal, na predstavitvah za bodočega ministra in tudi sicer smo
               precej govorili o koriščenju sredstev, ki prihajajo iz skladov Evropske unije, ki so
               nam na razpolago.</p>
               <p>Zato se mi je po dobrega pol leta pojavilo vprašanje: Kaj je z novimi razpisi,
               predvsem z razpisi, ki se nanašajo tudi na druga ministrstva?</p>
               <p>Razpisi, ki so opravljeni na službi, mislim, da imajo neko kontinuiteto in se tudi
               sedaj ti programi izvajajo. Pogrešamo pa razpise tako za tista sredstva, ki se lahko
               črpajo v posredniškem organu, se pravi, v Ministrstvu za gospodarstvo, na primer, za
               gospodarske cone, za gospodarska središča, v Ministrstvu za kulturo za obnovo gradov,
               kjer so bili prej najavljeni razpisi, pa jih še vedno ni, na MOP-u za učinkovito rabo
               energije, predvsem koriščenje sredstev za učinkovito rabo javnih objektov, šol in
               podobnih zadev, tudi kohezijskih projektov, na Ministrstvu za promet glede 3.
               razvojne osi. Sam sem to zadeve spremljal kot župan že v preteklem obdobju in lahko
               rečem, da smo tudi precej sredstev, ki jih Služba Vlade Republike Slovenije namenja
               po 21. členu Zakona o financiranju občin, namenili za te stvari. Se pravi, da smo
               pripravili, na primer, gradbeno dovoljenje za obnovo gradu Rajhenburg, potem so
               projekti na področju gospodarskih središč, projekti za obnovo tudi drugih gradov, kot
               sem že dejal. In sedaj čakamo, da bi ti razpisi bili možni, in ocenjujemo, da tudi
               glede na boljše poznavanje finančnega stanja v državi in potrebe, da se absorbcijska
               sposobnost, tako kadrovska kot finančna, po mojem globokem prepričanju v veliki meri
               prenese tudi na lokalne skupnosti. In če se želi v teh letih počrpati ta sredstva,
               mislim, da bi bilo prav, da bi bili ti razpisi že objavljeni.</p>
               <p>Zato me zanima: V katero smer gredo ta razmišljanja, da bomo čim bolj izkoristili in
               čim prej tudi začeli s koriščenjem teh sredstev?</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp who="SDZ5:GaspariMitja">

               <speaker>MAG. MITJA GASPARI:</speaker>

               <p>Hvala lepa. Opozoril sem Državni zbor formalno, ker je gospod poslanec Bogovič
               naslovil vprašanje na mene, čeprav je sklep o ustanovitvi Službe za lokalno
               samoupravo in regionalni razvoj jasno navedel področja dela, ki veljajo. In
               vprašanja, ki so sledila potem v nadaljevanju, se nanašajo prav na ta področja, ki
               jih pokriva ta služba. Ker je gospod Bogovič rekel, da smo govorili v predstavitvah,
               hiringih tudi o drugačnih vlogah, je verjetno pozabil, da se ta sprememba glede
               organa upravljanja ni izvršila in je organ upravljanja ostal kar takšen, kot je bil v
               prejšnji vladi. Odgovornost in pooblastila se niso v principu spremenila. Tisto, kar
               dela služba Vlade za razvoj in evropske zadeve, je koordinacija na posameznih
               področjih, ki pa niso področja kohezijske politike, ampak lizbonska strategija in
               razvojni dokumenti. Ampak ne glede na to, smo dobro informirani o tem, kaj se na tem
               področju dogaja. In ker so vprašanja takšne vrste, lahko na nek način tudi bolj
               splošno odgovorim, bo pa kolegica verjetno, če bo potrebno, dala bolj podrobne
               obrazložitve.</p>
               <p>Žal vam ne morem dati ta trenutek še vseh finančnih podatkov, ker je gradivo, ki ga
               je Vlada prejšnji četrtek sprejela na svoji seji, ki ima naravo <q>"interno"</q> in bi kršil
               pravila, ki so na tem področju. Če bo to umaknjeno, ni problem. Vam pa lahko
               približno povem v deležih, za kaj gre in boste enako dobro razumeli, kot če bi vam
               povedal natančne številke. Lahko vam povem, da je kljub vsemu iz državnega proračuna
               v vsem obdobju od 2007 do sedaj, se pravi dve leti že prejšnje sestave vlade in pa od
               novembra 2008 tudi sedanje sestave bilo izplačano iz državnega proračuna iz naslova
               kohezijskih politik 235 milijonov evrov. Ta trenutek, to se pravi kumulativno
               gledano, je približno dve tretjini sredstev še vedno nevrnjenih, nepoplačanih iz
               evropskega proračuna. Zastavili smo nacionalna sredstva, od katerih več kot dve
               tretjini še ni realiziranih. Realizirana bodo takrat, ko bodo tudi povrnjena iz
               evropskega proračuna. Situacija je zelo neugodna. Neugodna iz več razlogov, da ne bi
               sedaj zelo podrobno navajal, ker je malo časa.</p>
               <p>Pa vendarle je Vlada sprejela že januarja 10 sklepov in na prejšnji seji še dodatne
               sklepe, s katerimi želi, prvič, na eni strani pospešiti koriščanje nacionalnih
               sredstev, kar ni problem, ker vsi zelo dobro nacionalna sredstva koristijo,
               izboljšati metodo priprave zahtevkov za povračila teh sredstev, kjer je glavni
               problem program ISARR, vi ga najbrž poznate. To je informacijski sistem, ki ne deluje
               in žal s tem preprečuje kvalitetno in hitro upravo dokumentacije. Ne deluje že od
               samega začetka, in zaradi tega v mnogih primerih ministri, izvajalci teh programov,
               morajo izvajati te programe ročno.</p>
               <p>Drugič. Ugotavljamo, če bi pogledali po ministrstvih in po programih, da je
               situacija zelo različna, pa vendarle je tudi na ravni občin obseg nevrnjenih sredstev
               iz evropskega proračuna zelo velik. Očitno obstajajo realni problemi pri planiranju
               programov, predvsem pri njihovem izvrševanju in utemeljevanju stroškov, ki so
               potrebni za to, da se lahko zahteva izplačilo iz evropskega proračuna. Imamo zelo
               različno situacijo po treh operativnih programih, najslabša je situacija v
               operativnem programu tri, to se pravi iz kohezijskega sklada, gre za okoljske in pa
               prometne projekte, kjer večina stvari ni pripravljenih za operativno izvedbo teh
               projektov predvsem na prometnem področju. Vi veste, kako dolgo traja v Sloveniji, da
               se kakšen prometni projekt umesti v prostor, kaj šele, da dobi vsa ustrezna
               dovoljenja. Zaradi tega je Vlada sprejela sklep, da bo uveljavila borzo programov in
               projektov, torej da bo selila sredstva iz programov, ki ne dajejo dovolj ustreznih
               kvalitetnih rezultatov, na programe, ki so, kakor bi rekli Angleži, <q>"ready to go"</q>, in
               da bi s tem pospešili koriščenje sredstev. Uvedla je tudi prakso, da bomo začasno
               izvajali programe s 100% evropskim financiranjem tam, kjer to pravila Evropske unije
               dopuščajo. S tem razbremenjujemo državni proračun pred financiranjem oziroma
               prejšnjega financiranja in gremo v projekte, ki lahko takoj dobijo 100% financiranje
               iz evropskih sredstev, kar je možno. Seveda na koncu bo treba v povprečju najti tisto
               udeležbo domačih sredstev, ki zahtevajo pravila.</p>
               <p>S tem bomo anticipirali določena sredstva iz Evropske unije, ki bi jih lahko
               kvalitetno uporabili v kriznih časih za pomembne investicijske projekte.
               <gap n="..."/><stage>/Izključitev mikrofona./</stage><gap n="..."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Bogovič, želite dopolnitev? Izvolite.</p>
            </sp>
            <sp who="SDZ5:BogovičFranc">

               <speaker>FRANC BOGOVIČ:</speaker>

               <p>Bom dopolnil, tako da eden drugemu pomagava, da bova več izvedela.</p>
               <p>Predvsem me zanimajo sedaj ti novi razpisi oziroma razpisi, ki smo jih na nek način
               vsi skupaj že pričakovali oziroma so bili najavljeni.</p>
               <p>Učinkovita raba energije je eden izmed takšnih projektov, ki mislim, da je projekt
               na mestu. Glede na lanskoletne najave poznam široko po Sloveniji, da se kar veliko
               občin pripravlja s celovitimi obnovami šolskih objektov, to so objekti ki so bili
               večina grajeni v sedemdesetih letih, v veliki meri tudi montažni objekti, energetsko
               povsem neučinkoviti. In to se mi zdi eden takšnih ukrepov, ki bi moral čim prej
               doživeti realizacijo. Mislim, da bi s to premišljeno delitvijo in pa izkoristkom
               investicijskega potenciala na lokalnem nivoju in v proračunu Republike Slovenije
               lahko omogočili, da bi se ta zagon čim prej storil in tudi s takšnimi razpisi,
               mislim, da bi dejansko v temu času dosti pomagali, da bi zelo hitro, zelo disperzno
               po celi Sloveniji lahko celo vrsto programov izpeljali.</p>
               <p>Ker sta oba s kulturno ministrico tu, bi vprašal: Ali je na področju obnove
               kulturnih spomenikov, z gospo ministrico sva o tem že govorila ob novem letu, ali se
               tukaj kaj dogaja?</p>
               <p>V lanskem letu in zdaj že dve leti je bilo govora o tem, da bi en del gradov, ki so
               v državni lasti, se projektno financirala obnova teh gradov, kulturne objekte v
               zasebni ali občinski lasti pa da so pripravljeni razpisi. Mislim, da je to tudi nek
               del te naše dediščine, ki bi jo z obnovo tudi zaktivirali in torej veliko dobrega
               storili in koristili ta sredstva.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Želi minister še? Izvolite.</p>
            </sp>
            <sp who="SDZ5:GaspariMitja">

               <speaker>MAG. MITJA GASPARI:</speaker>

               <p>Na ta prvi del bi lahko toliko odgovoril, da drugi paket ukrepov za premagovanje
               krize vsebuje tudi obseg sredstev za energetsko varčnost javnih objektov, šol, bolnic
               in drugih objektov. To je tudi vsebovano že v rebalansu, ki je bil sprejet v državnem
               proračunu in bo s tem dodatnim rebalansom, ki ga bo Vlada predlagala Državnemu zboru
               še v mesecu maju, verjetno še dopolnjen. S tega stališča problemov ni. Problem je
               bolj, ali so tisti, ki prijavijo programe ali pa projekte, potem dejansko v fazi
               njihove izvedbe v stanju to izpeljati tudi skladno s predvidevanji, ki so jih
               predvideli oziroma so jih predpostavili v svojih dokumentih. Mi imamo največje težave
               s tem, da projekti, ki so prijavljeni, se potem v dejanski izvedbi močno ustavljajo
               zaradi različnih razlogov. Ne samo zaradi državne administracije, tudi zaradi tega,
               ampak predvsem tudi zaradi tega, ker so projekti velikokrat preohlapno pripravljeni.
               Glede gradov bi pa prepustil kolegici ministrici in nisem toliko informiran.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ministrici žal ne morem dati besede, ker ni bilo postavljeno vprašanje. Mag.
               Majda Potrata bo postavila poslansko vprašanje ministru za šolstvo in šport, ki pa je
               odsoten. Boste vseeno postavili? Izvolite.</p>
            </sp>
            <sp who="SDZ5:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Želim tudi ustni odgovor na prihodnji seji.</p>
               <p>Sicer pa nameravam ministra za šolstvo in šport dr. Igorja Lukšiča vprašati: Katere
               ukrepe oziroma aktivnosti načrtujete v času slovenskega predsedovanja evropskim šolam
               - to predsedovanje bo od jeseni potekalo in bo trajalo eno leto - za zagotovitev bolj
               enakovredne obravnave slovenskega jezika in slovenske kulture v bodoče ter tudi v
               luči uresničevanja idej medkulturnega dialoga, tudi jezika in kulture drugih manjših
               držav?</p>
               <p>Za kaj gre? V Državnem zboru smo v enem od prejšnjih mandatov sprejemali zakon o
               evropskih šolah. To so šole, namenjene otrokom zaposlenih v inštitucijah Evropske
               unije. Predpisan je predmetnik, organizacija, financiranje, jezik pouka in predmeti.
               Slovenščina bi lahko bila učni jezik in bi lahko bila učni predmet, če bi bilo za to
               dovolj otrok. In ravno to je težava, s katero se srečujejo zaposleni v evropskih
               inštitucijah, ko se morajo odločati, ali naj svoje otroke vpisujejo v evropsko šolo
               ali ne. Glede na to, da je otrok za slovensko sekcijo evropske šole premalo, če pa se
               vključijo v evropsko šolo, potem imajo slovenščino samo kot učni predmet, in to
               petkrat po 30 minut na teden v prvem razredu in potem štirikrat po eno šolsko uro do
               konca osnovne šole, to je pet let. V srednji šoli, ki traja 7 let, imajo po tri ure
               slovenščine kot učni predmet, v zadnjih dveh letih se lahko odločijo za slovenščino
               na višjem nivoju, kar pomeni, da jo imajo kot učni predmet po 7 ur. Zastavlja se
               torej vprašanje:</p>
               <p>Kakšno je lahko jezikovno znanje otrok, če povem podatek, da se mora v šoli otrok
               izkazati že kot opismenjen, in to v tujem jeziku in ravno takrat, ko bi največ moral
               imeti pouka materinščine ga ima po tem predmetniku najmanj?</p>
               <p>To ni samo problem, s katerim se soočajo slovenski otroci, ampak je problem za vse
               tiste države, katerih populacija je manjša in zaradi tega tudi manjše število
               uradnikov v evropskih institucijah <gap n="..."/><stage>/opozorilni znak za konec razprave./</stage><gap n="..."/></p>
               <p>Pričakujem, da bo minister dobro izrabil čas predsedovanja in opozoril na vsa ta
               vprašanja. Od njega pa pričakujem, da bo pojasnil, kakšna je vizija ukrepov.
               <gap n="..."/><stage>/izklop mikrofona./</stage><gap n=".."/></p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Minister vam bo odgovoril na naslednji seji.</p>
               <p>Mag. Andreja Rihter bo postavila poslansko vprašanje ministrici za kulturo.
               Izvolite.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala lepa, gospod podpredsednik. Lep pozdrav ministrici in še ministru!</p>
               <p>Verjetno bomo končali vseeno bolj zgodaj, kakor smo predvidevali.</p>
               <p>Moje vprašanje je po eni strani tradicionalno, po drugi strani pa zelo aktualno, saj
               je danes praznik in velik del sveta tudi praznuje.</p>
               <p>Slovenija je edina tranzicijska država, ki dosledno vrača nacionalizirano premoženje
               v celoti. Slabe evidence vračanja pa pomenijo tudi pomanjkljivosti o vedenju
               vrednosti premoženja, ki ga je država Slovenija vrnila Rimskokatoliški cerkvi v
               Sloveniji. Enovite statistike, koliko nas je denacionalizacija stala v dosedanjih
               18-ih letih, so različne. Vsaj meni niso dobro poznane. In posebno poglavje so tudi
               odškodnine za nezmožnost uporabe nepremičnin od vložitve denacionalizacijskega
               zahtevka do vrnitve nepremičnine. Državno pravobranilstvo, ki je uradni zastopnik
               države, je podalo informacijo in v njej navaja, da je do sedaj največji delež
               odškodnin prejela ravno RKC. Če pa navedem še posebej tudi pred dobrimi 30-mi leti
               dejstva gospoda Rodeta, ki je na teološkem tečaju v Ljubljani dejal, da je bilo pred
               drugo svetovno vojno cerkev preveč bogata, župnik je bil pogosto tudi gospodarski
               veljak, samostani so bili preveč bogati, škofje so preživljali počitnice v gradovih.
               Cerkev je imela premoženje, ki ni bilo potrebno za izpolnjevanje njenega poslanstva,
               premoženje, ki je izhajalo še iz fevdalne dobe in sama bi se morala odpovedati svojim
               posestim in jih izročiti ubogim. Gospod Rode je s tem seveda mislil premoženje, ki
               spet postaja cerkvena last. Ob teh zadnjih izrednih sejah in ob stalnem naštevanju,
               koliko bomo Slovenci, če bomo, oddali premoženja za dejanja, ki so bila storjena, me
               konkretno zanima: Koliko oziroma kakšna je bila vrednost v zadnjem desetletnem
               obdobju povračil iz naslova denacionalizacije, tako denarna sredstva kot materialna
               sredstva ter tudi subvencije, ki so bile podeljene iz rednega proračuna Ministrstva
               za kulturo za dejavnosti, vsebine in tudi vzdrževanje nekaterih spomenikov?</p>
               <p>Hvala lepa ministrici za odgovor že vnaprej.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Ministrica, izvolite.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Hvala za vprašanje, ki je kompleksno, zato vam ga bom posredovala, ker so tri minute
               premalo za deset let in celotno statistiko, ki, mimogrede, sploh ni popolna, in vam
               bom posredovala tudi številke na papirju.</p>
               <p>Statistika ni popolna zaradi tega, ker se včasih zelo meša vlaganje v kulturne
               spomenike, ki so ali so bili v lasti RKC oziroma drugih verskih skupnosti - no,
               mimogrede, vlaganje v spomenike drugih verskih skupnosti je minimalno -, in tiste, ki
               so last Republike Slovenije. Ampak na kratko. Na Ministrstvu za kulturo je bilo
               vloženih ali odstopljenih do danes približno 1.014 zahtevkov za denacionalizacijo.
               Koliko je to natančen delež znotraj teh vložkov iz naslova Rimskokatoliške cerkve, še
               ni statistično jasno povedano. Lahko pa rečemo, če se vodi statistika vsaj od leta
               1999 naprej, če smo takrat naleteli na približno 500 rešenih in od tega je bilo
               evidentiranih, recimo, 50 vloženih s strani cerkvenih ustanov, lahko govorimo najmanj
               o desetini na količino, na enoto. Vrednost samega vrnjenega premoženja - pravilno ste
               sami ugotovili, Ministrstvo za kulturo ne vodi evidence rešenih zahtevkov, vrednosti,
               je pa res, da ekipa, ki se je oblikovala na MK po letu 2000, je evidentirala večje
               vrednosti, ki so bile vrnjene. To so pa, recimo, Arboretum Volčji potok, graščina
               Bukovje, Turjak, Vituš, Strmol in tako naprej. Od premoženja, ki je bilo vrnjeno
               cerkvenim ustanovam, se pravi, župnijam, škofijam, cerkvam in tako naprej, pa
               vrednostno po količini, po vložku, izstopajo Uršulinski samostan Škofja Loka,
               Uršulinski samostan Ljubljana, premoženje Pokrajinskega arhiva Maribor, Stiški dvorec
               v Ljubljani, Rajhenberg, samostan Kamnik, dvorec Betnava, Radeče, sodišče v Črnomlju,
               grad Goričane, samostan Studenice in tako naprej. To navajam le največje, tiste, ki
               se bile vrnjene, za razliko od tistih, ki so bile ohranjene.</p>
               <p>Kateri primeri zahtevkov RKC-ja so nerešeni? Imamo jih še nekaj, kajti gre tudi za
               najtrše orehe, ki so ostali prav na domeni Ministrstva za kulturo bolj kot v drugih,
               kljub pospeškom, ki so bili dani v preteklem obdobju, in nekatere moramo celo
               izpodbijati, če govorim o sporazumu glede Blejskega otoka, ki vemo, da ga država ni
               vrnila Rimskokatoliški cerkvi, ampak si je Rimskokatoliška cerkev potem s sporazumom
               med Vlado in župnijo oziroma škofijo hotela prilastiti še tri objekte, ki niso bili v
               denacionalizacijskem postopku vrnjene njej, ampak jih je država ohranila državi.</p>
               <p>Nerešen je še celoten kompleks Križank v Ljubljani, Svetega Urha v Ljubljani,
               spomenik NOB na Goričkem, cerkev Sv. Duha v Črnomlju, samostan v Strunjanu, ki je v
               uporabi Centra za usposabljanje Elvira Vatovec in Kostanjevica. Kostanjevica, ampak
               samo delno, ker odločba pri Kostanjevici je bila nedavno tega izdana, gre pa za delno
               odločbo, kjer je prišlo do denacionalizacije gradu Kostanjevica in se bo odškodnina
               izkazala v obveznicah. To je že pravnomočna odločitev, parcele pa še niso bile
               razrešene oziroma naj bi se v nadaljevanju še uredile. Parcele okrog gradu
               mislim.</p>
               <p>Celotna vsota, mogoče bi v nadaljevanju še podvprašanje dali, kajti celotna vsota
               vseh vlaganj države v spomenike v zadnjih 10-ih letih je relativna in jo lahko na
               hitro omenim, na skoraj 16 milijonov evrov. To se pravi, vlaganje države za
               <gap n="..."/><stage>/Opozorilni znak za konec razprave./</stage><gap n="..."/> obnovo spomeniško varstvenih objektov, ki
               so v lasti RKC-ja.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnitev?</p>
               <p>Izvolite.</p>
            </sp>
            <sp who="SDZ5:RihterAndreja">

               <speaker>MAG. ANDREJA RIHTER:</speaker>

               <p>Hvala za izčrpne informacije. Kot ste tudi sami dejali, pričakujem pisni odgovor, v
               katerem bi prosila še za podrobnosti, vrednosti, če je to seveda le mogoče in tudi iz
               subvencij vsebin, ki so prav tako financirane s strani javnih sredstev oziroma
               državnih sredstev.</p>
               <p>Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Izvolite gospa ministrica.</p>
            </sp>
            <sp who="SDZ5:ŠircaRavnikarMajda">

               <speaker>MAJDA ŠIRCA RAVNIKAR:</speaker>

               <p>Z veseljem bi dali te podatke, ki bi bili tudi za javnost mogoče. Čeprav, priznam,
               da niso čisto popolni, ker statistiki pred letom 1999 bi se morali še dodatno
               posvetiti. Ampak približne vrednosti vendarle so. Pomembno ni samo to, kar je država
               vlagala v objekte, ki so s spomeniško vrednostjo. Zanimive so primerjave, koliko je
               recimo razlika med vlaganjem v spomeniške objekte, ki so v lasti Republike Slovenije
               ali pa občin in lokalnih skupnosti vizavi vlaganj, ki so šle v tiste, kjer je last
               ali pa kjer se po denacionalizaciji pojavi lastnica Rimskokatoliška cerkev.
               Izpostavljam Rimskokatoliško cerkev zaradi tega, ker druge verske skupnosti so
               minimalno zastopane. Te relacije so zelo zanimive, podatki so zanimivi tudi glede na
               leta. Recimo v zadnjih štirih letih je ta razlika med vlaganjem v objekte državnega
               pomena in tiste, ki so v lasti oziroma so prišle, so bile vrnjene cerkvi, majhna. Se
               pravi, da je več vlaganj oziroma je skoraj izenačeno. Vemo pa, da je zelo, zelo
               veliko spomenikov, ki so v lasti Republike Slovenije, ki razpadajo, če govorimo o
               gradovih. Saj jih obnavljamo, ampak tako počasi, da tisti, ki ne pridejo na vrsto, že
               razpadejo. Pomembni so tudi podatki sami, kot ste dejali, kakšen je delež
               sofinanciranja države za arhivsko dejavnost slovenske škofovske konference, ki dobi
               zelo v povprečju govorim in na pamet, približno 150.000 evrov. Mislim, da gre to za
               plače, za dejavnosti in urejanje arhivov. Pomembno je tudi financiranje javnega
               zavoda Muzeja krščanstva na Slovenskem, kjer gre tudi, zelo pavšalno, da ne bom
               izgubljala časa z navajanjem po letih, za približno 170.000 ali 150.000 v povprečju
               evrov na leto za sofinanciranje muzeja, ki ima poseben status. Vemo pač, da je v
               mešanem soustanoviteljstvu. Lani nam je zakon o varstvu kulturne dediščine naložil še
               eno dolžnost. To pa je pripravo pogodbe za ureditev medsebojnih odnosov znotraj
               vlaganj v največjo versko skupnost, kjer bo treba natančno določiti ali pa kako
               drugače urediti ta razmerja in jih še enkrat reflektirati. Važno je še enkrat
               reflektirati. Hvala.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Hvala. Gospa Renata Brunskole bo postavila poslansko vprašanje ministru za okolje in
               prostor, ki je pa odsoten. Mu boste vseeno postavili? Izvolite.</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Lepo pozdravljeni spoštovani gospod podpredsednik, gospa ministrica, gospod minister,
               drage kolegice in kolegi. Vprašanje, ustno poslansko vprašanje naslavljam ministru za
               okolje in prostor gospodu Karlu Erjavcu v zvezi z gradnjo kanalizacijskih omrežij in
               čistilnih naprav v Sloveniji do leta 2017 v skladu s predpisano evropsko zakonodajo.</p>
               <p>Po kjotskem sporazumu veljavna uredba predpisuje, da bi morale lokalne skupnosti
               zgraditi kanalizacijska omrežja in čistilne naprave do leta 2017. Izgradnja le-teh pa
               v tako kratkem času predstavlja za lokalne skupnosti v Sloveniji velik problem, saj
               kljub sofinanciranju projektov iz evropskih kohezijskih skladov in ostalih virov
               lokalne skupnosti niso finančno sposobne zagotavljati lastnih sofinancerskih deležev.
               Ravno tako imamo zaradi geografsko razgibanega območja v Sloveniji območja razpršenih
               gradenj, kjer je potrebna izgradnja manjših čistilnih naprav za posamezno enoto
               oziroma za manjše število enot uporabnikov.</p>
               <p>V zvezi za navedenim sprašujem gospoda ministra za okolje in prostor:</p>
               <p>Ali bo s strani države uvedena še kakšna spodbuda, ki bi lokalnim skupnostim, torej
               občinam, zagotovila dodatna finančna sredstva za izgradnjo kanalizacijskih omrežij in
               čistilnih naprav do leta 2017, da bomo izpolnili časovni okvir, ki ga predpisuje
               evropska zakonodaja?</p>
               <p>Ali je predviden s strani ministrstva še kakšen poseben razpis na področju
               ekologije, ki bi med drugim spodbudil posameznike iz območja razpršenih gradenj tudi
               k izgradnji manjših individualnih čistilnih naprav?</p>
               <p>Investitorji posamezniki so trenutno v podrejenem položaju v primerjavi z območji
               strnjenih naselij, kjer za izgradnjo kanalizacij in čistilnih naprav v celoti
               poskrbijo lokalne skupnosti-občine, skupaj s sofinancerskimi evropskimi in državnimi
               sredstvi. Največji problem predstavlja problem sofinanciranja predvsem manjših
               individualnih čistilnih naprav in spodbujanja posameznih manjših investitorjev za to
               vrstno gradnjo. Po naših informacijah pa ta zadeva tudi na Ministrstvu za okolje in
               prostor še ni dorečena.</p>
               <p>Za odgovor prosim naslednjič.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>Želite ustni ali pisni odgovor?</p>
            </sp>
            <sp who="SDZ5:BrunskoleRenata">

               <speaker>RENATA BRUNSKOLE:</speaker>

               <p>Prosim za ustni odgovor.</p>
            </sp>
            <sp who="SDZ5:CukjatiFrance">

               <speaker>PODPREDSEDNIK FRANCE CUKJATI:</speaker>

               <p>S tem smo zaključili prvi krog vprašanj.</p>
               <p>Prehajamo na drugi krog vprašanj poslank in poslancev. Prijavljen je samo gospod
               Luka Juri, ki ni prisoten.</p>
               <p>Zaključujem postavljanje vprašanj ministricam in ministrom.</p>
               <p>Ministricam in ministrom se zahvaljujem za odgovore.</p>
               <p>S tem prekinjam to točko dnevnega reda.</p>
               <p>Prekinjam tudi 5. sejo Državnega zbora, ki jo bomo nadaljevali jutri ob 10. uri z
               vprašanji poslank in poslancev predsedniku Vlade. Hvala in lep pozdrav! <stage type="time">(SEJA JE
                  BILA PREKINJENA 20. APRILA 2009 OB 18.40.)</stage>
               </p>
            </sp>
         </div>
      </body>
   </text>
</TEI>