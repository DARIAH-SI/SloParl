<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ5-Redna-20-2010-09-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|06D38375E63A9503C12577B4001E4682</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=V&amp;type=sz&amp;uid=06D38375E63A9503C12577B4001E4682</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ5-Redna-20-2010-09-21.DZ" n="20">
               <name>Redna</name>
               <date when="2010-09-21"/>
            </setting>
         </settingDesc>
         <particDesc>
            <listOrg>
               <org xml:id="SDZ5-Redna-20-2010-09-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 20. seje</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je začela ob 10. uri.</stage>


            <sp xml:id="SDZ5-Redna-20-2010-09-21.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 20. seje Državnega zbora.</p>
               <p>Obveščen sem, da se današnjega nadaljevanja seje ne morejo udeležiti naslednji
               poslanci: Zmago Jelinčič Plemeniti, Jožef Jerovšek, Rudolf Petan, Vili Trofenik, Samo
               Bevk od 12. do 18. ure in Tadej Slapnik od 15. ure dalje.</p>
               <p>Vse prisotne lepo pozdravljam.</p>
               <p>Prehajamo na <title>39. TOČKO DNEVNEGA REDA, TO JE NA: RAZPRAVO O ODGOVORU PREDSEDNIKA
                  VLADE BORUTA PAHORJA NA POSLANSKO VPRAŠANJE MAG. RADOVANA ŽERJAVA V ZVEZI S
                  PRODAJO DRŽAVNEGA PREMOŽENJA.</title>
               </p>
               <p>Državni zbor je na 19. seji sklenil, da opravi razpravo o odgovoru, ki ga je
               predsednik Vlade Borut Pahor podal na poslansko vprašanje mag. Radovana Žerjava v
               zvezi s prodajo državnega premoženja.</p>
               <p>Besedo dajem gospodu mag. Žerjavu za dopolnilno obrazložitev predloga za razpravo o
               odgovoru predsednika Vlade.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp2">

               <speaker>MAG. RADOVAN ŽERJAV:</speaker>

               <p>Hvala lepa, gospod podpredsednik, za besedo. Spoštovani gospod predsednik Vlade,
               ministri, kolegice in kolegi!</p>
               <p>12. julija letos sem na podlagi mnogih prispevkov in člankov o dokapitalizaciji Nove
               Ljubljanske banke v medijih predsedniku Vlade zastavil poslansko vprašanje v zvezi z
               vladno strategijo prodaje državnega premoženja ter v zvezi z naložbami posebnega
               oziroma strateškega pomena. Med drugim sem v mislih imel tudi Novo Ljubljansko banko
               ter v javnosti začeto razpravo o njeni potrebni dokapitalizaciji.</p>
               <p>Predsednik Vlade je v svojem odgovoru predstavil dve možnosti – ali da NLB
               dokapitaliziramo iz državnega proračuna ali pa z vstopom novega strateškega
               partnerja. Njegov odgovor pa me je resno zaskrbel v delu, ko je dejal, da Slovenija
               sama svojega razvoja ne more financirati in da meni, da bi za vstop strateškega
               partnerja v NLB za naše nacionalne koristi bil dobrodošel. V tej točki se mnenja
               mnogih razhajajo tako znotraj koalicije kot v okviru opozicije ter različnih
               strokovnjakov bančnega in finančnega področja. Gre za zelo pomembno strateško in
               tudi, če hočete, politično odločitev. In prav je, da si danes na tem mestu odkrito
               povemo, kaj eni in drugi menimo o tem.</p>
               <p>Na zahtevo Poslanske skupine SLS z dne 1. julija je bila že dvakrat sklicana izredna
               seja Odbora za finance, na kateri smo se tudi v okviru strokovne javnosti, ki danes
               na tej seji žal ne more sodelovati, želeli pogovoriti o prihodnosti naše največje
               banke. Vendar je bila seja oziroma točka, na kateri smo govorili o tem, zaradi
               neudeležbe dveh od treh ministrov ter vas, predsednik Vlade, že dvakrat prestavljena.
               Vesel sem, da smo kljub temu na zadnji seji Odbora za finance sprejeli sklep, kjer
               Vladi Republike Slovenije predlagamo, da do sprejetja strategije upravljanja
               kapitalskih naložb ne zmanjša neposrednega ali posrednega lastniškega deleža v Novi
               Ljubljanski banki. Tudi zaradi vsega tega navedenega upam, da boste, spoštovani
               predsednik Vlade, danes vendarle zagotovili prisotnost do konca te razprave.</p>
               <p>Naj torej povem, da v Slovenski ljudski stranki nasprotujemo prodaji državnih
               posrednih in neposrednih deležev banke oziroma dokapitalizaciji na način, da bi
               država izgubila svoj trenutni skupni delež. Sploh pa nasprotujemo, da bi preko
               dokapitalizacije v steber našega gospodarstva in razvoja spustili tujega strateškega
               partnerja. Ponavlja se že videna zgodba. Iz hlapca rojeni, v hlapca vzgojeni, bi
               lahko rekel. Ni vse zlato, veste, kar se sveti tam zunaj na tujem. Ne gre samo za
               največjo slovensko banko. Gre za slovensko identiteto, samozavest, našo prihodnost in
               gospodarsko ter finančno neodvisnost. Zato je poleg tega, kako se z banko upravlja,
               še kako pomembno, kdo je njen lastnik in kdo vodi njeno poslovno politiko v našem
               nacionalnem prostoru. Vendar več o tem v nadaljevanju.</p>
               <p>Naj se torej razprava začne. Želim si, da bi Vladi danes dali jasen signal, da je
               lastništvo v naši največji slovenski banki za Slovenijo strateško pomembna. Hvala
               lepa.</p>
            </sp>
            <sp xml:id="SDZ5-Redna-20-2010-09-21.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo dajem gospodu predsedniku Vlade za uvodno obrazložitev mnenja.</p>
            </sp>
            <sp xml:id="SDZ5-Redna-20-2010-09-21.sp4">

               <speaker>BORUT PAHOR:</speaker>

               <p>Spoštovani gospod podpredsednik, spoštovane poslanke, spoštovani poslanci!</p>
               <p>Ta vlada je sprejela enega od pomembnih ukrepov, to je, da postavlja korporacijsko
               upravljanje na profesionalne temelje. Na tej podlagi bo tudi za voljo tukaj
               sprejetega zakona pripravljena nova strategija upravljanja kapitalskih naložb države.
               To upravljanje mora biti transparentno in mora biti učinkovito. S tem bo država v
               vsakem primeru postala boljši gospodar teh naložb. Pa naj gre za tiste naložbe, za
               katere se bomo odločili, da so take narave, da ima država dolgoročni strateški
               lastniški interes, ali pa da so portfeljskega značaja, ki so lahko predmet prodaje na
               trgu. To, kar je pomembno, je, da se mora v vsakem primeru, ne glede na odločitev,
               zlasti če se umakne, umakniti na popolnoma pregleden in razviden način. Če pa ostane,
               mora biti dober gospodar. Prepričan sem, da bomo skupaj znali ustrezno določiti,
               katere naložbe so strateškega značaja in katere naložbe so takega značaja,da je
               koristneje za državo, da jih prodamo. Eden od kriterijev, po katerem bomo presojali,
               ali ima država dolgoročni lastniški interes ali ne, je gotovo donosnost naložb. Moje
               stališče je, da ne morejo biti vse naložbe strateške in da se tudi ne moremo v
               nedogled zadolževati in obremenjevati prihodnjih generacij z dolgom za ohranjanje
               naložb, ne da bi pri tem temeljito in strokovno proučili, kaj je za državo dobro ali
               ne.</p>
               <p>To, kar je rekel gospod poslanec, drži, ostajam pri tej oceni. Slovenija kot majhna
               in odprta ekonomija nima dovolj lastnih finančnih sredstev za lastni razvoj. Pa tudi
               mislim, da ne bi bilo gospodarno, ko bi vztrajala pri tem, da se lahko razvija le
               toliko, kolikor ji to omogočajo lastna finančna sredstva. Mi smo vpeti v moderni svet
               in v tem modernem svetu obstajajo številni ukrepi in druge metode, s katerimi je
               mogoče financirati svoj lastni razvoj.</p>
               <p>Da pomerim pregreta čustva glede te diskusije. Vlada še ni sprejela nobene strategije
               niti odločitve ali sklepa o prodaji premoženja, ki bi presegel program prodaja
               državnega premoženja za obdobje sprejetih proračunov. Še več. Zaradi razmer na
               finančnem trgu v letu 2010 nismo izvedli nobene prodaje državnih naložb.</p>
               <p>Sedaj k zadnji in najbolj pomembni od dilem, ki jo izpostavlja gospod poslanec, ko
               komentira moj odgovorov na njegovo poslansko vprašanje, lastništvo v Novi Ljubljanski
               banki. Moj predlog je, da ga ne izvzamemo iz konteksta, da ga damo v kontekst
               strateške politike države glede naložb. Da ocenimo, ali in zakaj ima država, če ima,
               dolgoročni strateški, lastniški interes v Novi Ljubljanski banki ali pa, da ocenimo,
               da je ta finančna institucija takega značaja, da bi z morebitnim vstopom tretjega
               partnerja ali pa drugega partnerja, strateškega partnerja lahko dali nov zagon z
               novimi bančnimi in finančnimi produkti. Država se za povečanje lastništva v Novi
               Ljubljanski banki z nadaljnjim zadolževanjem in s tem tudi obremenjevanjem prihodnjim
               generacij lahko odloči samo v primeru, če bodo za to strokovni in drugi razlogi, ki
               jih bosta potrdili Državni zbor in Vlada.</p>
               <p>Moj odgovor in prispevek k tej diskusiji gre v smer želje, da bi vse odločitve videli
               v kontekstu razumevanja, da jih boste na koncu kot strategijo sprejemali tudi tukaj v
               Državnem zboru, da se Nova Ljubljanska banka iz tega konteksta ne bi izvzela in da se
               premisli, ali bomo dali za dokapitalizacijo denar davkoplačevalcev, ali bi ta denar
               lahko namenili bolje za kakšne druge naložbe ali pa bomo ocenili, da je Nova
               Ljubljanska banka takega pomena, da mora ostati v večinski državni lasti. Hvala lepa.
            </p>
            </sp>
            <sp xml:id="SDZ5-Redna-20-2010-09-21.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Sledi predstavitev stališč poslanskih skupin. Besedo ima gospod mag. Borut Sajovic v
               imenu Poslanskega kluba LDS.</p>
            </sp>
            <sp xml:id="SDZ5-Redna-20-2010-09-21.sp6">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Prijazen pozdrav predsedniku Vlade,
               ministru, sodelavcem in pa vam, kolegice in kolegi!</p>
               <p>Razprava o prodaji državnega premoženja, o našem gospodarjenju z njim je zagotovo
               vedno na mestu. Zato se mi zdi v redu, da se danes o tej zagotovo strateški odločitvi
               tudi pogovorimo. Je pa seveda bistveno povedati in pa poudariti, da pri vprašanju
               prodaj državnega premoženja oziroma kapitalskih naložb velja na začetku opozoriti, da
               za enkrat ni bila sprejeta še nobena relevantna odločitev. Kot je vsem znano, je pri
               odprodaji državnega premoženja treba dobiti najprej potrditev za to v tem parlamentu,
               in to je osnovno in pa preprosto dejstvo.</p>
               <p>Kot je že predsednik Vlade v juliju pojasnil, smo pred časom sprejeli, po mojem
               mnenju pomemben zakon o upravljanju kapitalskih naložb, ki ustanavlja agencijo,
               katere primarna naloga je, da pripravi strategijo upravljanja vseh kapitalskih naložb
               Republike Slovenije. Ta strategija ni dokončana, še ni povsem pripravljena, tako da
               se je že o sprejetih odločitvah težko pogovarjati tudi o samih konkretnih dejanjih
               pri posameznih kapitalskih naložbah.</p>
               <p>V Poslanskem klubu Liberalne demokracije Slovenije smo mnenja, da je vsakršna
               razprava o prodaji državnega premoženja, še posebej pa tista, ki se dotika vprašanja
               morebitne prodaje oziroma dokapitalizacije največje slovenske banke, zagotovo
               dobrodošla, če jo le vodijo dobri, iskreni nameni. Zato razpravo o poslanskem
               vprašanju, kot je bilo razbrati tudi iz samega vprašanja predlagatelja, razumemo
               predvsem vtem trenutku kot diskusijo o dogajanju okoli Nove Ljubljanske banke. Zato
               smo v Poslanskem klubu Liberalne demokracija Slovenije trdno prepričani, da mora biti
               diskusija o tej največji banki predvsem povezana s tem, kako to banko čim prej
               narediti učinkovito, bolj uspešno, bolj prilagodljivo razmeram na svetovnih finančnih
               in pa kapitalskih trgih.</p>
               <p>Že dolgo časa je želja, pa veliko je tudi govoric, da mora Nova Ljubljanska banka
               postati regionalni igralec, storjenega za to pa je bilo, da se izrazimo zelo milo,
               veliko veliko premalo. Zato se je po našem mnenju v prvem koraku treba odločati o
               tem, ali resnično želimo imeti močno NLB kot regionalnega igralca, in smo seveda za
               to pripravljeni tudi potegniti ustrezne poteze, ali pa želimo banko v državni lasti
               samo zaradi tega, da lahko rečemo, da je v državni lasti in se vsi bolje počutimo.
               Moramo pa odgovoriti najprej na vprašanje, ali želimo imeti regijsko močno banko ali
               samo izpostavo neke večje pomembnejše banke. In pa odgovoriti je treba na ključno
               vprašanje, ali iščemo dolgoročno ali iščemo kratkoročno rešitev.</p>
               <p>V Liberalni demokraciji Slovenije na lastništvo ne gledamo zgolj skozi očala, ki
               vidijo to, iz katere države prihaja lastnik, temveč nam je pomembneje, kakšen je ta
               lastnik in kako dobro upravljavsko strukturo je v relativno kratkem času sposoben
               vzpostaviti, kakšni so njegovi cilji in pa kakšna so njegova dosedanja ravnanja.
               Zagotovo smo se v teh letih lahko marsikaj naučili, eno pa drži zagotovo: to, da je
               nekdo domači lastnik, samo zato, ker je domači lastnik, še ne vodi vedno do
               najboljših rešitev. Včasih, praksa nas uči, je ravno nasprotno. Zato je strah pred
               globalizacijo v tem svetu ta trenutek tudi pri nas zagotovo odveč. Vsekakor pa ni
               pomembno, kdo je lastnik. Poenostavljeno povedano, dobra stran banke v državni lasti
               je, da zagotovo zagotavlja večjo stabilnost in varnost bančnega in finančnega
               sistema, slaba stran pa je, da se v banko v državni lasti še kako vmešava politika in
               lahko potencialno vpliva na poslovne odločitve, kar se zagotovo pozna na poslovnih
               rezultatih. Poleg temeljnih dilem o lastništvu pa banka po našem mnenju potrebuje
               tudi temeljito reorganizacijo. Mogoče manj uradniško in pa bolj razvojno naravnano
               strategijo, ki se potem v praksi tudi izvaja. Treba pa je tudi vzpostaviti
               poslovodstvo, ki skrbi za temeljne naloge banke, to je predvsem učinkovita podpora
               gospodarstvu in prebivalstvu in v času recesije in gospodarske krize nam je to prišlo
               še kako prav. In tukaj se je pokazala na eni strani tudi razlika med bankami, ki so v
               večinski slovenski lasti, in pa med bankami, ki so v tuji lasti, kajti vse tuje banke
               so kreditiranje bistveno bistveno prej ustavile kot pa slovenske, kar je bilo za naše
               gospodarstvo slabo.</p>
               <p>Kar pa se tiče same dokapitalizacije, pa smo v Liberalni demokraciji Slovenije
               mnenja, da če se odločimo zanjo, in ta je po mnenju uprave nujna, da ne obremenjujemo
               državnega dolga in da tovrstno dokapitalizacijo izvedemo s konverzijo depozitov, ki
               jih ima država naložene v Novi Ljubljanski banki. Ker moramo kot država razmišljati
               dolgoročno, pa je po našem mnenju pri dokapitalizaciji treba vključiti tudi
               strateškega partnerja, in sicer močno finančno institucijo, ki ima znanje, izkušnje z
               upravljanjem in predvsem z razvijanjem, razvojem te naše banke v močnega finančnega
               akterja v našem balkanskem in širšem evropskem prostoru. Dokapitalizacija samo s
               strani tujega partnerja pa po našem mnenju ni sprejemljiva, saj bomo izgubili
               premijo, ki bi jo zagotovo lahko pridobili in unovčili tudi sami, če se odločimo za
               boljše rešitve.</p>
               <p>Z močnim strateškim partnerjem, ki bo lahko zagotavljal neodvisno, strokovno in
               uspešno poslovanje, lahko banko v nekaj letih uvrstimo na borzo, kjer lahko deleže,
               ki niso nujni za učinkovit nadzor, tudi uspešno odprodamo. V vsakem primeru pa moramo
               dolgoročno v tako pomembni banki obdržati kontrolni delež po modelu 25 % + 1
               delnica.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa Renata Brunskole v imenu Poslanske skupine SD.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp8">

               <speaker>RENATA BRUNSKOLE:</speaker>

               <p>Hvala lepa. Spoštovani gospod podpredsednik, gospod predsednik Vlade z ministrsko
               ekipo in sodelavci, drage kolegice in kolegi, lepo pozdravljeni!</p>
               <p>Ustno poslansko vprašanje predsedniku Vlade je bilo zastavljeno v zvezi s prodajo
               državnega premoženja. Dejansko se je nanašalo na informacije o namerah Vlade, o
               prodaji državnega premoženja ter o odločitvi o strateških naložbah in o usodi
               državnega lastništva NLB. In očitno so se zadeve do neke mere izvzele iz konteksta,
               kot je že prej v svoji predstavitvi poudaril predsednik Vlade, da je njegov predlog,
               da zadeve ne izvzamemo iz konteksta.</p>
               <p>Glede na zastavljeno vprašanje konkretnega odgovora o prodaji kapitalskih naložb
               kolega poslanec Žerjav ni mogel dobiti, ker še ni pripravljena strategija upravljanja
               kapitalskih naložb. Zaradi tega je bil sprejet sklep, ki ga je predlagala Poslanska
               skupina Socialnih demokratov, na podlagi katerega Odbor za finance predlaga Vladi, da
               do sprejetja strategije upravljanja kapitalskih naložb ne zmanjša neposrednega in
               posrednega lastniškega deleža države v NLB, ker menimo, da je treba ohraniti
               obstoječi neposredni in posredni delež države v NLB tudi po sprejetju strategije o
               upravljanju kapitalskih deležev.</p>
               <p>Glede vprašanja o dokapitalizaciji NLB, se je postavljalo vprašanje glede ohranitve
               deleža države v NLB in načinov dokapitalizacije. Seveda predsednik Vlade ni mogel
               dati odgovora o dokapitalizaciji, ker predloga o dokapitalizaciji ni bilo. Prav tako
               ni mogel odgovoriti o namenih ostalih lastnikov banke glede sodelovanja o
               dokapitalizaciji. Zaradi navedenega je bilo vprašanje še preuranjeno.</p>
               <p>Glede na dejstvo, da bo nadzorni svet predlagal dokapitalizacijo NLB, je pri tem
               potreben odgovor, v kakšni meri bo država sodelovala v tej dokapitalizaciji.
               Nesodelovanje države v dokapitalizaciji bi pomenilo znižanje deleža države v NLB, kar
               bi dejansko pomenilo, da bi prišlo do prevzema NLB s strani KBC ali kateregakoli
               drugega investitorja. Vendar pa Poslanska skupina Socialnih demokratov ne zagovarja
               prevzema NLB s strani tujih bank že zaradi nevarnosti tujega večinskega lastništva
               bank, na katere je opozoril sam predsednik Vlade v odgovoru na poslansko vprašanje
               kolega Žerjava, ker se je zgodil val izčrpavanja hčera s strani mater v zahodni
               Evropi v letu 2009. Zaradi tega bi morala biti pripravljena strategija upravljanja
               kapitalskih naložb in strategija bančništva, ki bo preprečila nevarnosti povezave med
               tujim lastništvom bank in finančno stabilnostjo. Dokler pa strategija še ni
               pripravljena, se lahko zanašamo na izkušnje tujih držav glede lastništva bank
               predvsem v času finančne krize in na podatke o poslovanju bank v Sloveniji. Dejansko
               je finančna kriza pokazala, kako zelo so pomembne banke pri financiranju
               gospodarskega razvoja, torej spodbujanju gospodarstva. Banke so dejansko hrbtenica
               gospodarstva, zaradi tega je tudi jasna razlika med starimi razvitimi članicami EU in
               novimi članicami EU. Stare članice EU so ohranile večino bančnega sistema v domači
               lasti, ker se zavedajo pomena bančnega sistema za financiranje gospodarskega razvoja
               svoje države. Nove članice, z izjemo Slovenije, pa so prepustile bančni trg tujcem,
               finančna kriza pa je razkrila slabosti tujega lastništva. Dejansko gre za vprašanje
               povezave med tujim lastništvom bank in finančno stabilnostjo. Slovenija je s sedanjim
               lastništvom v NLB in NKBM ohranila popoln nadzor nad finančno stabilnostjo večine
               finančnega sistema. S tem se je v času finančne krize izognila izpostavljenosti
               tveganju, ki ga predstavlja visok delež prisotnosti tujih bank v bančnem sistemu. V
               primeru zmanjšanja deležev države v NLB in NKBM bi Slovenija izgubila pristojnost nad
               vzdrževanjem finančne stabilnosti, ker se bi s tem prenesle ključne nadzorniške
               pristojnosti iz Slovenije v državo večinskega tujega lastnika teh bank. V primeru, da
               bi na primer NLB postala podružnica oziroma podrejena družba čezmejne bančne skupine,
               pa se prenesejo pristojnosti upravljanja z likvidnosti, tveganji ter sredstvi banke
               na banko mater v tujini, ter del nadzora nad NLB z Banke Slovenije na nadzornika v
               tujini, kar pomeni možnost povečanja tveganja krize v prihodnosti. Obstajajo
               argumenti in dokazi, ki pojasnijo, zakaj je lahko povečan prodor tujih bank povezan z
               nestabilnostjo. Na primer, tuje banke lahko izkoristijo strah Vlade, da bodo številne
               banke istočasno propadle in izbirajo portfelje, ki so podobni tistim velikim domačim
               finančnim podjetjem, s čimer še povečajo verjetnost krize. Tveganje, povezano s
               čezmejnim bančništvom, izhaja tudi iz možnosti, da bo šok na kapital čezmejne banke
               posledično zmanjšal posojila podjetjem in potrošnikom na lokacijah daleč od izvora
               šoka. To se je tudi zgodilo, na kar je že opozoril predsednik Vlade, ko so ameriške
               banke matere in banke matere na zahodu zmanjšale svoje špekulativne investicije z
               ustavitvijo reprogramiranja kratkoročnih posojilih v državah, kjer so pristojne te
               tuje banke. Zaradi tega je bila kriza v državah s tujim lastništvom bank dejansko
               večja, kot je bila v državah z domačim lastništvom bank. Tudi analize drugih avtorjev
               so pokazale, da obstoj mednarodnih kapitalskih trgov s podružnicami tujih bank
               prispeva k mednarodnemu širjenju domačih likvidnostnih šokov na posojanje podružnic v
               tujini. Zaradi tega je tudi študija avtorja iz Evropske centralne banke pokazala, da
               so bila v času finančne krize kreditno manj omejena podjetja v domačih bankah v
               Sloveniji kot pa podjetja v državah, kot sta Češka in Romunija, kjer je bil velik del
               bančnega trga v lasti razmeroma podkapitalizirane Erste Group in UniCredit Group. To
               je neposreden dokaz globalnega prenosa finančne stiske v relativno zgodnji fazi
               finančne krize na način, ki ni povezan s povpraševanjem po kreditih na lokalnih
               trgih. Če se osredotočimo samo na poslovanje NLB, ugotovimo, da je v prvi polovici
               leta skupina NLB dosegla dobiček pred rezervacijami v višini 123,8 milijona evrov.
               Izguba pa je nastala zaradi rezervacij oziroma oslabitev kreditnega portfelja. Kljub
               temu pa so se bruto krediti NLB nebančnemu sektorju v prvi polovici leta 2010
               povečali za 109,4 milijona evrov, na segmentu gospodinjstev za 72,7 milijona evrov in
               gospodarstva za 48,8 milijona evrov. Zmanjšali so se le krediti države. V letu 2009
               je skupina NLB povečala bilančno vsoto za 7 % na 56,19 % BDP,kar pomeni, da ostaja
               NLB kljub krizi pomemben financer gospodarstva pod sedanjo lastniško politiko
               upravljanja NLB, ki pa se lahko spremeni z zmanjšanjem deleža države v NLB. Pri
               kreditiranju podjetij pa so zaskrbljujoči podatki Banke Slovenije, ki v letu 2010
               kažejo zmanjšanje posojil s strani bank, ki so v večinski tuji lasti. Samo zadnji
               podatki biltena Banke Slovenije kažejo, da se je neto obseg posojil nefinančnim
               družbam znižal tretji mesec zapored. K znižanju 75 milijonov evrov junija in 15
               milijonov evrov julija so ponovno prispevale banke v večinski tuji lasti, ki so
               posojila tej skupini posojilojemalcev neto znižale za 52 milijonov evrov v juniju in
               66 milijonov evrov v juliju 2010. Tudi zadnje poročilo o izvajanju jamstvene sheme
               ugotavlja, da so banke v večinski tuji lasti usmerile poslovno politiko v zadrževanje
               deleža na trgu z usmeritvijo v kreditiranje gospodinjstev, v sektorju podjetij pa
               kreditiranje omejujejo le na najkakovostnejše komitente z najvišjo boniteto. Državno
               lastništvo NLB in NKBM je v času finančne krize zagotavljalo finančno stabilnost in
               zaupanje. Tega KBC ni mogel zagotoviti, ker ga je reševala sama država Belgija z
               dvakratno pomočjo skupaj v višini 7 milijard evrov in ne bi bil zmožen reševati NLB v
               primeru, da bi ta reševanje potrebovala.</p>
               <p>Glede na to, da je NLB uspešno končala stresni test, brez kakršnekoli
               dokapitalizacije, kaže na finančno stabilno banko. Zaradi tega mora strategija
               upravljanja kapitalskih naložb in strategija bančništva odgovoriti na vprašanje
               finančne stabilnosti v povezavi z lastništvom države v bankah, kjer je država
               največji lastnik. Prav tako mora strategija preprečiti negativne posledice selitve,
               likvidnostnih šokov iz tujih držav v Slovenijo, kar je možno le z večinskim deležem
               države v NLB in NKBM. Prav tako mora Banka Slovenije ohraniti celotno nadzorno
               funkcijo nad NLB in NKBM, kar bi izgubila v primeru, da postaneta podružnici oziroma
               hčerinski banki. S tem pa bi Slovenija dejansko izgubila nadzor nad svojo finančno
               stabilnostjo. Tega pa, smo prepričani, si v Sloveniji ne želimo, takšnega stališča pa
               smo tudi v Poslanski skupini Socialnih demokratov. Hvala.</p>
            </sp>
            <sp xml:id="SDZ5-Redna-20-2010-09-21.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Andrej Vizjak v imenu Poslanske skupine SDS.</p>
            </sp>
            <sp xml:id="SDZ5-Redna-20-2010-09-21.sp10">

               <speaker>MAG. ANDREJ VIZJAK:</speaker>

               <p>Spoštovani predsednik Vlade, spoštovani minister oziroma ministra, spoštovane
               kolegice in kolegi!</p>
               <p>Meni je zelo žal, da nekatere koalicijske poslanske skupine in tudi opozicijske
               ugotavljamo en primanjkljaj v tej državi, in to je primanjkljaj po strategiji razvoja
               finančnega sektorja ali, kakorkoli vi to drugače imenujete, strategiji upravljanja s
               kapitalskimi naložbami države. Res je, kako se obnašati v nujnih ukrepih za
               stabilizacijo finančnega sektorja v državi, če nimamo opredeljene niti strategije
               razvoja finančnega sektorja. Vlada kot pomemben lastnik ključnih državnih bank, Nove
               Ljubljanske banke, Nove Kreditne banke Maribor in še nekaterih drugih manjših, sploh
               ne ve, kakšni so dolgoročni razvojni izzivi, ki so postavljeni pred samega lastnika v
               zvezi s temi bankami.</p>
               <p>In zato najprej premierja sprašujem, kasneje bo imel besedo v imenu največje
               pozicijske poslanske skupine, kako on osebno vidi srednjeročni razvoj Nove
               Ljubljanske banke, Nove Kreditne banke Maribor, kakšna bo lastniška struktura čez tri
               oziroma pet let, saj on vodi to vlado. Če bomo dobili ta odgovor, potem bo tudi jasen
               odgovor na vprašanje, ki ga je sprožil poslanski kolega Radovan Žerjav, kaj bo z
               lastniško strukturo te banke. Če nimamo odgovora glede razvoja finančnega sektorja v
               tej državi, ne moremo imeti tudi odgovora na to podvprašanje, kakšna bo prihodnja
               lastniška struktura. Verjamem, če bo Vlada zagrizla v to ambicijo, da bo naredila
               oziroma skreirala strategijo upravljanja kapitalskih naložb, da mora imeti premier
               danes svoje stališče do tega vprašanja. In mene zanima to stališče. Mene zanima tudi
               stališče ministra za razvoj in ministra za finance, če nista njuni stališči povsem
               poenoteni. Moram reči, da imam tak občutek, da nista poenoteni.</p>
               <p>Opozicija je v preteklosti v nekih drugih časih opredelila, kako vidi razvoj
               finančnega sistema in tudi konkretno Nove Ljubljanske banke v prihodnje. Zagovarjali
               smo večinsko državno lastništvo in močnega strateškega partnerja, zadeve pa so se v
               tem času drastično spremenile. Z nastopom finančne gospodarske krize so bili pred
               Novo Ljubljansko banko, pred cel finančni sistem in pred Vlado postavljeni novi
               izzivi, nove naloge. Takrat se je preizkušala tudi tista teza, in se še preizkuša
               tista teza, ali državno lastništvo v bankah zagotavlja nek odzivnejši odnos te banke
               do problemov nacionalnega gospodarstva in podjetij. Številna poročila Banke
               Slovenije, revizijska poročila Računskega sodišča, tudi primeri iz prakse kažejo, da
               so slovenske banke, in če posebej izpostavim tu Novo Ljubljansko banko, pri tem kar
               zatajile. Niso servisirale novih perspektivnih podjetij, temveč so bolj ali manj
               lizale rane iz preteklosti. Lizale so rane zgrešenih ali pa predoziranih naložb
               lastniške konsolidacije v mega gradbene projekte in podobno. Torej sanirale so te
               kredite preko reprogramov. In da se to ne izmišljuje samo opozicija, spoštovani
               premier, vam lahko preberem tudi zaključke revizijskega poročila, če jih niste, saj
               ste jih na Vladi sprejeli, zaključnega računa in revizijskega poročila, ki pravi, da
               dve milijardi izdanih poroštev Republike Slovenije v letu 2009, in sicer za omejitev
               učinkov finančne krize, od katerih je na Novo Ljubljansko banko odpadlo 1,5 milijarde
               evrov, nista bili ustrezno zavarovani glede na določbe zakona o javnih financah. To
               se pravi, da nimamo niti ustreznega zavarovanja. In obstaja verjetnost, to piše
               revizijsko poročilo, da so bila sredstva Novi Ljubljanski banki in A banki,
               pridobljenih s prodajo obveznic, zavarovanih s poroštvom Republike Slovenije,
               uporabljena tudi za refinanciranje kreditov, namenjenih menedžerskim odkupom in teh
               tako imenovanih tajkunskih zgodb. Torej, kljub temu da smo to zapisali v zakone, ki
               smo jih tu sprejemali, kje se sme uporabljati, obstaja torej velika verjetnost, kot
               ugotavlja Računsko sodišče, da se je to zgodilo.</p>
               <p>Banke v večinski državni lasti so torej uporabile državo kot poroka za reševanje
               svojih lastnih problemov iz obdobja, ko je glavno besedo pri tem dodeljevanju
               kreditov imel gospod Kramar, z eno milijonsko nagrado za to, ko so se sredstva te
               banke usmerjala tudi v te ali predvsem v te sporne projekte. Kaj ugotavlja poročilo
               Banke Slovenije? Poročilo Banke Slovenije ugotavlja, da so se banke, tudi Nova
               Ljubljanska banka, v zadnjem obdobju v glavnem ukvarjale z refinanciranje teh posojil
               in zanemarjale perspektivne projekte podjetij, še posebej projekte malega in srednje
               velikega podjetništva. To ugotavlja Banka Slovenije, ne samo opozicija.</p>
               <p>Zato se torej upravičeno sprašujemo v opoziciji, ali so v času finančne in
               gospodarske krize Nova Ljubljanska banka in ostale banke v državni lasti upravičile
               tisto naše prepričanje, da bodo v težkih časih bolj kot tuje komercialne banke ali
               bolj kot komercialne banke, ki so v neki zasebni lasti, sledile nacionalnim
               interesom. Jaz sem praktično prepričan, da ne, ker so bile in so banke v večinski
               državni lasti politični peskovnik vladajoče elite oziroma bolje rečeno tistih elit,
               ki so postavljale ključne upravljavske organe banke. Podatek, recimo, da je v Novi
               Ljubljanski banki 100 individualnih pogodb, da se 100 ljudi pase na takšnih in
               drugačnih privilegijih, so seveda samo ilustracija dejstva, da gre za peskovnik, kjer
               se igra po pravilih elit, ne pa po pravilih potreb po učinkovitem finančnem servisu
               gospodarstvu in gospodinjstvom. Nacionalni interes torej ni, da imamo nekega znanega,
               zapriseženega lastnika, ki je nam ljub, ampak je seveda potrebno in nujno, da je
               nacionalni interes na področju finančnega sektorja in tudi največje slovenske banke
               učinkovit in močan finančni servis gospodarstvu in gospodinjstvom. Samo skozi ta
               kriterij se lahko presoja, ali neka banka izpolnjuje pričakovanja državljanov ali ne.
               Državljani niso samo vladajoča elita, državljani so vsi tisti, ki pričakujejo od te
               banke določen servis.</p>
               <p>Sedaj je velik problem, glede na to, da nismo danes slišali tudi v vaši uvodni
               predstavitvi, kaj osebno zagovarjate, spoštovani predsednik Vlade, glede bodoče
               strategije razvoja finančnega sektorja v povezavi tudi z banko. Seveda so še bolj
               zbegani vsi partnerji v tej banki. Država je tukaj znatno manj kot 50 % lastnik,
               poleg države je tu cela kopica državnih podjetij in zaradi pomanjkanja strategije se
               zna zgoditi, da bo zaradi reševanja lastnega položaja kakšno državno podjetje tudi to
               naložbo prodalo. Razen, če obstajajo navodila tem podjetjem, da se to ne sme
               prodajati. Ampak zakaj obstajajo ta navodila, če ni sprejeta strategija upravljanja
               kapitalskih naložb in seveda tudi strategija razvoja finančnega sektorja. Jaz mislim,
               da bi morali predvsem pripraviti strategijo razvoja finančnega sektorja, katere samo
               del je strategija upravljanja kapitalskih naložb v finančnem sektorju. Razvoj je
               veliko več kot samo upravljanje z naložbo. V teh spremenjenih okoliščinah bi morali
               verjetno pregledati stare dokumente, stare koncepte, jih nadgraditi z novimi
               spoznanji, tudi vašimi lastnimi koncepti razvoja, in to dati na mizo.</p>
               <p>Jaz sem bil zelo naiven in optimističen, da bo tudi ta razprava, ki jo je spodbudila
               opozicija oziroma konkretno poslanec Radovan Žerjav, odgovorila tudi v parlamentu in
               soočila nekatere vizije in koncepte. Jaz sem zadovoljen, ker je tukaj že moj
               predhodnik iz Liberalne demokracije povedal, da lastništvo ni tisto, kar je aksiom,
               ampak da je bolj učinek tega finančnega sektorja pomemben. Slišali smo s strani
               Socialnih demokratov, da so brez dvoma za zaščito državne lastnine v tej banki.
               Slišali ste s strani Slovenske demokratske stranke, da je nacionalni interes
               učinkovit in močan servis gospodarstvom in gospodinjstvom in da je lastniška
               struktura odvisna od tega, kdo v najoptimalnejši meri to zagotavlja. Pred vami je ena
               zoprna naloga, kako reševati to banko glede kapitalske ustreznosti in zamenjave
               obstoječih hibridnih inštrumentov z novimi, trdnejšimi, kar bo davkoplačevalce gotovo
               stalo po ocenah Nove Ljubljanske banke krepko čez pol milijarde evrov v razmeroma
               kratkem obdobju. Letos nekaj, v prihodnjih letih še nekaj in verjetno na dolgi rok
               lahko tudi krepko čez milijardo. Če ni strategije razvoja finančnega sektorja, je
               tudi težko načrtovati bodoče naložbe in dokapitalizacije v to banko.</p>
               <p>Zato še enkrat, soočimo koncepte, povejte, kako vi vidite to, in bo verjetno odgovor
               na poslansko vprašanje lažji. Zanima me, v kakšnem času lahko pričakujemo to
               strategijo upravljanja kapitalskih naložb, ali bolje, kot predlagamo mi, strategijo
               razvoja finančnega sektorja. Mi imamo strateškega partnerja v Novi Ljubljanski banki
               in strateški partner pravzaprav ne ve, kaj bi povedal, ker mi ne vemo, kaj bi mu
               povedali, kako v prihodnje vidimo to banko. In verjetno je treba imeti tudi odgovor
               na vprašanje. Če bo veljal ta koncept, da država s povezanimi osebami ne bo šla pod
               50 %, potem je treba vedeti, kaj bo, če se ti strateški partnerji umaknejo iz te
               banke, in bo verjetno usoda banke samo na davkoplačevalcih, ne premosorazmerno, glede
               na zdajšnjo lastniško strukturo.</p>
               <p>In še nekaj me zanima. Če gledamo zdaj lastniško strukturo Nove Ljubljanske banke, je
               možno ugotoviti, da je država neposredno tam krepko pod 50, da so državna podjetja
               nekje do 48, 49 in da imamo potem celo kopico nekakšnih skladov, ki so v upravljanju
               državnih podjetij ali pa ima država pri upravljavcih neko večino, pa se po zakonu o
               prevzemih ne štejejo kot povezane osebe. Po domače povedano, verjetno delujejo ti
               upravljavci skladov povezani z državo, ko se na skupščini odločajo. Tako šele z njimi
               skupaj ima država nekaj čez 50. Tudi ta lastniška struktura verjetno ni neka zgodba,
               ki jo velja ohraniti in jo velja nadgraditi ali spremeniti. Zato me zanima, kako
               vidite tudi to, ker to je ne nazadnje tudi problem te banke in verjetno bi lahko teh
               problemov še nekaj našteli.</p>
               <p>V Slovenski demokratski stranki menimo, da bi bil velik rezultat te razprave v
               parlamentu, da tudi na podlagi naših stališč oblikujete kar se da hitro strategijo
               razvoja finančnega sektorja, ki ne bo zajel samo NLB in Novo Kreditno banko Maribor,
               temveč tudi vse ostale državne naložbe in razvojne politike ostalih bank in seveda
               tudi zavarovalnic, pa še koga.</p>
               <p>Zato bomo s pozornostjo poslušali vašo razpravo in nadgradnjo odgovora glede na do
               sedaj slišano. Hvala.</p>
            </sp>
            <sp xml:id="SDZ5-Redna-20-2010-09-21.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Alojzij Potočnik v imenu Poslanske skupine Zares.</p>
            </sp>
            <sp xml:id="SDZ5-Redna-20-2010-09-21.sp12">

               <speaker>ALOJZIJ POTOČNIK:</speaker>

               <p>Spoštovani!</p>
               <p>Predsednik Vlade je v odgovoru na poslansko vprašanje na julijski seji v Državnem
               zboru ponovil do takrat že večkrat izrečeno mnenje, da Nova Ljubljanska banka
               potrebuje dokapitalizacijo, če želi postati uspešen in močan igralec v regionalnem
               prostoru in da potekajo posvetovanja glede načina dokapitalizacije. Prav tako je
               pojasnil, da gre za njegovo osebno mnenje, saj meni, da bi bil vstop strateškega
               partnerja, ki ima željo po odnosih na dolgi rok in si želi banko kot izhodišče za
               krepitev bančnega deleža v regiji, za naše nacionalne koristi dobrodošel. Ob tem je
               dodal, da se je pripravljen o tem vprašanju posvetovati odkrito in javno in da Vlada
               odločitve še ni sprejela.</p>
               <p>V Poslanski skupini Zares opozarjamo, da je za nas javna in politična razprava o
               morebitni dokapitalizaciji Nove Ljubljanske banke, z navajanjem množice razlogov, ki
               so si pogosto celo v opreki, in ki so se od letošnjega poletja naprej spreminjali, na
               primer širitev na trge jugovzhodne Evrope, regulativa Basel-3, rezultati stresnih
               testov in tako dalje, predvsem pa z navajanjem potrebne višine sredstev za
               dokapitalizacijo, ta niha od 250 do 500 milijonov evrov, v tem trenutku prezgodnja,
               predvsem pa slabo utemeljena. Nič bolje se ne godi razpravi in ugibanjem, ali Novo
               Ljubljansko banko prodati ali ne. Bržčas nihče v tem času ne prodaja večjih
               lastniških deležev v bankah, cene so praviloma nizke. Morda to ne velja za špekulante
               in posrednike, ki si pri lastniških konsolidacijah obetajo delež prevzemne premije.
               Zato je tovrstna razprava tako v politični sferi kot tudi v strokovni javnosti in sem
               ter tja v bančnem menedžmentu predvsem odraz tega, kako si v Sloveniji predstavljamo
               odgovorno lastništvo ter upravljanje naše največje banke. Nespodbudno. Državno
               lastništvo ni nujno slabo, prav tako ni nujno dobro, odvisno je predvsem od tega,
               kakšna je država kot lastnik. Interes države ni zgolj interes vladajočih, in interes
               strank, ki pridejo na oblast, ne more postati interes države. Na to nas opominjajo
               poslovanje Luke Koper, Hita, Telekoma in še bi lahko naštel, podjetja pretežno v
               državni lasti, ki so zaradi tovrstnega posebnega razumevanja lastništva zašla v
               težave. Včasih in praviloma je bolj kot to, kdo je lastnik, pomembno, kdo vodi
               podjetja ali banke, sposobni ali zgolj tisti, ki imajo nekakšno dobro ime.</p>
               <p>V Poslanski skupini Zares zato poudarjamo, da nas prihodnost Nove Ljubljanske banke
               skrbi, saj spada med banke, ki tvorijo skupaj 65 % evropskega bančnega sektorja, kot
               tudi Slovenije, saj sama predstavlja skoraj 40 % nacionalnega bančnega sektorja in se
               tako kot domala večina bank v Evropski uniji sooča z dejstvom, da je bržčas
               podkapitalizirana. Mnogi strokovnjaki menijo, da je evropski bančni sistem v celoti
               podkapitaliziran, hkrati pa so banke med seboj tako tesno povezane, da težave v eni
               članici hitro povzročijo probleme v celotnem sistemu. Pretekle izkušnje so pokazale,
               da je bančne krize mogoče rešiti le tako, da se banke, ki so podkapitalizirane,
               razkrijejo. Te banke je potem treba restrukturirati oziroma tudi ta možnost obstaja
               in je resna, je legitimna, jim je treba zagotoviti državno pomoč, če zanje na
               kapitalskih trgih ni moč zbrati dovolj kapitala za rešitev.</p>
               <p>V Poslanski skupini Zares opozarjamo, da so se tveganja v bančnem sistemu povečala.
               Na finančno stabilnost bank v Sloveniji bodo v naslednjih dveh, treh letih negativno
               vplivali podkapitaliziranost podjetij in s tem povezana kreditna tveganja ter
               negotovo razmere v mednarodnem okolju, predvsem ali tudi v evroobmočju. Zato postaja
               ključno, v kolikšni meri in kolikšnem obsegu bo finančni sistem še sposoben ohranjati
               odpornost proti šokom. Nujno je zaradi realnosti v bančnem sistemu nadaljevati
               predvsem slabitve ustreznih postavk ter sprotno krepiti kapitalsko ustreznost bank.
               Do nadaljevanja javnih razprav o dokapitalizaciji, to je rekapitalizacija, povečanju
               oziroma zmanjšanju lastniškega kapitala banke, lahko po našem mnenju pride šele
               potem, ko bodo končana strokovna usklajevanja in bo treba sprejeti v skladu s
               pristojnostmi eno od možnih rešitev. Ni pa mogoče o temeljnih stvareh ugibati čez
               prst, špekulirati se v tem visokem zboru zdi nedostojno. Hvala.</p>
            </sp>
            <sp xml:id="SDZ5-Redna-20-2010-09-21.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Radovan Žerjav v imenu Poslanske skupine SLS.</p>
            </sp>
            <sp xml:id="SDZ5-Redna-20-2010-09-21.sp14">

               <speaker>MAG. RADOVAN ŽERJAV:</speaker>

               <p>Hvala lepa še enkrat za besedo.</p>
               <p>Naj za začetek izrečem samo dve besedi, kateri bosta polovici prisotnih privabili na
               obraz pomenljiv nasmešek in iz katerih se polovica strokovne in kvazistrokovne
               javnosti že nekaj let vsakič sproti norčuje in zaničuje. Govorim o nacionalnem
               interesu. Kljub temu da so po mojem nekateri posamezniki, kot je danes več kot
               očitno, za svoje osebne koristi, iz pohlepa, za svoj lastni žep grobo zlorabili ta
               nacionalni interes, to še ne pomeni, da nacionalni interes ne obstaja in da o njem ne
               smemo in ne moremo resno in argumentirano razpravljati in celo se o njem
               odločati.</p>
               <p>Pa si najprej postavimo vprašanje, ali je v interesu Slovenije, da ohrani svojo
               nacionalno identiteto. Če je odgovor pozitiven, in jaz mislim, da je, mora država
               zato aktivno delovati, za kar pa potrebuje seveda sredstva. Vrednote, zgodovina z
               dediščino in kulturo definirajo našo slovensko identiteto. Naša identiteta definira
               naše interese, kaj hočemo in potrebujemo. Interesi pa zahtevajo aktivnosti za njihovo
               uresničevanje. Aktivnosti pa država lahko izvaja le, če ima na razpolago ustrezne
               inštrumente. Uspešnost ohranitve državne suverenosti in nacionalne identitete je
               torej kritično odvisna od materialne osnove zanjo. Ker smo makroekonomsko politiko
               predali v skupno izvajanje v Bruselj, je mogoče lastno strategijo uveljavljanja
               slovenske identitete uresničevati le z inštrumenti mikropolitike. Torej s ključnimi
               gospodarskimi družbami tako v realnem kot v finančnem sektorju v domači lasti. Zakaj
               v domači lasti? Ljudje namreč, ki se ne identificirajo s prostorom Slovenije, kjer
               živijo, z vrednotami in identiteto ljudi na teh prostorih, ne morejo poznati, niti
               razumeti njihovih interesov. Tujci za našo identiteto ne bodo skrbeli, sem prepričan
               v to.</p>
               <p>Banke in zavarovalnice so hrbtenica vsakega gospodarstva, domače lastništvo bank pa
               temelj ekonomske suverenosti v interesu državljanov za ohranitev slovenske
               identitete. Nobena polno suverena država, razvita država, pa če hočete, stare članice
               Evropske unije, Združene države ali Japonska, nima večine vodilnih bank v tuji lasti.
               Očitno imajo te države svoje strateške razloge oziroma svoje nacionalne interese, če
               tako hočete, za domačo kontrolo bančnega sektorja. Vseh učinkov namreč pri izbiri
               optimalnega investicijskega projekta, ki naj ga banka investira, se namreč s pomočjo
               cost-benefit analize ne da oceniti, ker vsi učinki projektov niso izmerljivi v
               številkah in ker gre pri odločitvi o projektu za bodoča negotova dejstva. Iz tega
               logično sledi, da je v izbiri kateregakoli projekta kljub vsej matematičnosti
               ekonomije določen del arbitrarnosti.</p>
               <p>Prodati banke tujcem in pri tem pričakovati, da bodo tuji lastniki sledili tudi
               širšim slovenskim interesom in ne zgolj lastnim in interesom države sedeža tujega
               lastnika, ni logično, po moji oceni niti smiselno. Seveda pa se ob tem poraja
               vprašanje osebne odgovornosti vodenja, kar pa je drug problem, o tem veliko več v
               nadaljevanju. Pomemben argument za domače lastništvo Nove Ljubljanske banke je tudi
               ohranitev desetletja akumuliranega informacijskega kapitala banke v slovenskem
               gospodarstvu, v domači lasti, kar je tudi ena izmed konkurenčnih prednosti te naše
               banke.</p>
               <p>Veliko govorimo o prodoru na tuje trge. Domače banke, samo one bodo podpirale domače
               gospodarstvo v ekspanziji na tujih trgih, bodo dajale garancije za dobro opravljeno
               delo in podobno. Tuje banke tega zagotovo ne bodo storile, ampak bodo dajale
               garancije za svoja podjetja, ki bodo opravljala dela v tujini.</p>
               <p>Ne zanemarljiv je tudi argument šolanja domačih kadrov za domače potrebe. Vsi vemo,
               kakšen kader večinoma zaposlujejo in potrebujemo podjetja v tuji lasti, ki poslujejo
               v Sloveniji. Poglejmo samo, kaj se je zgodilo z Lekom. Veliko bi se lahko o tem
               povedalo. In kakšna je v nasprotju situacija v Krki.</p>
               <p>Za nalašč sem v uvodnem delu zajadral bolj na področje, bom rekel, politične
               ekonomije, saj v razpravi ozko ekonomsko gledanje izključno po principih zasledovanja
               čim boljšega poslovnega rezultata ne more biti glavno in edino merilo odločanja o
               tako pomembni stvari, kot je lastništvo slovenske največje banke. Mikro optimum
               posamezne banke ni in nikoli ne more biti makro optimum celotne države. Da bi se
               uveljavila kot enakopravna razvitim državam in ne postala provinca na periferiji
               Evropske unije ter šla po stopinjah ostalih novih članic Evropske unije, ki so
               bančništvo in finančne inštitucije razprodale, mora Slovenija kot materialna temelja
               ohraniti dvoje: svoje lastne človeške kadre in kapitalske vire.</p>
               <p>Predpostavka temu je ohranitev največje banke v slovenski lasti. Samostojna Slovenija
               je izbrala lastno strategijo postopnega preoblikovanja bančništva kot edina izmed
               tranzicijskih držav. Izbrana pot je celo dobila priznanje Svetovne banke in drugih
               mednarodnih finančnih institucij. Seveda tudi nas to ni obvarovalo pred posledicami
               finančne krize, ki se je pojavila konec leta 2008, vendar to še nič ne pomeni.
               Empirične raziskave so pokazale, da ni res, da slovensko bančništvo po rezultatih
               bistveno zaostaja za bančništvom sosednjih razvitih držav. Ni res! Zakaj potem
               prodati banko tujcem, pa če hočete, preko dokapitalizacije? Prihod tujih bank v
               Slovenijo namreč sam po sebi ni prinesel pričakovanih rezultatov. V začetku so namreč
               pobirali smetano, saj so se zgolj priključili slovenskim bankam v profitarstvu. Šele
               v zadnjem času se kaže, da so banke tujih lastnikov bolj rentabilne, produktivne in
               ekonomične, vendar zaradi pomanjkanja znanja in kapitala še ni treba prodajati
               državnih bank tujcem. Izguba lastništva in s tem kontrole nad banko se zgodi enkrat,
               in to za vselej. Tudi zmanjševanje državnega dolga s prodajo banke tujcem ni
               smiselno, vsaj dokler ima dolg nižje obresti, kot je donos banke. Ali torej
               razmišljanje o prodaji banke tujcem vodi res le v pomanjkanje samozavesti, na eni
               strani, in zavedanja o pomembnosti institucije, na drugi strani. V resnici namreč
               državna last prav nič ne škodi, seveda če so poslovni rezultati dobri, torej izbrani
               pravi menedžerji, ki delujejo v korist države in ne v svojo lastno korist ali korist
               ozkega kroga posvečenih ljudi. Problem lahko predstavljajo edino neumestne politično
               motivirane nastavitve in zamenjave menedžerjev, kar pa se hitro pokaže skozi
               podpovprečne rezultate poslovanja. Mogoče pa v tem grmu tiči zajec. Kakšni so torej
               rezultati poslovanja Nove Ljubljanske banke? Žal ne najboljši. Kdo je za to
               odgovoren? Nihče. Ali pa morda vendarle kdo? Vsi vemo, kdo je sedel v nadzornem
               svetu, vsi vemo, kdo je to Novo Ljubljansko banko vodil. Mimogrede, kaj je z
               milijonsko nagrado predsedniku uprave, ki je to banko vodil? Kdo je odgovoren, da je
               prišlo do izplačila takšnega zneska? Kdo je podpisal takšno pogodbo? Nadzorni svet.
               Drži. Ali je kdo odgovarjal iz nadzornega sveta za to? Po mojih informacijah še ne.
               Še vedno se nam torej poraja kar nekaj vprašanj v zvezi z dokapitalizacijo Nove
               Ljubljanske banke. Ali je sploh potrebna? Verjetno je. V kakšni višini? Ne vemo. Kje
               so razlogi? Ne vemo. Pogovarjamo se namreč o dokapitalizaciji od 250 milijonov in vse
               tja do 700 milijonov evrov. Ali so razlogi res samo spremenjena pravila Evropske
               unije in zapadlost nekaterih izvedenih finančnih instrumentov? Tako je bilo namreč
               rečeno s strani predsednika uprave Nove Ljubljanske banke na eni izmed sej Odbora za
               finance, gospoda Jašoviča. Ni se pa dotaknil nekaterih drugih pomembnih razlogov,
               vsaj po moji oceni. Ali so mogoče razlogi tudi prijateljsko podarjeni krediti
               prijateljem, katerih povračila Nova Ljubljanska banka ne bo nikoli videla? Mislim
               seveda na kredite, ki so bili namenjeni za menedžerske prevzeme. O teh razlogih
               predsednik uprave ni govoril. Tovarna Laško, Istrabenz, Merkur, Prevent, Vegrad itn.
               V vseh teh zgodbah je Nova Ljubljanska banka občutno prisotna. In krediti ali pa
               posojila, če hočete, so bila odobrena s strani nekoga in nekdo se je pod te dokumente
               podpisal. Kje je bil risk menedžment tega podjetja? Na osnovi katerih dokumentov?
               Kakšni dokumenti so bili predloženi, da je banka odobrila te kredite? Tudi te
               odgovore bi bilo verjetno dobro izterjati od novega vodstva Nove Ljubljanske banke in
               od novega nadzornega sveta.</p>
               <p>Predlagamo, da pripravimo vizijo ali pa, če hočete, strategijo razvoja bančnega ali
               še bolje finančnega sektorja, bank in zavarovalnic, v skladu z novim zakonom, ki je
               bil nedolgo tega sprejet v Državnem zboru. Do tedaj pa prenehajmo špekulirati. Hvala
               lepa.</p>
            </sp>
            <sp xml:id="SDZ5-Redna-20-2010-09-21.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Sledi razprava poslank in poslancev. Za besedo pa je zaprosil tudi gospod predsednik
               Vlade.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp16">

               <speaker>BORUT PAHOR:</speaker>

               <p>Najprej se verjetno strinjamo, da smo s sprejetjem zakona o upravljanju kapitalskih
               naložb odprli novo poglavje v gospodarnem razmišljanju države o svojih naložbah. To
               je doslej umanjkalo in je bilo prepuščeno političnemu arbitriranju ene in druge
               vlade. Zdaj pa smo se odločili, da bomo premoženje države, naložbe države poskušali
               regulirati s pametnimi odločitvami, odločitvami, ki jih bo sugerirala uprava nove
               agencije. Vlada bo predloge sprejela, jih dala Državnemu zboru in Državni zbor jih bo
               dokončno sprejel.</p>
               <p>V tem smislu upam, da veje med nami neko novo zaupanje, da bomo v prihodnjih mesecih
               in letih z državnimi naložbami gospodarili pametneje in uspešneje kot doslej, manj
               politično arbitrarno, bolj kot uspešen gospodar.</p>
               <p>Drugo vprašanje – gre za Novo Ljubljansko banko, predem dam besedo drugim. Tudi ta
               razprava je pokazala, da je v tem visokem domu razlika v pogledih na to, kaj je
               nacionalni interes. Tukaj ste poslanke in poslanci, ki pravite, da je treba zadržati
               večinski državni delež v Novi Ljubljanski banki za vsako ceno. Če in kolikor je
               potrebna dokapitalizacija, potem moramo Novo Ljubljansko banko dokapitalizirati iz
               državnega proračuna, torej iz žepov davkoplačevalcev. Pa naj stane, kolikor hoče. To
               je naš nacionalni interes, samo pod temi pogoji lahko računamo na to, da se na to
               banko zanesemo tako, kot pričakuje večina naših ljudi. Drug pogled je, da je
               vprašanje lastništva podrejeno vprašanju, kako in s katerimi ukrepi naj bo ta banka
               uspešna in dobra banka. Ko bomo odgovorili na vprašanje, kaj naredi to banko dobro in
               uspešno, temu vprašanju naj bo podrejeno vprašanje, kakšna lastniška struktura je
               potrebna za to, da bo ta banka dobra in uspešna. Ne nujno, da država ostane v celoti
               oziroma v pretežni meri lastnik te banke. To je politično vprašanje, dokler bo ta
               banka, Nova Ljubljanska banka, v večinski državni lasti, to mora in sme biti
               politično vprašanje. Jaz bi rad, da tudi to vajo, ki jo danes opravljamo, razumemo v
               kontekstu tiste, ki prihaja, v pripravi strategije upravljanja naložb.</p>
               <p>Ker je bilo večkrat vprašano za moje mnenje, naj povem, da je moj občutek, da
               potrebuje Slovenija dobro in uspešno banko in da moramo tej ambicij Nove Ljubljanske
               banke, da postane dobra in uspešna banka, podrediti tudi vprašanje njene lastniške
               strukture. Če ocenimo, da je za državo pomembno in za banko pomembno in ostane
               večinski državni lastnik, potem bo Državni zbor sprejel tako odločitev in jaz ji ne
               bom nasprotoval. Osebno pa dopuščam možnost, da je za potrebe dobre in uspešne banke,
               Nove Ljubljanske banke, v prihodnje možna tudi dokapitalizacija preko vstopa novega
               partnerja, pri čemer bi seveda s 25 % lastniškim deležem ohranili pretežno kontrolo
               nad njenim poslovanjem.</p>
               <p>O tem bo tekla razprava, in predlagam, da teče v kontekstu strategije, ko bo
               pripravljena za razpravo v Državnem zboru. Mislim, da smo v tem smislu naredili en
               velik korak naprej, da zdaj sistemsko in sistematično diskutiramo o teh vprašanjih in
               da Ljubljanska banka v tem smislu ni več predmet nekega političnega arbitriranja, kar
               je v preteklosti vse prepogosto bila in se je tudi zaradi tega, morda po nepotrebnem,
               zaupanje do njene vloge v finančnem sistemu doma in glede prihodnosti za kliente
               zmanjšala.</p>
            </sp>
            <sp xml:id="SDZ5-Redna-20-2010-09-21.sp17">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žerjav.</p>
            </sp>
            <sp xml:id="SDZ5-Redna-20-2010-09-21.sp18">

               <speaker>MAG. RADOVAN ŽERJAV:</speaker>

               <p>Predlagatelj. Hvala lepa, gospod podpredsednik.</p>
               <p>Jaz ne bi toliko operiral z denarjem davkoplačevalcev, namreč to se sliši tako
               negativno in ljudje izza tega vidijo, da bomo zdaj vsi iz svojih žepov plačevali v
               Novo Ljubljansko banko, ker je tam nekdo počel neke neumnosti. Prav bi bilo, da
               preden to storimo, vendarle pogledali malo znotraj Nove Ljubljanske banke. pa ne
               govorim o nas politikih, ampak tistih, ki so tam poklicani za to, in ugotovili, ali
               res Nova Ljubljanska banka nima, kot se v gospodarskih krogih lepo moderno reče,
               poslovno nepotrebnega premoženja, ali res ni možno kakšno dezinvestiranje znotraj
               Ljubljanske banke. In šele nato ugotoviti, ali je ta dokapitalizacija res 700
               milijonska ali pa je morda kaj nižja. In bi takrat odločitev bila veliko lažja, kot
               je zdaj, ko vemo, da je pred nami dokapitalizacija grozljive velikosti. To pa bi kot
               lastniki od te banke vendarle lahko zahtevali, in morda tudi spremembo strategije
               njenega nadaljnjega razvoja, prodiranje na tuje trge, da dosežemo, da vendarle ta
               banka ostane v slovenskih rokah. Je pa seveda tudi pomembno, kaj se bo dogajalo z
               vsemi ostalimi bankami, ki so v slovenski lasti tako ali drugače Ampak neko strateško
               odločitev pa vendarle v tej državi moramo sprejeti. Ali bomo per partes, torej po
               posameznih bankah, odločali, kakšna bo strategija, ali bomo pa generalno določili
               neko strategijo razvoja tega finančnega sektorja in rekli, da za nas je pomembna ta
               banka in tu bomo storili vse in še več. Morda za katero drugo ne. Ampak da takoj na
               začetku krize ali pa sedaj med krizo se odrečemo največji slovenski banki,
               najpomembnejši, pa se mi zdi preuranjeno. Hvala lepa.</p>
            </sp>
            <sp xml:id="SDZ5-Redna-20-2010-09-21.sp19">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Franc Bogovič. <stage>(Ga ni.)</stage> Gospod Ljubo Germič ima besedo.</p>
            </sp>
            <sp xml:id="SDZ5-Redna-20-2010-09-21.sp20">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani predsednik Vlade,
               ministri!</p>
               <p>Ko danes spremljamo to razpravo in glede na vprašanje, ki je bilo s strani poslanca
               mag. Žerjava naslovljeno na predsednika Vlade kot temeljno, ali je Vlada sprejela
               kakršnokoli drugačno strategijo ravnanja z državnim premoženjem, glede na to, kaj je
               bilo sprejeto v okviru proračunskih dokumentov, smo danes lahko priča jasnemu
               stališču predsednika Vlade, da ni tako, in hkrati jasnemu stališču predsednika Vlade,
               ki jasno napoveduje, da v okviru zakona, ki ga je sprejel Državni zbor in predlagala
               Vlada, ima pa naslov Zakon o upravljanju kapitalskih naložb v Republiki Sloveniji, bo
               Vlada pripravila strategijo o ravnanju z vsemi kapitalskimi naložbami, če jih delimo
               lahko v strateške in tiste, ki jih bo tudi ocenila za manj strateške, in seveda na ta
               način Republiki Sloveniji jasno predstavila koncept, na kakšen način odgovarja na to
               dilemo, ki v slovenskem prostoru, in ne samo v slovenskem prostoru tudi širše, realno
               obstaja.</p>
               <p>To seveda govori o tem, da se Vlada in ta koalicija zelo pomembno zaveda tega
               vprašanja in se ga ne loteva na rokohitrski način, ampak pričakujemo na podlagi
               tehtnega premisleka, tehtnih analiz gradivo, ki bo celovito obravnavalo to vprašanje
               in bo po strokovni, široki javni razpravi tudi predstavljeno v Državnem zboru, ki bo
               potem končni arbiter odločitev, kako naprej.</p>
               <p>Seveda je to tisti argument in pravzaprav varovalo k temu, da bodo slabe prakse, in
               danes sem prepričan, da v Sloveniji obstaja veliko slabih izkušenj na tem področju.
               Tudi danes smo tukaj slišali, kako smo izkoriščali v imenu nacionalnega interesa, ali
               je bil ta nacionalni interes izkoriščen v slabe prakse. Tukaj se mi zdi pomemben tudi
               razmislek na podlagi teh slabih izkušenj in tudi dobrih praks na drugi strani, ki
               govorijo o tem, da tako glede na lastništvo v tuji lasti kot v domači lasti so bile
               možne ene in druge izkušnje. Če samo pogledamo, kako smo ravnali z zaposlenimi v
               domačem lastništvu in tudi v tujem lastništvu, lahko pri tem vidimo bistvene razlike.
               Tukaj se mi zdi tudi pomembno vprašanje, na kakšen način država uveljavlja svoje
               interese tam, kjer jih ocenjuje za strateško pomembne. Tukaj sem prepričan in delim
               mnenje tudi s tistimi, ki govorijo o tem, ali smo bili uspešni pri realizaciji z
               dobrimi nameni sprejetih strategij, ki bi govorili v imenu nacionalnega interesa. Ali
               smo izkoristili vse vzvode, ki jih je država pri tem imela? Zelo težko je ljudem
               razložiti, da se mi tukaj politično igramo na peskovniku v osebnih interesih zato,
               ker bi hoteli tej državi omogočiti razvoj po najboljši poti. Seveda taka diskusija
               pri ljudeh ustvarja veliko mero nezaupanja tudi takrat, ko so rešitve strokovno dobro
               podkrepljene in s strokovnimi ljudmi, ki potem pripeljejo zaradi takih ali drugačnih
               insinuacij, podtikanj do rešitev, ki potem takšne dobre strokovnjake odganjajo, da bi
               sprejeli odgovorna mesta in na ta način tudi odgovorne odločitve. Tukaj se bomo, jaz
               vsaj pričakujem s strani Vlade, lahko soočili z modernimi koncepti, in jaz se
               strinjam s tistimi, ki si želimo imeti Novo Ljubljansko banko kot eno od primerov te
               strategije upravljanja s kapitalskimi naložbami kot moderno, regionalno, razvojno
               banko, ki bo služila v interesu tako gospodarstva kot fizičnim osebam s svojimi
               depoziti, zato da bomo s to banko lahko zadovoljni.</p>
               <p>Ko danes govorimo tukaj o lastništvu, jaz ne bi želel, da danes razpravljamo, da je
               lahko tuji lastnik tisti, ki bi rešil te dileme, ki jih imamo mi doma. Ali imamo
               moralno kapaciteto in moralne kredite za to, da verjamemo domači stroki, domačim
               ljudem, da res počnejo to v najboljšem interesu slovenskega gospodarstva,
               mednarodnega razvoja te banke in fizičnih oseb, ki imajo svoje depozite naložene v
               tej banki? Zelo slaba popotnica bi bila, da bi recimo vprašanje lastništva in s tem
               povezanega tudi upravljanja Nove Ljubljanske banke vezali na to, da smo v dvomih, da
               smo sposobni doma vzgojiti ljudi in imeti ljudi, ki so strokovno usposobljeni izvesti
               strategijo, ki jo bomo recimo tudi tukaj v Državnem zboru sprejeli. Tukaj se strinjam
               s tistimi, da smo velikokrat bili lahko priča, da so nadzorni mehanizmi odpovedali.
               Ampak pravzaprav se je to vleklo vso to zgodovino v strukturi različnih vlad. Tukaj
               bi bilo treba pogledati vase in reči, ali smo v nadzornih mehanizmih dovolj
               učinkoviti. In šele takrat, ko izkoristimo domačo pamet, domače vzvode, ki jih imamo,
               razmišljamo, da nam lahko pa nekdo še pri tem pomaga in z novim znanjem, z novimi
               finančnimi sredstvi, z drugim kapitalom omogoči doseganje strateških ciljev, za
               katere bi se v Sloveniji odločili. V nasprotnem primeru, če nam mehanizmi nadzora,
               mehanizmi izvajanja strategij odpovedo, potem se mi zdi, da je polje diskusije
               popolnoma drugo, kot pa recimo, ko govorimo o tem, na kakšen način upravljati in
               zagotavljati interese.</p>
               <p>Zato jaz to diskusijo danes razumem samo kot popotnico Vladi pri pripravi te
               strategije na področju upravljanja kapitalskih naložb v Republiki Sloveniji. Glede na
               to, da je predsednik Vlade v svojem odgovoru na vprašanje že pred jesenjo napovedal,
               da bo ta strategija pripravljena v jesenskih mesecih, pričakujemo, da bo ta
               strategija po razpravi stroke javnosti predložena v Državni zbor in bo takrat Državni
               zbor zmogel interes, ne v interesu posameznih političnih grupacij in igranja na
               peskovniku, ampak v interesu nadaljnjega razvoja Republike Slovenije in sprejel
               najboljšo odločitev. Hvala lepa.</p>
            </sp>
            <sp xml:id="SDZ5-Redna-20-2010-09-21.sp21">

               <speaker>PREDSEDNIK MAG. VASJA KLAVORA:</speaker>

               <p>Besedo ima gospod mag. Mitja Gaspari, minister brez resorja, odgovoren za razvoj in
               evropske zadeve. izvolite.</p>
            </sp>
            <sp xml:id="SDZ5-Redna-20-2010-09-21.sp22">

               <speaker>MAG. MITJA GASPARI:</speaker>

               <p>Gospod podpredsednik, spoštovane poslanke in poslanci!</p>
               <p>V tej današnji diskusiji, ki ni vezana na to, da se mora sprejeti odločitev, bi bilo
               dobro, da najprej pogledamo nekaj dejstev, ki so širše od vprašanja Ljubljanske
               banke. Ta država ta trenutek v najboljši možni meri, kot je bilo mogoče to doseči,
               glede na to, da je upravljanje s tem premoženjem bilo v preteklosti izjemno slabo,
               ugotavlja, da ima približno 6 milijard evrov tega premoženja v različnih finančnih
               oblikah, v različnih institucijah. To se pravi približno 16 % družbenega
               proizvoda.</p>
               <p>Ker je bilo vprašanja o tem, da je treba narediti primerjavo in korektno vprašanje o
               tem, kakšen je donos glede na to, kakšni so stroški financiranja, bi ob predpostavki,
               da bo v Evropski uniji v naslednjih petih letih prišlo do izrazitega povečanja
               obrestnih mer, kar napovedujejo tako finančne institucije kot posamezniki, moralo to
               premoženje, ki sem ga zdaj navedel, dajati v povprečju več kot 7 %, da bi bilo večje
               od tistega, kar bi pomenili stroški dolžniškega financiranja tega premoženja. Torej
               to je prva generalna usmeritev, ki jo neka vlada, država mora imeti, ko tehta med
               naložbo, ki jo ima, in pa viri sredstev oziroma financiranja, ki jih potrebuje, da ta
               naložba ostane živa. Tako kot gleda vsak privatni lastnik, je enako tudi z državo v
               tem primeru. Država ni nikakršen drugačen lastnik, kot je privaten, kadar razpolaga z
               deleži v finančnem smislu, razen, da ima lahko neke dodatne cilje, ki jih opredeli
               skozi svoje strateške dokumente, ki so od strategije Republike Slovenije naprej v
               Sloveniji znani. Mimogrede, to, kar je prej gospod Vizjak rekel, ne govorimo ta
               trenutek o strategiji razvoja finančnega sistema, čeprav danes govorimo o Ljubljanski
               banki, ampak govorimo o strategiji upravljanja s celotnim finančnim portfeljem
               države, ki ni samo v finančnih institucijah, ampak tudi v infrastrukturnih
               institucijah, kot so energetika, promet in podobno. Da ne govorim o tistih, kjer se
               je zaustavil še iz preteklega lastninskega preoblikovanja in tam žal tudi ostal.
               Gradivo na to temo o strategiji razvoja finančnega sektorja se na Ministrstvu za
               finance pripravlja in bo tudi na razpolago javnosti. Poleg te strategije, ki je
               strategija upravljanja z vsemi deleži, ne samo deleži v finančnem sistemu. Če
               ugotovimo, če ugotavljamo, da je tega premoženja približno za 16 %, da je njegov
               donos ta trenutek povprečno izjemno majhen v celoti, ni izračunov, ker nihče se s tem
               ne ukvarja, bi rekel, korektno in pa stalno. Resorna ministrstva se s tem ne
               ukvarjajo. Kad in Sod se s tem nista posebej ukvarjala, to se pravi, imamo neko zelo
               razdrobljeno strukturo, ki se je ukvarjala s tem vprašanjem, zaradi tega v parlamentu
               nikoli ni mogla biti resna diskusija na to temo. Jaz upam, da bo agencija s temi
               osnovnimi pooblastili, ki jih je dobila, vzpostavila osnovne postulate za takšno
               diskusijo na sploh, ki bo empirično, vsebinsko podkrepljena, da bi lahko bile
               odločitve alternativno predstavljene in tudi potem preko Vlade in nato v Državnem
               zboru sprejete. To kot prvo. Mimogrede, imamo 152 naložb, kjer je država finančno
               udeležena. Jaz vam lahko zatrdim, da vsaj pri 140 ne vemo, kaj bi s temi naložbami.
               Ne tisti, ki trenutno z njimi upravljajo, ne tisti, ki bi morali o tem sicer
               odločati. Bi vam lahko tudi prebral, ker smo se potrudili sedaj to zbrati, da bi
               videli, kako je. Imamo za nekatere zgolj knjigovodsko vrednost, nimamo ocenjene
               vrednosti, za druge imamo ocenjeno vrednost itn. Se pravi, ena relativno velika
               zmešnjava, ki zahteva, če želi biti država resni upravljavec nekega premoženja,
               drugačen odnos. To kot prvo.</p>
               <p>Drugo. Kaj naj bi bilo korporacijsko upravljanje, o katerem je veliko govora, pa do
               začetka razgovora z OECD-jem malo storjenega v praksi? To je, da se osnovna načela
               upravljanja s premoženjem in podjetjem, ki veljajo v privatnem sektorju in se
               razvijajo na osnovi profitnega motiva in še česa drugega, lastniških interesov, se
               prenesejo tudi v tiste oblike upravljanja, kjer je udeležena država. Država ne more
               na drugačen način upravljati s finančnimi naložbami, kot to delajo vsi drugi. Če dela
               drugače, potem ne upravlja, ampak dirigira. In tukaj je ta preskok, ki bo v Sloveniji
               verjetno še potreben. Jaz se zdaj spomnim tistih idej, mimogrede, kjer je bilo
               rečeno, da če bodo vse politične stranke udeležene v upravljavskih strukturah, potem
               bo upravljanje teklo normalno. Jaz upam, da nobena od političnih opcij ne bo
               udeležena, ker potem bo kvečjemu stvar tekla normalno, torej, če bodo strokovne
               odločitve sprejemali tisti, ki so za to strokovno pooblaščeni, in tisti, ki imajo
               politični interes. Ampak do takrat bo najbrž še nekaj Save preteklo tudi v normalnih
               razmerah.</p>
               <p>Kar se tiče finančnega sektorja in tudi vseh ostalih naložb, če dam samo poudarek, v
               finančnem sektorju imamo tri do štiri velike naložbe: Nova Ljubljanska banka, NKBM,
               Zavarovalnica Sava, da ne omenjam pozavarovalnice, za katero ne vem, zakaj bi morala
               biti nujno v državni pretežni lasti. Potem imamo velike subjekte ali institucije v
               infrastrukturi, če govorimo o energetiki, imamo celoten energetskih sistem v pretežni
               državni lasti – od proizvodnje preko prenosa do distribucije, imamo tako rekoč v
               celoti v javni lasti tudi pomorski, to se pravi Luko plus železniški promet. Navedel
               sem samo te najbolj globalne sklope. Če želimo imeti hkrati relativno stabilne javne
               finance, in stabilne javne finance pomenijo na eni strani kontrolabilen primanjkljaj,
               če sploh primanjkljaj, o tem lahko kdaj drugič kaj več, ob proračunu bo verjetno o
               tem tekla diskusija, in na drugi strani javni dolg, skupaj z jamstvi oziroma
               garancijami, javni dolg, ki ne bo presegel določene višine, to je 60 %, sicer pridejo
               potem v nadaljevanju ukrepi, o katerih bo govora v naslednjem mesecu, ko bomo
               govorili o državnem proračunu. Evropska unija se pripravlja na finančne sankcije
               proti državam, ki ne bodo izpolnile teh dveh pogojev hkrati, te sankcije pa bodo
               vezane na neuporabo kohezijskih sredstev iz evropskega proračuna. Resen problem za
               Slovenijo bi bil, če bi do tega prišlo, ker so kohezijska sredstva pomemben vir
               financiranja naših investicijskih projektov, takšnih in drugačnih, ki so skozi
               operativne programe definirani.</p>
               <p>Zadolževanje za potrebe vzdrževanja tega premoženja oziroma za njegovo normalno
               delovanje ni neodvisna kategorija od tega, kakšen je javni dolg. Zato bo treba
               narediti prioritete tistega, kar naj bi ostalo kot strateška, če želite ta naslov,
               strateška naložba države, ki bo imela najprej to svojo ekonomsko vsebino, da lahko
               strateška sploh postane, da daje neko korist - ekonomsko in družbeno – tistim, ki ta
               denar vlagajo v takšne namene, in drugič, da se bo spoštovalo načelo, da država vlaga
               toliko, kolikor zmore, glede na svoje javnofinančne okvire. Zato država ne bo mogla
               biti pretežni ali pomemben lastnik Nove Ljubljanske banke in Nove Kreditne banke
               Maribor , Zavarovalnice Triglav in tako naprej v finančnem sektorju, ampak se bo
               morala odločiti, kaj je tisto, če se želi tako opredeliti, kar je za njo primarnega
               pomena, in na osnovi tega skozi strategijo povedati, kaj pa ne bo tisto, kar je
               primarnega pomena in kar ne bo strateška naložba, če jo tako imenujemo, ampak bo
               tržna naložba, kar pomeni, da je lahko tudi razpoložljiva na trgu.</p>
               <p>Najprej bo treba torej počistiti v naših glavah to razliko med tem, ali bo vse naše,
               pretežno v državni lasti, ali bo tisto, kar morda daje neke zelo utemeljene razloge,
               da to ostane. Enako velja seveda v telekomunikacijah, enako velja v prometu in enako
               velja v energetiki. Vse to skupaj, če želimo obdržati v takšni obliki v državni
               lasti, kot je zdaj, sem rekel, je vredno 16 % družbenega proizvoda ta trenutek, in bi
               moralo prinašati približno takšen donos, da zaradi tega ne bomo ustvarjali neto dolga
               iz naslova razlike med stroški zadolžitve in donosi na to premoženje.</p>
               <p>O tem še zdaleč nismo začeli diskusije,ki bo zelo zanimiva, ko je bomo začeli, ker se
               bo takrat ustvaril portfelj, za vsako posamezno naložbo se bo znalo definirati, kaj
               so te osnovne značilnosti in s takšnim kreditnim portfeljem, kot banke rečejo, kadar
               obravnavajo posamezni subjekt, se bo lahko prišlo pred parlament in Vlado in se bodo
               ugotovili argumenti za in proti temu, da bi se neka naložba tretirala kot takšna in
               bi bila zaradi tega tudi temu primerno finančno tretirana. Torej, dokler na ta
               vprašanja ne odgovorimo, nimamo jasne makroekonomske slike. Makroekonomska slika pa
               mislim, da je eden od primarnih nacionalnih interesov v tem primeru, da zadržimo
               stabilno gospodarstvo. Poleg tega so nacionalni interes tudi šolstvo, zdravstvo,
               socialno varstvo, da ne omenjam tega posebej, in te stvari je treba tudi financirati
               in takrat po navadi se pride do tega, da obstajajo neke alternative, da se mora
               politika odločati med tistim, kar je bolj pomembno, in tistim, kar je v danem
               trenutku ali v nekem obdobju manj pomembno.</p>
               <p>Ta strategija bo v letošnjem letu pripravljena, v četrtek bo tudi dokončno izpeljan
               proces za imenovanje vodstva agencije, upam, da po najbolj primerih strokovnih
               kriterijih, da bodo res vodili agencijo tisti, ki o tej stvari kaj vedo. Ne samo
               zato, ker so bili primerni s stališča političnega razmišljanja.</p>
               <p>Ob tem se bo v mnogočem spremenila vloga Kada in Soda. Če želimo dejansko iti v smer
               razvoja korporacijskega upravljanja, ne bo ta agencija zgolj hodila na skupščine teh
               podjetij in tam dvigovala roke ali spuščala roke, ampak bo upravljala s temi
               podjetji, kjer je država večinski ali pomemben lastnik. Kad in Sod bosta finančni
               instituciji ne pa upravljavski, da bi tisto premoženje, ki se finančno upravlja, tudi
               dalo primeren donos, medtem ko se bodo korporacijske odločitve sprejemale na
               agenciji. Tudi okoli tega je še očitno nekaj nesporazumov, ki jih bo treba ob
               sprejemu enega drugega zakona, ki je še v Državnem zboru in ki je dvojček tega prvega
               zakona o agenciji, to pa je o preoblikovanju Kada in Soda, dokončno sprejeti.</p>
               <p>Nazadnje nekaj o Novi Ljubljanski banki, ker je to očitno najbolj zanimivo.
               Ljubljanska banka je prešla v državne roke v letu 1992 iz preprostega razloga, ne
               zaradi tega, ker si je država želela biti lastnik Ljubljanske banke, ampak zaradi
               tega, ker je bila Ljubljanska banka v tistem trenutku zaradi prehoda v nov sistem in
               ob razpadu države nesposobna nadaljevati svoje poslovanje pod pogoji, ki jih je bila
               do takrat deležna. Nobenega tujega investitorja ni bilo, ki bi bil pripravljen takrat
               vstopiti in nobenega domačega privatnega investitorja, ki bi bil pripravljen vložiti
               denar v Ljubljansko banko, enako se je zgodilo tudi mariborski banki. Ostale banke so
               z nekimi postopki takratne tako imenovane okvirne sanacije bile normalno delujoče v
               bodoče.</p>
               <p>Takrat je država vstopila v Ljubljansko banko, razlastninila vse lastnike, čeprav se
               še zdaj nekateri pritožujejo na sodiščih, in šla v sanacijo Ljubljanske banke z
               namenom, da država ne ostane vekomaj lastnica oziroma pretežni lastnik te banke,
               ampak da po kvalitetno opravljeni sanaciji išče tudi privatne lastnike, ki bi
               normalno upravljali s to banko. Teh kvalitetnih privatnih lastnikov v Sloveniji do
               današnjega dne ni bilo, zgodile so se nekatere dokapitalizacije, o katerih kolegi
               poslanci dobro vedo, v letih 2008 in še malo prej, ki so bile bolj ali manj fiktivne
               dokapitalizacije, kjer so se pojavili nešteti čudni lastniki, kot so recimo Rudnik
               Trbovlje, razne slovenske energetske firme, ki z bančništvom in z nalaganjem denarja
               v banke nimajo nič, pa so zdaj kritični lastniki, ker s svojo prodajo tega lastništva
               lahko pokvarijo mnoga razmerja, ki so v tej banki. Poleg tega se je zgodilo, da so
               postale solastnice te banke nekatere družbe, kot je Zavarovalnica Triglav, ki v
               principu kakšnega posebnega interesa z Ljubljansko banko nima, če želimo razumeti
               delovanje Ljubljanske banke tako, kot je postavljeno. Zakaj je Ljubljanska banka
               oblikovala s KBC skupno zavarovalnico? Zaradi tega, da bi sodelovala s Triglavom ali
               da bi konkurirala na trgu zavarovalniških storitev z že obstoječimi subjekti na trgu?
               Kako se je potem pojavila Zavarovalnica Triglav v raznih svojih inkarnacijah, ki je
               postala zdaj solastnik Ljubljanske banke? Kaj je tukaj poslovni interes teh dveh
               institucij na ta način? Ga ni.</p>
               <p>Tisto, kar se je zgodilo v Ljubljanski banki v vseh teh obdobjih, je, da je država
               postopoma zniževala svoj delež lastništva in da so vstopali nekateri drugi lastniki,
               med njimi tudi eden od pomembnih lastnikov, to je bil pred leti KBC. In ta mešana
               lastnina v banki je vsaj po mojem mnenju dober predznak kombinacije privatnega in
               javnega, domačega in tujega, ki vsak s svoje strani prinaša tiste spodbude za boljše
               delovanje banke, ki jih ob pretežnem lastništvu samo enega ne bo. In se je to
               izkazalo v preteklosti že v mnogih drugih institucijah. V tem primeru, po mojem
               mnenju, kar se tiče Ljubljanske banke, ni treba, da se vznemirjamo s tem, kaj moramo
               danes odločiti, ampak se je treba vznemirjati s tem, zakaj v javnosti govorimo o
               raznih številkah, o dokapitalizaciji, ne da bi imeli pred seboj kakršenkoli resen
               dokument, ki bi nam opredeljeval ekonomsko vsebino potrebne dokapitalizacije. V tem
               primeru se strinjam z gospodom Žerjavom, ki je to omenil, notranja prevetritev
               potrebnega dodatnega kapitala je prvi pogoj za nadzorni svet in za regulatorja, to je
               Banko Slovenije, da postavita minimalni okvir. Interes uprave je pa vedno, da bi bilo
               tega kapitala čim več. To mislim, da je jasno vsakemu podjetju, ne samo Ljubljanski
               banki. Smo pred neke vrste normalnim konfliktom interesa uprave na eni strani, ki bi
               moral biti do določene mere v pozitivnem konfliktu z nadzornim svetom, na drugi z
               regulatorjem, ki mora skrbeti za stabilnost sistema in ugotoviti, kaj je za sistemsko
               stabilno pomembno banko minimalni pogoj za njeno dokapitalizacijo, in na drugi strani
               lastniki, kjer država ni edini, ampak je tudi KBC pomemben lastnik, ki mora najti
               svoj interes v tem postopku glede potencialne dokapitalizacije in šele potem odločati
               o tem. Če pa nekdo najavi vnaprej, kakšna je potrebna dokumentacije, ne da bi se o
               tem lahko normalno lastniki opredelili, pa mislim, da je postopek, ki gre v napačno
               smer. Jaz moram reči, da osebno nisem prepričan, da je številka 400 relevantna, ker
               ne poznam tistih dejstev, ki bi me utrdila v prepričanju, da je 400 prava številka.
               Jaz ne vem, kaj je prava številka, glede na to, da glede stroškov poslovanja
               Ljubljanska banka v zadnjih letih ni naredila kakšnega bistvenega napredka, če
               pogledamo odnos med operativnimi stroški in pa dohodkom. Jaz ne moremo odgovoriti na
               vprašanje, kaj je potrebno, kakšna dokapitalizacija, če ne vem, kakšen je status
               celjske banke, v kateri je Ljubljanska banka 49 % solastnik, in nima jasne predstave
               s stališča regulatorja, ali lahko to banko prevzame ali je ne more. Če je ne more, bi
               jo morala prodati, ker sicer nima nobenega smisla vložiti toliko denarja v takšno
               naložbo, v kateri nimaš pretežnega nadzora. Če bi jo prodajala, to pomeni manj
               potrebnega dodatnega kapitala, ker bi s tem pridobila sredstva, če je v njeni lasti
               večinsko, potem bo v večinski lasti lahko konsolidirala to naložbo in imela s tem
               manjše potrebe po dodatnem kapitalu.</p>
               <p>Tretja stvar je seveda mreža Ljubljanske banke, kjer ni pomembno, če pa zdaj govorimo
               res o nacionalnem interesu, kar je bilo rečeno, ni pomembno samo to, da se širimo po
               Balkanu, ampak je ta banka imela in ima nekatere obveznosti kot država Slovenija, da
               finančno krepi tudi položaj slovenskega zamejstva v drugih državah. Na to temo nikoli
               ne slišimo velikih diskusij. Ljubljanska banka se je iz Trsta preselila na Občine, to
               je bil seveda v nacionalnem interesu izgleda dober korak, da se je umaknila iz Trsta
               in šla na Občine ustanovit svojo poslovno enoto. Če že tako širše obravnavamo problem
               take inštitucije, potem se pojavijo tudi druga vprašanja, ne zgolj samo denarne in
               dodatne naložbe.</p>
               <p>Tretjič. Uprave in nadzorni svet imajo svojo odgovornost. Jaz upam, da so tako
               nadzorni sveti kot uprava, ali pa bodo v bodoče, imenovani ne po tem, kateri
               politični opciji najbolj ustrezajo, ampak po tem, ali imajo mednarodne reference za
               opravljanje poslov v bančništvu. <stage>(Gospod Pukšič se sicer smeji, ampak ni razlogov za
               to.)</stage> Da bi prišli do takšnega načina imenovanja v finančnih institucijah, pa ne samo
               v njih, je ta sprememba korporacijskega upravljanja nujni predpogoj, da bodo postopki
               jasno definirani, kaj kdo lahko stori in česa kdo ne sme storiti in ne more storiti.
               Ljubljanska banka ni v lasti države zato, da kdo naroča Ljubljanski banki, v katero
               podjetje naj naloži, ampak je to ravno obratno, ne sme naročati, ker sicer
               Ljubljanska banka ni več banka, ampak je državni sklad. Tudi te stvari se bodo
               verjetno šele sčasoma spreminjale, ker je to tudi neke vrste dozorevanje te
               situacije.</p>
               <p>Če končam. Pri tem konkretnem vprašanju jaz nimam odgovora, dokler ne dobim teh
               osnovnih pojasnil, o katerih sem govoril: kaj je s stroški poslovanja banke, kaj je z
               učinkovitostjo delovanja mreže te institucije, ki se je v preteklosti razširila po
               državi bivše Jugoslavije, kaj je z vprašanji tistih naložb znotraj države in zunaj
               države, kot je recimo Banka Celje in mnoge druge parabančne aktivnosti, kot so
               lizingi, faktoringi in podobno zunaj Slovenije? Na osnovi tega bo možno ugotoviti,
               kaj je treba dodati kapitala, glede na to, kaj je možno racionalizirati v poslovanju
               te banke. Samo reči, da bi želeli imeti banko, ki je regionalno pomembna, je premalo.
               Za regionalno pomembnost banke je premalo samo kapital, predvsem je pomembno znanje.
               Vprašanje je, če ima Ljubljanska banka dovolj akumuliranega znanja, potenciala v
               tehnologiji, da lahko kontrolira kvalitetno mrežo, kot jo je vzpostavila v nekaj
               preteklih letih v bivši Jugoslaviji. Ali je prisotnost v tej mreži na teh območjih
               res takšna, da je iz tega lahko izplen v delovanju te skupine Ljubljanske banke
               pravi? Na osnovi tega, če bo Vlada te vse ustrezne informacije pridobila, in upam, da
               jih bo pridobila preko centralne banke pa Ministrstva za finance, ki bo pripravilo
               osnovno gradivo za takšno razpravo, se bomo pa lahko vsebinsko odločali na osnovi teh
               podatkov, kaj bo izplen določenega postopka dokapitalizacije v taki instituciji. In
               ko se bomo enkrat odločili, če se bomo tako odločili skupaj s parlamentom, da je ta
               dokapitalizacija potrebna s strani države, se bo država zavestno odločila, da
               določenih drugih dokapitalizacij v nekaterih drugih institucijah ne bo izvedla, ker
               za to ne bo imelo dovolj finančnega potenciala. In to bo strateška odločitev
               Republike Slovenije, kar se tiče finančnega sektorja. To, kar je prej gospod Vizjak
               vprašal. Takrat bo seveda ta odločitev tudi dokončno padla.</p>
               <p>Jaz sem prepričan, da ne bo mogla biti takšna, da bomo imeli tri ali štiri finančne
               institucije hkrati pretežno v državni lasti. Tega potenciala Slovenija nima pri
               svojem per capita dohodku in zaradi tega se bo morala temu ustrezno odločiti. So
               prednosti in slabost državnega lastništva. Jaz prihajam z enega sestanka na Dunaju,
               pred nekaj dnevi, kjer je bila ta razprava zelo odprta, iz različnih držav so prišli
               ljudje, ki so razlagali, kaj se pri njih dogaja. In če sedaj delate resno analizo,
               kaj so prednosti in slabosti pretežnega državnega lastništva in pretežnega
               nedržavnega lastništva, se v celoti ne bi mogel strinjati s tem, kar je gospa
               Brunskole povedala, ni zelo jasne definicije prednosti in slabosti. Tako kot ni zelo
               jasna definicija, da je državno lastništvo slabo, ker empirična evidenca tega ne
               omogoča, tako ni zelo jasnega stališča oziroma evidence, da je privatno lastništvo
               superiorno, kar se tega tiče. Superiorno postane z nadgradnjo tistih elementov,
               katerokoli od teh lastništev, ki to lastništvo naredijo učinkovito. To pa sta
               upravljanje, vodenje, pretežno sta ta dva elementa.</p>
               <p>V zaključku mislim, da bo razprava v Državnem zboru morala biti opravljena pred tem,
               preden bo sprejeta odločitev za kakršenkoli milijon evrov naložb, dodatnih naložb v
               Ljubljansko banko. Če nekdo predpostavlja, da mora biti časovno ta odločitev pod
               presijo neke potrebe, potem moramo ta krog zamenjati, da se bo najprej razpravljalo
               na Vladi in Državnem zboru, potem pa se bo odločilo v nadzornem svetu in pa banki,
               dokler je seveda država solastnik. In to je ena od tistih ovir ali prednosti, da se
               mora ta zgodba končati tudi v Državnem zboru, če želimo imeti tako vrsto lastništva,
               kot je tudi pomembno lastništvo države v te instituciji.</p>
               <p>Poleg tega pa je treba upoštevati še enega lastnika, ta lastnik je približno 30 %
               lastnik te banke in brez njegove soodločitve ni mogoče enostavno sprejemati odločitve
               o tem, da bo država v celoti pokupila vse deleže in bila 100 % lastnik te
               institucije, kar bi bilo nepotrebno, finančno pa seveda takšna obremenitev, ki je
               Slovenija na srednji rok ne bi mogla vzdržati. Dogovor dveh pomembnih lastnikov in
               vstop kogarkoli tretjega ob jasno opredeljenih odstotkih oziroma deležih obstoječih
               lastnikov je, po moje, tista pot, ki bo na koncu pripeljala do rešitve. Ekstremne
               rešitve prav gotovo ne bodo pripomogle k temu, da bi ta inštitucija dobro delovala v
               bodoče. Je pa res, da s stališča krize in posledic krize Ljubljanska banka ni v
               bistveno slabši koži, kot so druge banke podobne velikosti in podobnega značaja, kot
               je Ljubljanska banka, v Evropi. In zaradi tega panično odločanje in iskanje rešitev
               ni potrebno. Hvala lepa.</p>
            </sp>
            <sp xml:id="SDZ5-Redna-20-2010-09-21.sp23">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Žerjav.</p>
            </sp>
            <sp xml:id="SDZ5-Redna-20-2010-09-21.sp24">

               <speaker>MAG. RADOVAN ŽERJAV:</speaker>

               <p>Hvala lepa za besedo.</p>
               <p>Poglejte, gospod minister, najbrž ni nikogar tu v Državnem zboru, ki bi trdil, da je
               vseh teh 152 naložb, ki ste jih navedli, nekega državnega, ne vem kakšnega velikega
               pomena za to državo in da ni moč katero od teh investicij seveda tudi prodati. Tega
               nihče v Državnem zboru zagotovo ne trdi. Se pa pogovarjamo o največji slovenski
               banki. Ni katerakoli. Če bi se pogovarjali o drugi največji banki, bi najbrž pogovor
               bil bistveno drugačen, kot je ta danes. Preseneča me predvsem to, nekako dobivam
               občutek, da ste se vi osebno že odločili in veste, kaj je najboljše za to banko in
               kakšen način dokapitalizacije. Pa vendarle sami tudi priznavate, da na kar nekaj
               vprašanj, na katera bi morali odgovoriti, še preden se sprejme kakršnakoli odločitev,
               vendarle še nimamo odgovorov, predvsem notranjih vprašanj Nove Ljubljanske banke, če
               temu tako rečem, kamor mi kot politiki pravzaprav ne bi smeli zahajati, odprodaje
               poslovno nepotrebnega premoženja in tako naprej. Številke, ki krožijo, od 200 do 700
               milijonov, slišali smo jih na Odboru za finance s strani predsednika uprave, nismo si
               jih izmislili, vprašali smo ga, predsednik uprave je dejal minimalno 250, po zapadu
               teh hibridnih inštrumentov čez tri leta pa še 600 do 700 milijonov. To je bilo
               povedano s strani predsednika uprave. Je pa res, ko smo se pogovarjali o razlogih,
               jih je sicer nekaj navedel, torej zakonodaja, ki se sprejema na področju EU, razlogi
               za predvsem lastno črpanje sredstev za razvoj banke v tujini, navedel je še dva
               razloga. Ni se pa dotaknil tistih razlogov, ki sem jih jaz tudi sam na nek način
               poskušal omeniti. Tudi o tem bi se morali pogovarjati, o teh kreditih, ki so bili
               dani na osnovi nekih prijateljskih vezi. Drugače ne moreš takih kreditov kar tako
               podeljevati, nekaj stomilijonskih. In o tem bi bilo prav gotovo tudi treba
               spregovoriti zelo resno. Ne, ne gre za 152 naložb. V tem primeru gre za Ljubljansko
               banko, gre zagotovo tudi za Zavarovalnico Triglav in vprašanje, ali je modro
               razmišljati tudi, če že ne o kapitalskem povezovanju, vsaj o strateškem povezovanju
               teh dveh finančnih institucij. Najbrž bi bilo to, vsaj po moji oceni, modro. Zaenkrat
               pa pustimo ob strani vse ostalo, Novo Kreditno banko Maribor. Najbrž je debata
               dobrodošla tudi o tej banki, ampak bo najbrž drugačna, kot je o tem.</p>
               <p>Omenili ste infrastrukturo. Danes se pogovarjamo o ustanavljanju velikega
               logističnega mastodonta, kamor vključujemo tudi podjetja, ki po moji oceni niso
               strateško pomembna. Ena Intereuropa zagotovo ni strateškega pomena za to državo.
               Ustanavljamo velik mastodont, kjer bi želeli biti 51 % lastnik, prišli bomo do točke,
               ko ne bomo mogli zagotavljati tega lastništva, pa bo potrebna kakšna
               dokapitalizacija. Pa bomo na ta račun, ker spet ne bomo sposobni, tako kot sedaj
               nismo sposobni zadržati lastništva v Novi Ljubljanski banki, izgubili lastništvo nad
               pomembnim delom slovenskega gospodarstva, infrastrukture v Primorju, če hočete Luke
               Koper, in ne nazadnje tudi Slovenskih železnic. Torej moje mnenje je, tudi če to
               odpremo, je ustanavljanje tega velikega mastodonta prvi korak za to, da izgubimo
               lastništvo tudi na tem pomembnem infrastrukturnem področju. In to verjetno ne bi
               smela biti strategija, vizija te države.</p>
               <p>Neke točke pa zagotovo, da bomo zagotavljali normalen razvoj v tej državi, moramo
               zadržati v svojih rokah. Seveda pa zagotoviti, jasno, absolutno se strinjam, normalno
               vodenje, učinkovito zagotavljati konkurenčnost itn. Jaz mislim, da smo to Slovenci
               sposobni, da imamo dovolj dobrega kadra, da smo sposobni te institucije, te banke in
               vsa ta podjetja voditi tako, "kot se to šika", kot se temu reče. Hvala lepa.</p>
            </sp>
            <sp xml:id="SDZ5-Redna-20-2010-09-21.sp25">

               <speaker>PREDSEDNIK MAG. VASJA KLAVORA:</speaker>

               <p>Besedo ima gospod mag. Gaspari.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp26">

               <speaker>MAG. MITJA GASPARI:</speaker>

               <p>Samo kratko bi rad odgovoril, da ne bi ostalo v zraku, kot da je to korektna
               ugotovitev. Ni mi prav, da sem se že odločil. Jaz se ravno zaradi tega ne morem
               odločiti, ker teh osnovnih dodatnih informacij nimam, in mislim, da je vsaka
               profesionalna odločitev vezana na to, da je podkrepljena z ustrezno empirično in
               drugo evidenco. Zato mislim, da je danes prezgodaj govoriti o številkah, o tem,
               kolikšna dokapitalizacija je potrebna. Tista, ki ste jo omenili, okrog 700 milijonov,
               veste, v naslednjih 15 letih je lahko tudi milijarda, milijarda dvesto, ampak to ne
               pomeni, da mora država vlagati. Upam, da bo ta banka kdaj v situaciji, ko bo lahko iz
               lastnega zadržanega dobička tudi kaj vložila v svoj lastni razvoj, drugače je to
               rdeči križ, ne pa finančna dejavnost. So me tudi že nekateri drugi razglasili za to,
               da imam določeno stališče. Z zanimanjem spremljam te ocene drugih, pa vendarle vem,
               da to, kar mislim, kontroliram sam. Torej se bom odločil takrat, ko bodo ustrezni
               dokumenti na mizi, tako v Vladi kot v Državnem zboru. Takrat bo popolnoma jasno,
               zakaj se je kdo tako odločil. Danes pa ne bi nič špekuliral, ker je to nekorektno. In
               nekorektno je bilo s strani banke, moram reči, špekulacija z najavljanjem potrebne
               dokapitalizacije v javnosti. Tako se ne dela v normalnem finančnem sistemu nikjer po
               svetu in tudi ne v Sloveniji. Najprej se lastniki dogovorijo, potem se pa to tudi
               javno razglaša. Če je bila pa to oblika pritiska, potem je pa to že en del politike.
               To pa potem ni več strokovno vprašanje oziroma profesionalno, ampak je nekaj drugega.
               Jaz nisem pripravljen na tak način odločati o tako pomembnih stvareh, da bomo o tem
               odločali prek časopisov oziroma na takšen način. Se pa strinjam, da bomo ob tem, ko
               bo Ministrstvo za finance pripravilo ustrezno gradivo, in to gradivo je v proceduri
               vladne obravnave, to se pravi, opredelitev do tega, na kakšen način naj bi se Vlada
               opredelila v primeru Ljubljanske banke. Sicer mislim, da bi bilo boljše, če bi se
               hkrati opredeljevali ne samo o Ljubljanski banki, ampak še o čem drugem znotraj tega
               paketa strateškega odločanja o politiki Vlade na področju upravljanja s kapitalskimi
               naložbami, ampak ne glede na to, tudi ob takem gradivu bo moč relativno jasno
               sfokusirati tiste osnovne predpostavke, ki omogočajo, da je določen, ne samo delež,
               ampak določen angažma lastnikov v tako institucijo ekonomsko in tudi širše, če
               hočete, utemeljen.</p>
               <p>Jaz sem vam prej povedal nekaj takih elementov, ki jih pogrešam. Osnovno, kar
               pogrešam, če že hočete, je, da nimamo, vsaj jaz nimam na Vladi dokumenta, ki bi
               govoril o srednjeročni strategiji Ljubljanske banke za naslednjih 5 do 10 let. Potem
               bom pa zelo lahko rekel, ali smo v stanju kot država, prvič, ali je strategija
               razumno dimenzionirana s stališča možnosti lastnikov, ker konec koncev se tukaj
               pojavljamo kot čisto normalen lastnik, ali so te ambicije prevelike ali so napačne.
               Če so napačne, jih je treba popravljati, ker jih ne more določiti vodstvo, ampak jih
               določa lastnik, vsaj te osnovne, in na osnovi tega je to potem nadaljnji korak, v
               kakšni kombinaciji bo kdo od lastnikov v tem procesu sodeloval. Če pa ta strategija
               ni jasna, in mimogrede, eno tako zanimivo vprašanje, in s tem končam, je, ali bi
               morala biti mednarodna mreža te institucije organizirana tako, kot je. Imamo različne
               izkušnje po državah Evropske unije, tu in tam, kako se ta mednarodna prisotnost
               določene institucije lahko organizira, še posebej na takem območju, kot je bivša
               Jugoslavija, ker so tveganja v naslednjih letih prej večja kot manjša, in je seveda
               dobro upravljanje, dober sistem nadzora, dober informacijski sistem resen predpogoj
               za to, da lahko takšna naložba v tujini skupini takšne institucije, kot je
               Ljubljanska banka, da neto pozitivni učinek, ne pa neto negativni učinek. Se pa z
               vami strinjam, da je milijarda kapitala in nekaj več, ki je zdaj, čeprav ta milijarda
               kapitala ni vsa od države, ampak ta koncentracija kapitala, kot je v Ljubljanski
               banki, je ta trenutek največja kapitalska koncentracija v nacionalni ekonomiji, kot
               je Slovenija. Do takšne naložbe kapitala je treba imeti vedno zelo resen odnos, ker
               ima lahko zelo resne negativne posledice, če je odnos do tega neresen.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp27">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Matevž Frangež.</p>
            </sp>
            <sp xml:id="SDZ5-Redna-20-2010-09-21.sp28">

               <speaker>MATEVŽ FRANGEŽ:</speaker>

               <p>Spoštovane in spoštovani!</p>
               <p>V tej razpravi, ki se je zelo nagnila na neko tehnično plat, vendarle mislim, da
               velja poudariti politično razsežnost dilem, ki stojijo pred nami. In jaz razumem to
               vprašanje v prvi vrsti kot politično vprašanje, ker je nanj neposredno vezano
               vprašanje prihodnje strukture naše nacionalne ekonomije. Dilema, pred katero stoji
               Slovenija, je relativno jasna. In jaz mislim, da daje en lažji odgovor, in drugo –
               težjo pot.</p>
               <p>Lažja pot je zame odločitev o prodaji, dokapitalizaciji s strani tuje banke ali
               finančne institucije, s čimer se država razbremeni odgovornosti za pametno
               upravljanje tega premoženja in na drugi strani kratkoročno nekoliko sanira
               javnofinančni položaj. Jaz sem pristaš druge, težje poti. In ta težja pot se skriva v
               odgovoru na vprašanje: Ali smo v tej državi sposobni zagotoviti takšen mehanizem
               upravljanja naših kapitalskih naložb, še posebej strateških naložb, ki bo zagotovil
               dobro upravljanje teh podjetij in končno tudi dokazal, da je država lahko dober
               lastnik podjetij. V jedru te razprave, ko govorimo o tem, zakaj je Nova Ljubljanska
               banka prišla do točke, ko potrebuje dokapitalizacijo, se namreč skriva pravi vzrok.
               In to je prav to, da ta banka kot ne druga banka ali druge finančne institucije v tej
               državi niso imele zelo jasno definirane strategije: kaj država kot lastnik teh
               podjetij v imenu javnosti kot ultimativnega lastnika tega premoženja pričakuje od teh
               podjetij. Kaj je torej jasni mandat, ki ga država kot lastnik daje nadzornim svetom
               in upravam teh družb. In ker te strategije, tega temeljnega napotila avtonomnim
               organom družb ni bilo, so lahko ta podjetja ribarila v kalnem in zagotavljala
               servilnost do nekih drugih interesov, ne pa javno pripoznanih interesov, ki bi jih
               morala definirati država kot lastnik teh podjetij.</p>
               <p>Tajkunizacija v Sloveniji. Na tej točki utegnemo to tajkunizacijo vplačati trikrat.
               Prvič s tem, da se je proces privatizacije, ki je bil v Sloveniji izhodiščno mišljen
               kot koncept nekega sodobnega delavskega industrijskega delničarstva, državljanskega
               delničarstva, sprevrgel v to, da smo prišli do koncentracije lastništva nekdaj
               družbenega premoženja v rokah menedžerskih in tudi političnih elit.</p>
               <p>Drugič s tem, ker smo kreditno akumulacijo, kreditni potencial slovenskih bank v
               obdobju pred krizo skurili na privatizaciji in tajkunizaciji, namesto da bi širše
               razprli možnosti slovenskega gospodarstva, da se v obdobju pred krizo pripravi na
               izzive, ki prihajajo, z vlaganjem v razvoj.</p>
               <p>In tretjič zdaj, če bomo nepovratno, poudarjam, nepovratno, odprli vrata procesu
               privatizacije državnega premoženja in še posebej znotraj tega strateških naložb, kot
               je Nova Ljubljanska banka. Zame v tej dilemi razlik med Novo Ljubljansko banko in
               Novo Kreditno banko Maribor ni. Pričakujem sicer, da takoj, ko bomo zaprli vprašanje
               Nove Ljubljanske banke, bo zelo hitro odprto vprašanje NKBM. Ampak zame razlike ni.
               Zakaj? Primerjava deleža tujih bank na domačih bančnih trgih držav Evropske unije me
               zelo jasno prepriča. Slovenija ima danes 30,78 % deleža tujih bank na domačem bančnem
               trgu. Poglejmo države, ki imajo ta delež višji. Estonija, 97,27 %, Bolgarija 83 %,
               Slovaška 92 %, Češka 90 %. Vemo, kakšna je danes kondicija teh vzhodnoevropskih
               tigrov. In tudi vemo, kakšen čudežen recept jim je v začetku devetdesetih sugeriral
               množično privatizacijo vsega mogočega. To je tisti koncept, ki smo mu v Sloveniji
               doslej uspešno ušli. Ampak smo danes na tistih križiščih, ko nas utegne proces
               neoliberalnega kapitalizma ponovno zaobjeti.</p>
               <p>Kje pa so države, po katerih se mi radi zgledujemo, ki jih pogosto v naših razpravah
               postavljamo za zgled? Nizozemska 5,69 % deleža tujih bank na domačem bančnem trgu,
               Švedska 9,38, Španija 10,64 % in Nemčija 11,53 %. V kateri skupini držav želimo biti,
               spoštovane in spoštovani?</p>
               <p>Prepričan sem, da bi mnoge od vzhodnoevropskih držav, ki sem jih naštel prej, kjer so
               se deleži tujih bank na domačem bančnem trgu pognali v nebo, danes, če bi imele
               možnost, se odločale drugače. Ampak ne morejo se odločati drugače. To kaže na
               nepovratno naravo tega procesa. Jaz sem zelo vesel, da smo se danes v dosedanji
               razpravi bolj ali manj strinjali, da je ključ do tega vprašanja, kako naj bo država
               dober lastnik podjetij, kako naj bo država dober lastnik Nove Ljubljanske banke in
               drugih finančnih institucij, v strategiji upravljanja kapitalskih naložb, ki bi jo
               moral Državni zbor sprejeti do konca letošnjega leta. Ampak, ponavljam, to ni samo
               vprašanje, ali bomo neko naložbo prodali ali ne, ampak je tudi vprašanje, kaj je
               strategija posameznega podjetja. Na to vprašanje mora dati odgovor država.</p>
               <p>Jaz mislim, da smo doslej z ustreznim procesom, sprejemom zakona o upravljanju
               kapitalskih naložb, ne nazadnje tudi na tej seji bomo končali postopek pri
               preoblikovanju Kada in Soda, ustrezno zakoličili ta proces in da je lahko na koncu
               tega procesa ustrezen odgovor na vprašanje o tem, kakšna naj bo vloga države kot
               dobrega lastnika podjetij. Ampak, ponavljam, znotraj tega pa je vendarle ključno
               vprašanje, ki še vedno stoji pred Državnim zborom, ustrezna kadrovska izbira. Jaz sem
               trdno prepričan, da ljudje, ki bodo vodili agencijo, upravo agencije in svet
               agencije, morajo v sebi imeti ustrezen etično-moralni odnos do vprašanja državnega
               premoženja: ali verjamejo, da je lahko državno premoženje upravljano bolje, in ali
               vedo, da je to njihova temeljna naloga, da je to tisti mandat, ki jim ga Državni zbor
               z imenovanjem mora podati.</p>
               <p>Strinjam se, da je to vprašanje v bistvu vprašanje o biti naše nacionalne in
               ekonomske suverenosti. Države se spreminjajo in sodobna država 21. stoletja si mora
               vprašanje iz svoje ekonomske suverenosti zastaviti bistveno drugače kot doslej. V
               jedru teh vprašanj je, kakšno nacionalno ekonomijo želimo razvijati. Ali bomo slej ko
               prej zaradi tega, ker bodo nad našimi podjetji, našimi bankami, našim energetskim
               sistemom in našimi prodajnimi policami zavladali tuji gospodarji, postali hlapec
               sredi Evrope ali pa bomo znali razvijati in dobro upravljati svoje premoženje v
               dolgoročno korist tega naroda. Najprej zato, ker bo to ohranilo kakovostna delovna
               mesta v Sloveniji, vzpostavljalo kakovostna delovna mesta v Sloveniji in ne nazadnje
               tudi zato, ker bo to predstavljalo kapitalski prihodek te države. Jaz mislim, da so
               dileme jasne, odgovori tudi in aplavdiram poti, da to vprašanje rešimo znotraj
               strategije upravljanja, če ne, pa tudi z ločenim dokumentom, o katerem danes lahko
               beremo v dnevnem časopisju, da vendarle zakoličimo pot do dolgoročnega stabilnega
               državnega lastništva v tej banki, pa tudi v tistem delu finančnega in bančnega
               sistema, ki je za zdaj ostal v državnih rokah.</p>
            </sp>
            <sp xml:id="SDZ5-Redna-20-2010-09-21.sp29">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franco Juri.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp30">

               <speaker>FRANCO JURI:</speaker>

               <p>Hvala, spoštovani predsednik. Spoštovani minister, kolegice in kolegi!</p>
               <p>Mislim, da iz te razprave izhaja neko skupno spoznanje, da prodaja večinskih državnih
               deležev ni zgolj ekonomsko ali finančno oziroma matematično vprašanje. Dejstvo je, da
               se bomo na koncu odločali kljub utemeljenim pozivom k dialogizaciji te razprave
               politično. Vlada, in to smo slišali danes od gospoda predsednika, ni sprejela še
               nobene odločitve ali strategije v zvezi s prodajo državnih naložb. To nas lahko
               veseli, kajti ponuja nam še čas za tehtni premislek in za trezne odločitve. Vladi
               svetujem preudarnost, hitenje, zlasti v času krize, je najslabše možno hitenje.
               Stanje je sicer jasno, smo v krizi, denarja je vse manj. Nova Ljubljanska banka kot
               ena od dveh pretežno državnih bank je očitno zaradi napačnih poslovnih potez, ki so
               bile večkrat vezane tudi na lovke politične klientelizma, in prav na te lovke smo
               večkrat opozarjali in zaradi tega še danes plačujemo določeno politično ceno. Ta
               banka je v stanju, ko se zdi dokapitalizacija ali, drugače povedano, privatizacija
               ali, še drugače rečeno, prevzem tujega partnerja edini resen izhod iz njene kronične
               nelikvidnosti. Seveda to izpostavljam v narekovajih. Preprostemu državljanu je namreč
               težko razumljiva katerakoli kronična nelikvidnost in potreba po dokapitalizaciji
               bančne ustanove, ki ima v Sloveniji objektivno gledano še vedno monopolni položaj.
               Podobno nerazumljiva je kriza nekaterih drugih finančnih ustanov in podjetij, kjer
               ima država večinski delež, na primer igralnic, ki so bile nekoč zgled državne
               finančne spretnosti, danes pa postajajo tudi one nerazumljiva črna luknja. Vendar ne
               delajmo si utvar. Vprašanje prodaje oziroma privatizacije nekaterih stebrov naše
               finančne infrastrukture ni zgolj ekonomsko, temveč je eminentno politično. Če tudi
               slišimo veliko pozivov, da ne bi o tem razpravljali politično. Žal je ta politična
               razprava nujna, ker po drugi strani vemo, kdo in kako navdihuje hitro razprodajo in
               privatizacijo vsega državnega. To je ideološki dejavnik, in to je ideologija
               neoliberalizma ter poizkus dokazovanja, da vse, kar je v javni lasti, je nedonosno,
               medtem ko je zasebni interes edini merodajen v tržni ekonomiji.</p>
               <p>Prav svetovna kriza in gospodarska kriza nam dokazuje, da ni tako, da slika ni
               črno-bela. Nasprotno. Nekatere druge države, in kolega Frangež je tudi naštel nekaj
               takih primerov, dokazujejo, da ohranitev večinskega deleža v nacionalnih rokah je še
               kako pomembna.</p>
               <p>Banke niso navadna podjetja. Banke so sestavni del finančne infrastrukture neke
               države, ki ima lahko tudi neki razvojni cilj. Banke usmerjajo ali lahko usmerjajo
               gospodarski razvoj ene države. Še posebej tistih bolj ranljivih majhnih držav. In
               tega se dobro zavedajo vse bančne ustanove, ki so zainteresirane za prevzem bank,
               državnih bank v državah v tranziciji. Tega se zavedajo, vedo, kaj pomeni prevzeti
               nadzor finančne infrastrukture, preusmerjati naložbe, ugoditi tem ali drugačnim
               strateškim smernicam. Navsezadnje ni to samo vprašanje bank ali zavarovalnic, temveč
               tudi vprašanje nekaterih temeljnih, strateško pomembnih podjetij, ki so v večinski
               državni lasti. Navsezadnje je na dlani razprava in tudi polemika o nastajanju
               velikega logističnega holdinga, kjer naj bi se združila tri državna podjetja ali
               pretežno državna podjetja: Luka Koper, Intereuropa, Slovenske železnice. In prav tako
               se govori o dokapitalizaciji, ki bi bila nujno državna, da bi sploh ustanovili in
               omogočili razvoj tega holdinga. Ampak končni cilj tega manevra je jasno zelo podoben
               končnemu cilju, ki se nanaša na predmet današnje razprave. V ozadju je po mnenju
               večine poznavalcev spet prevzem tujega partnerja, prodaja državnega premoženja. In če
               je to res, jaz ne morem danes razmišljati ločeno o Novi Ljubljanski banki in ločiti
               to razpravo od nastajanja nekakšne strategije, kjer se vidijo in so opazni obrisi
               neoliberalne opcije. Tega si ne bi želel od naše vlade. Zato upam, da to, kar je
               danes povedal premier, drži, da odločitve še ni, četudi je tu pa tam zaznati precej
               decidirano smer k realizaciji takšne dokapitalizacije. Upam, da si bo Vlada vzela
               dovolj časa, kajti hitenje v času krize ni najboljši svetovalec. Vemo, da potrebujemo
               dokapitalizacije zdaj, da javnost pričakuje jasne odgovore na nekatera kritična
               vprašanja, ampak vemo tudi, da prav kriza izpostavlja potrebo po preudarnih
               odločitvah. Pridružujem se vsem tistim, ki so ugotavljali, da je bil slovenski model
               drugačen prav na tej točki. Slovenija je uspela dokazati, da se z uravnoteženo
               kombinacijo javnega in zasebnega ni prepustila tistim nasvetom, ki bi jo hitro
               sprivatizirali in bi jo v bistvu hitro postavili na stran vzhodnoevropskih držav, ki
               so takšen razvoj sprejele in za katerega danes verjetno plačujejo tudi visoke davke.
               Predvsem pa prihodnost ni jasna.</p>
               <p>Jaz bi želel obdržati Slovenijo ob bok tistim državam, ki dokazujejo, da tudi državni
               sektor takrat, ko država kot lastnica uspe urediti razmere znotraj velikih državnih
               podjetij in uspe prekiniti tiste lovke, ki žal pripeljejo do takšnega stanja, ko
               minister priznava, da nima kot lastnik, kot predstavnik glavnega lastnika pravega
               vpogleda v dogajanje največje državne banke, da se dogajajo stvari, ki gredo mimo
               lastnika. Sprašujem se, kje so nadzorniki, zakaj ne deluje sistem nadzora Nove
               Ljubljanske banke in zakaj smo pripeljali to monopolno finančno bančno ustanovo v
               Sloveniji, objektivno monopolno, ker so monopoli prepovedani, do takega stanja. Zakaj
               pravzaprav Nova Ljubljanska banka, ki je sodeč po informacijah, ki jih lahko dobivamo
               medijsko, del kartelnega dogovarjanja z nekaterimi drugimi bankami in si privoščijo
               zelo visoke cene za storitve lastnih komitentov, zakaj taka banka danes potrebuje 400
               milijonov za dokapitalizacijo, da bi se rešila? Očitno je prišlo od trenutka, ko jo
               je država prevzela od bivše državne lasti 1992. leta, do danes do slabega
               upravljanja. To je bistvo vprašanja, ne pa struktura lastnine. Mi imamo državno
               strukturo lastnine, ki bi lahko bila učinkovita, pa ni. Imamo druge države, Nemčija,
               recimo, kjer so nekatera podjetja v celoti državna, denimo Deutsche Bahn, in ne samo,
               da delujejo učinkovito, ampak si dovoljujejo celo strategijo prevzemov drugih
               državnih podjetij. In smo spet pri holdingu in namenih, ki jih je moč razbrati med
               vrsticami razprav o logističnem holdingu.</p>
               <p>Ta razprava je dobrodošla. Čeprav sem takrat glasoval pomotoma za to razpravo, se
               tega veselim. Mislim, da smo odprli poglavje, kjer zainteresirana javnost, mi kot
               poslanci, strokovna javnost mora sodelovati in se na koncu opredeliti za razvojni
               model. Želimo iti samo po poti neoliberalnih receptov, a želimo obdržati določen
               vpliv javnosti, ko govorimo o državnem vplivu to zveni nekoliko slabše, ampak jaz
               raje govorim o javnem vplivu pri tistih ustanovah, ki so strateškega pomena za
               nadaljnji razvoj gospodarskega in družbenega razvoja Slovenije. Torej razprava je
               tukaj. Hitre opredelitve ne pridejo v poštev. Dajmo dejansko oceniti vse možne
               variante. Sam pa se najraje opredeljujem za ohranitev javnega interesa. Če je
               stabilna banka, velika slovenska banka z regionalnimi ambicijami v javnem interesu,
               je treba opredeliti, kako zagotoviti ta javni interes, ali je to preko
               dokapitalizacije in prevzema tujega partnerja, ali je to s tvegano naložbo države, ki
               pa mora hkrati zagotoviti korenito spremembo v samem upravljanju te banke. Če te
               spremembe ne bo in se bo nadaljevalo vse, kot je, bo tistih 400 milijonov
               izgubljenih, ne bo efekta, se bomo v prihodnosti znašli pred podobno situacijo. Tega
               si nihče v Državnem zboru in tudi zunaj tega Državnega zbora ne želi. Po mojem je
               ključnega pomena pogojevati tudi morebitno dokapitalizacijo države s spremembami v
               sistemu upravljanja Nove Ljubljanske banke. Hvala.</p>
            </sp>
            <sp xml:id="SDZ5-Redna-20-2010-09-21.sp31">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Bogdan Čepič.</p>
            </sp>
            <sp xml:id="SDZ5-Redna-20-2010-09-21.sp32">

               <speaker>BOGDAN ČEPIČ:</speaker>

               <p>Hvala lepa za besedo.</p>
               <p>Vloga bank v času gospodarske in finančne krize je bila izjemno velika. Mnogi smo
               ocenjevali, da je za takšno krizo v neki meri kriv tudi sam nefleksibilen bančni
               sistem, ki ga imamo v Sloveniji, in namere ter dejanja nekaterih bank, ko so kredite
               vlekle nazaj, ko niso več izplačevale kreditov in je breme tega kreditiranja, odprave
               kreditnega krča in vseh teh stvari prešlo na banke, ki so v pretežni ali večinski
               lasti države Republike Slovenije.</p>
               <p>S tega vidika seveda se mi zdi tudi izjemno pomembna razprava o lastništvu in vseh
               teh stvareh naše največje banke. Govorim o Novi Ljubljanski banki, ki predstavlja
               skoraj 30 % tržni delež v bančnem in finančnem sektorju v državi. S tega vidika
               seveda je to razumljivo in skrb vseh, ne samo za to banko, ampak kako in na kakšen
               način z bančnim in finančnim sektorjem naprej, je izjemno pomembna. Verjetno ne bi
               bile te razprave takšne ali pa tako zagrete, če te finančne krize in te gospodarske
               krize in tudi kreditnega krča ne bi bilo tako velikega.</p>
               <p>Ampak poglejmo, kaj se je dogajalo. Banke, ki so v pretežni tuji lasti ali kjer so
               lastniki od zunaj, so ves kreditni potencial vlekle nazaj, servisirale svoje matice,
               poskušale tveganja na tem gospodarskem, finančnem trgu zmanjševati in vse breme je
               padlo pravzaprav na dve največji banki in na banke, ki so seveda v pretežni lasti
               Republike Slovenije ali pa je lastništvo znotraj tega dovolj veliko. Ali so te zmogle
               ali ne, to verjetno tudi z vidika, da je bilančna vsota vseh teh bank samo po
               podatkih, ki jih imamo, 148,5 % BDP, v primerjavi z evropskimi bankami, kjer je to
               čez 300 % BDP, je bilo to oteženo, niso zmogle in ne morejo. Zato bo treba kompleten
               bančni sistem in strategijo na tem bančnem in finančnem trgu sprejeti na novo. Lahko
               bi to bilo verjetno že prej, ko so bili časi za financiranje, za prestrukturiranje
               tega bančnega sistema ugodnejši in bi bila včasih tudi čustveno manj zavzeta
               razprava, mnogo lažje napraviti. Zato se zavzemam, da preden kakršnokoli spremembo
               tako v lastništvu kot tudi v vseh teh stvareh sprejmemo, je treba sprejeti v Državnem
               zboru in v Vladi strategijo razvoja finančnega in ne samo bančnega sistema,
               vključujoč tudi strategijo upravljanja le-tega. Gre za celovito razpravo o tem, kako
               in na kakšen način. Danes smo že slišali, kakšno premoženje in kje vse je to
               premoženje, ki ne prinaša želenih učinkov ne z vidika kapitalskih vložkov ne z vidika
               dividend, ki jih imamo. In na ta način bo treba to premoženje ali odprodati, čeprav
               zdaj niso najboljši časi za to, ali pa ponekod, kjer bi lahko bil večji donos, stvari
               tudi povečevati.</p>
               <p>Zagotovo tudi Slovenija stremi po suverenosti pri upravljanju svojega stvarnega in
               finančnega premoženja, ampak za to potrebujemo strategijo, ki jo moramo sprejeti. Del
               te poti je že napravljen s tem, ko smo sprejeli strategijo upravljanja, ne strategijo
               upravljanja, ampak kjer smo postavili agencijo, ki bo vodila strategijo upravljanja.
               Drugi del bo treba napraviti za strategijo upravljanja s finančnim premoženjem in
               šele nato bo možno reči, kako in na kakšen način naprej. Res je tudi, ko se
               pogovarjaš z bankirji, imajo neko drugo vizijo. Pravijo, če bi se država umaknila iz
               lastniškega deleža na 25 plus ali pa pod 50, bi mnogo lažje dobili nek drug kapital,
               dokapitalizacijo in nekatere stvari. Tukaj je treba biti zelo preudaren. Kaj se nam
               bo zgodilo, če bomo ne samo največjo banko, ampak tudi ostale banke spustili pod 50 %
               in kjer bo delež tujih bank ne več v deležu bančnega sistema v republiki 30, ampak bo
               naenkrat 60, 70 %. To je seveda nevarnost, ki se nam lahko pojavlja. Zato je izjemno
               pomembno, kako in na kakšen način bomo to napravili. Tudi zato, ker se ob vsem tem
               pojavlja več vprašanj, kot lahko v tem trenutku na ta način dobimo odgovor. Od tega,
               kar je že bilo danes izpostavljeno, kaj pomeni nadzor nad takšnimi bankami, kaj
               pomeni nadzor nad celotnim bančnim sistemom, ki bil na nek način izven našega dometa,
               kaj pomeni sprejemanje raznih strategij posameznih bank. Res pa je tudi, da je
               izkušnja, ki jo imamo z Novo Ljubljansko banko pri prevzemanju bremen finančne krize,
               nekoliko slaba. To pa tudi zaradi tega, ker smo se ukvarjali s politiko te banke, ne
               s kapitalskimi naložbami, ne z delovanjem banke in ne z delovanjem bančnega sistema.
               Banke postajajo hranilnice ne pa banke, zavezujejo se k temu, da bi dobivale notri
               sredstva, ne prevzemajo pa več tveganj, ne prevzemajo več naložb in ne sodelujejo več
               v razvoju, tako kot je bilo to ali krizo ali pa kot se od bančnega sektorja
               pričakuje.</p>
               <p>Zato je potrebna ta strategija, o kateri danes ves čas govorimo, in odločitev. Mi
               bomo to razpravo verjetno v Državnem zboru prav kmalu imeli in jo ponovno odpirali.
               Pa upam, da ne samo o Novi Ljubljanski banki, ampak o finančnem sistemu v Republiki
               Sloveniji.</p>
            </sp>
            <sp xml:id="SDZ5-Redna-20-2010-09-21.sp33">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za besedo je zaprosil minister za finance dr. Franc Križanič.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp34">

               <speaker>DR. FRANC KRIŽANIČ:</speaker>

               <p>Hvala lepa.</p>
               <p>Torej nekaj odzivov. Vsekakor se strinjam s predsednikom Vlade, da je sedanja
               diskusija preuranjena in zanesljivo se bo odvrtela takrat, ko bomo razpravljali o
               strategiji upravljanja premoženja, ki ga bo na predlog resornih ministrstev, potem
               Vlade, parlamentu predložila Agencija za upravljanje kapitalskih deležev države. Ta
               se sedaj konstituira, nekaj z razpisi je bilo treba celo ponavljati, tako da se je
               nekoliko zavleklo čez naše načrte, vendar strategija se pripravlja. Na Ministrstvu za
               finance imamo oblikovano posebno skupino strokovnjakov, poseben strateški svet
               ministra za finance, ki pripravlja to strategijo z eminentnimi eksperti s tega
               področja. Del te strategije je že bil izdan potem kot gradivo oziroma povzetek prvega
               dela je bil izdan kot članek o pomenu lastništva za strategijo, vsaj v tako
               imenovanih sistemskih finančnih institucijah, sistemske so tiste, od katerih je cel
               sistem, njegovo gladko in normalno delovanje, odvisen. Na osnovi tega smo pripravili
               krajši povzetek, to je strategija lastništva države v Novi Ljubljanski banki, ki ga
               bomo uporabili če ga bo Vlada potrdila kot osnovo za naša pogajanja z ostalimi
               lastniki pri dokapitalizaciji Nove Ljubljanske banke. O tem bo odločala skupščina,
               sklicana za konec novembra tega leta.</p>
               <p>Naj samo navedem, da analize kažejo, da če ne bi sodelovali v dokapitalizaciji in se
               bo ta odvijala po knjižni vrednosti in bi kasneje, ko se bo trg normaliziral in bi ta
               cena lahko dosegla 2,5-kratnik knjižne vrednosti, zlasti če bi šlo za neko
               prestrukturiranje lastništva, izgubili tudi do pol milijarde evrov sredstev za
               davkoplačevalce, Tako mislim, da bomo zdaj v ta projekt morali iti, potem pa je
               odvisno, kako bomo poskušali s partnerji vzpostaviti stabilno lastništvo banke, morda
               tudi ne, da bi bila država 51 % lastnik, vendar bi našli druge variante, da banka
               ostane samostojna in neodvisna in s tem pomembna sistemska institucija ne samo pri
               nas, ampak na celem zahodnem Balkanu. V tem primeru bi vse ingerence nadzora ostale v
               Sloveniji, razen tiste, ki se združujejo zdaj na ravni Evropske unije. Naj povem, da
               sistem nadzora v Novi Ljubljanski banki deluje. To je velika urejena inštitucija, ima
               nadzorni svet in ima kvalitetnega regulatorja Banko Slovenije. Jaz se sestajam s
               predsednikom nadzornega sveta redno, tudi z drugimi člani občasno in tudi s člani
               uprave, kadar se odpre kakšno od vprašanj delovanja finančnega sistema in kreditne
               aktivnosti. V tem okviru moram poudariti, da je Ljubljanska banka odigrala izjemno
               pomembno vlogo pri spopadu s krizo od novembra 2008 do sredine leta 2009, ko je
               finančni kreditni trg v Evropi zamrznil, ko je vsakdo reševal samo samega sebe.
               Takrat smo mi zagotavljali ustrezno likvidnost slovenskega gospodarstva pretežno
               preko te banke in z izdajo najprej zakladnih menic, kasneje pa tudi z izdajo
               obveznic. To je dejansko institucija, ki je bila velikega pomena za normalno
               preživetje prvega vala krize, seveda pa lahko kreditira samo tiste gospodarske
               subjekte, ki so kreditno spodobni. Nekateri, ki so zašli zaradi razmer na trgu v tako
               velike težave, da kreditno niso več sposobni, morajo biti deležni drugih ukrepov naše
               ekonomske in razvojne politike ne pa kreditov bank bodisi domačih bodisi v tuji
               lasti. Tukaj smo oblikovali posebno družbo za svetovanje, PDP, kot hčerinsko družbo
               Kada, ki lahko vstopa kot dokapitalizant tam, kjer so še zdrava jedra, bodisi jih
               odkupuje bodisi direktno vstopi v podjetje, ki ima solventne težave. To se je kar na
               nekaj področjih pokazalo kot zelo uspešno. Na nekaterih pa manj, zlasti tam, kjer je
               prišlo do določenih motenj pri tako imenovani drugi fazi privatizacije, v lastniškem
               prevzemanju in potem posledično težavah, ki so iz tega sledile. Jaz jih konkretno ne
               bi navajal.</p>
               <p>Če se vrnemo na Ljubljansko banko, bi rekel, ne samo, da je varna, ima tudi izjemno
               visoko raven oziroma precej visoko raven rezervacij, ko se bodo nekateri od teh
               vrednostnih papirjev, ki so bili zaseženi v obdobju krize nekaterih podjetij,
               povezano pretežno s krizo druge faze privatizacije in po prevzemu teh delnic po
               bankah, odprodali. Postopki tega tečejo. Takrat se bodo te rezervacije razgradile.
               Gre za zelo kvalitetno zavarovane kredite, za katere so bile potem ustvarjene
               rezervacije. Tukaj je nek skrit vir dobička, se pravi, da se bo ta dobiček potem
               dejansko prikazal. Najprej ga bomo lahko zajeli z davkom od dohodka pravnih oseb,
               drugič pa bo lahko tudi vir ustvarjanja rezerv, se pravi dodatnega kapitala in bo vir
               za proračun, za bilanco A, za dodatno financiranje javne porabe tam, kjer je to
               potrebno.</p>
               <p>Naj povem, ko se govori o državnem premoženju, da tudi v času krize to premoženje
               prinaša slabih 100 milijonov, mislim, da je 94 milijonov iz dividend. Kar zajetna
               pogača prihaja iz državnega premoženja z naslova lastništva v financiranje javne
               porabe in s tem razbremenjuje davkoplačevalce. Če bi se to odprodalo, jaz ne bom
               prispodobe uporabljal, potem bomo nekaj časa iz kupnine imeli sorazmerno ugodne
               razmere, kasneje pa tega vira ne bo več. Zanimiva prispodoba je bila, da je banka
               pravzaprav servis gospodarstva. Ta servis gospodarstva dejansko zagotavlja celotni
               finančni sektor. Mi kot brez dvoma malo odprto gospodarstvo potrebujemo ekstremno
               konkurenco. Mi moramo biti odprti do vseh, ki želijo na tem trgu delati, do vseh
               moramo biti benevolentni, enaki in jim omogočati, da tekmujejo, da servisirajo,
               dejansko nudijo svoje storitve slovenskemu gospodarstvu in prebivalstvu, tudi državi,
               in obenem tukaj širijo svojo dejavnost. Tisti, ki pa imajo tukaj sedeže, ki so
               zanimivi tudi kot ustvarjalci dodane vrednosti, kot zaposlovalci, kot zaposlovalci z
               zelo kvalitetnimi delovnimi mesti, če na koncu pristavim še svoj mošnjiček, ker ste
               me prijazno izvolili na to mesto, tudi kot pomembni davkoplačevalci.</p>
               <p>Tukaj je cela vrsta vzrokov, da je pomembno, da banka ostaja tukaj. Sama struktura
               lastništva je lahko takšna, da država enostavno obvladuje, kot sedaj obvladuje skupaj
               s KBC po delničarskem sporazumu, zato tudi vse pomembne poslovne odločitve sprejemamo
               skupaj in tudi o dokapitalizaciji se bomo odločali skupaj. To se lahko potem razdeli
               na več partnerjev, vendar mora biti zaveza povsem jasna in mora preprečiti, da bi to
               poslala hčerinska družba, kjer bi nekdo z 51 % zreduciral dejavnost najprej samo na
               Slovenijo, in potem bi to res postala hranilnica in eden od stranskih servisov, zato
               bi morali iskati potem storitve finančnega sektorja drugod. Te pa pridejo ali ne
               pridejo. Imamo primere, in Slovenija je bila boleč primer tega v 19. stoletju, ko se
               industrializacija sploh ni začela, ker ni bil razvit finančni sektor. To je verjetno
               eden glavnih vzrokov, da se je industrializacija zamaknila nekam po 1. svetovni vojni
               pri nas. Ne glede na to, da smo bili v zaledju tržaške luke in ne glede na to, da smo
               bili ena prvih dežel v Evropi, ki je imela železniško povezavo. Toliko bi jaz imel za
               nek odziv na dosedanje razprave.</p>
               <p>Morda še nekaj. V zvezi z dokapitalizacijo in potrebo po dokapitalizaciji. Mi smo
               načrtovali dokapitalizacijo že jeseni 2009 in smo imeli temu primerno tudi
               pripravljena sredstva v B bilanci. Dokapitalizacija bi bila izvedena na način, da bi
               prinašala višje donose, kot pa smo imeli mi stroškov s pridobivanjem teh sredstev na
               kapitalskem trgu, trajno, vendar z izvedenimi inštrumenti, tako da ne bi spadala v
               privatizacijo oziroma ne bi predstavljala širitve števila navadnih delnic oziroma
               kapitala, ki se zbere z navadnimi delnicami. S stres testi v Evropi in s pripravami
               na Basel 3, standardi, se pomen tega kapitala, ki ga lastniki plasirajo preko
               navadnih delnic, povečuje. V tem kontekstu je sedaj predlog uprave, da se na ta način
               banka dokapitalizira. Temu predlogu je deloma tudi regulator prisluhnil. S tem
               namenom je sedaj sklicana skupščina in lastniki se bomo odločili, v kakšni meri to
               izvesti oziroma kakšno strukturo kapitala glede na obseg poslov je treba zastaviti. V
               tem kontekstu bo morda sklenjen nov delničarski sporazum, vendar boste o vsem
               seznanjeni še v poteku izvedbe dokapitalizacije, obenem pa bo takrat že tudi
               strategija tako daleč, da boste lahko tudi v okviru same strategiji odločali, koliko
               širiti dejavnosti banke oziroma jo postavljati na raven Basla 3 nekoliko prej kot
               ostale države. Ostale države nameravajo to izvesti približno v sedmih, osmih letih.
               Hvala lepa.</p>
            </sp>
            <sp xml:id="SDZ5-Redna-20-2010-09-21.sp35">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Franc Pukšič.</p>
            </sp>
            <sp xml:id="SDZ5-Redna-20-2010-09-21.sp36">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospoda ministra!</p>
               <p>Današnja razprava o odgovoru predsednika Vlade na problematiko v zvezi z največjo
               banko, Novo Ljubljansko banko in z dokapitalizacijo, je sigurno zelo pomembna. Mogoče
               bo res treba narediti še kakšno širšo razpravo tudi o celotnem finančnem in bančnem
               trgu v naši državi.</p>
               <p>Pa mogoče nekaj zadev za nazaj., Kako je bilo okoli leta 2000 v Sloveniji, če ne
               gremo tako daleč, za 10 let nazaj, smo imeli preko 66 % bančnega trga v lastništvu
               Republike Slovenije. Sedaj po podatkih je ta delež že pod 50 %. Predsednik je danes
               rekel, da kriterij o presoji, kakšno lastništvo banke, je donosnost banke. Mislim, da
               je bil tu bistveno preozek. Ni samo donosnost banke, še posebej, če se tu postavi
               vprašanje, kam pa gre ta donosnost. Ali gre ta donosnost v državni proračun ali pa
               gre ta donosnost v privatne žepe? Tako kot se je pokazalo pri upravi prejšnje
               Ljubljanske banke, Kramarju milijon v žep, tako kot se sedaj kaže pri predsedniku
               nadzornega sveta Kreditne banke Maribor, kot nekega tihega lastnika preko, kaj vemo,
               koliko družb in tako dalje. Ampak pomembno je, če gre ta donosnost banke v družbeno
               nadgradnjo. Če gre to v tej smeri, potem je pomembna strategija razvoja. Strategija
               razvoja, kot jo imajo tudi naše sosednje države, Avstrija, Italija, pa, če hočete,
               tudi najbolj liberalna država na svetu, Združene države Amerike, kjer bančnega
               sistema, bank ne pustijo v lasti drugih držav, ampak večinski del imajo doma.
               Pomembno je zaradi lastnega gospodarstva, kar je najpomembnejše. Ne bomo preživeli
               brez ustvarjanja nove vrednosti, ne bomo. Socialo lahko "furamo" do neke mere, ampak
               potem bo vse skupaj šlo k vragu. Lastno gospodarstvo pa ne more preživeti in ne bo
               preživelo samo na domačih trgih. Zato je nujno potreben nastop lastnega gospodarstva
               na tujih trgih. In kdo bo stopal vzporedno z njimi, da bodo lahko konkurirali na
               tujih trgih? Ja, če drugi ne, domače banke! Ali jim bo stopila ob bok, torej s
               krediti, banka, ki bo v večinski tuji lasti, kjer bo pač večinski lastnik prihajal iz
               neke države in iz tiste države bo prihajal tudi konkurent gospodarstvu, torej našemu
               gospodarstvu, ko se bodo srečali nekje na tretjem trgu. Torej koga bodo podprli? Ja,
               verjetno tistega, ki bo prihajal iz države, iz katere bo večinski lastnik neke banke.
               Poglejte, to se tudi sedaj navsezadnje v tej finančni gospodarski krizi dogaja. Kot
               ste že ministri povedali, tudi prej predsednik Vlade in nekateri kolegi poslanci,
               tuje banke so se povlekle nazaj in reševale gospodarstvo v lastnih državah. Tukaj je
               pa vse ostalo tako rekoč na bremenih dveh domačih večjih bank.</p>
               <p>V tej strategiji je poleg donosa, tako kot je prej predsednik Vlade rekel, še bolj
               pomembno ali pa izmed najpomembnejših je tudi informacijski sistem, ki ga imaš preko
               bank o svojem gospodarstvu. In če ti daš ta informacijski sistem ven, si torej to,
               kar si desetletja delal, ustvarjal, dal na trg, vendarle ti samo v lastnem
               gospodarstvu v določenih trenutkih lahko samo škodi. Torej je pomembno,kako je z
               lastništvom.</p>
               <p>Nadgradnja tega je šolanje domačih kadrov, in to za doma kot zunaj. In poglejte, saj
               ni treba stopiti daleč nazaj. Samo poglejmo, kaj smo naredili s privatizacijo. Danes
               sedite na drugi strani, tako v koaliciji kot v vladi, tisti, ki ste tudi ob sami
               privatizaciji polagali Slovenkam in Slovencem veliko lepih besed o certifikatih, o ne
               vem čem vse. In kaj se je zgodilo? Izjalovilo se je. Zakaj se je izjalovilo? Ja zato,
               ker je bilo preveč tistih, ki niso gledali ne na interes državljank in državljanov,
               na interes države, ampak na svoj privatni interes. In na ta način smo izgubili
               ogromno slovenskih biserov. Smo jih že izgubili. In s privatizacijo na način, da bo
               večinski lastnik tujec Ljubljanske banke, bomo čez deset let ugotavljali, da smo še
               nekaj biserov izgubili. Ampak kdo bo za to odgovarjal? Nihče. Seveda ne. Kakšen
               minister, kakšen predsednik vlade, kakšna vlada! S čim pa? Z ničem? Kdo danes
               odgovarja za to, da smo izgubili Kolinsko, da smo izgubili v prvi vrsti Henkel.
               Henkel je bil eno od razvojnih podjetij v evropskem prostoru, eno od pomembnih
               podjetij. Kaj je pa danes? Navadna pakirnica v Mariboru. Kje so tisti inženirski
               kadri, kje je tisti razvoj, kam je vse to šlo, kolegice in kolegi? Zapravilo se je.
               Kje je Elan, kje je Tam, kje je Hidromontaža, kje je Metalna itd. To so biseri, ki
               jih je ta vladajoča koalicija, ki je na oblasti vse skozi, z enim kratkim obdobjem
               štirih let vmes, pripeljala na točko, ki je danes. To je, ko govorimo o največji
               Ljubljanski banki in ko se govori o dokapitalizaciji.</p>
               <p>Zakaj dokapitalizacija? Minister Križanič, verjetno se bova tukaj strinjala, verjetno
               ima dokapitalizacija dva namena. Ali je namen novi sveži denar, ki pomeni nov razvoj
               in razcvet tega, o čemer sem pravkar govoril, torej strategiji razvoja gospodarstva
               in tako dalje, za razvojem gospodarstva pa pride tudi ostala širša družbena
               infrastruktura, zdravstvo, šolstvo, sociala in tako dalje, ali pa je dokapitalizacija
               reševanje likvidnostnih težav. V tem primeru, žal, gre zopet za primer
               dokapitalizacije v smeri reševanja likvidnostnih težav. V tem primeru banke ne boš
               prodal za takšno ceno, za toliko kapitala, kot jo bi, če bi jo prodajal v smislu
               novega svežega denarja, razvoja gospodarstva in tako dalje. V tem primeru pravzaprav
               rešuješ likvidnostne težave banke.</p>
               <p>Zakaj pa smo do tega prišli? Zaradi,kar ste govorili s strani Vlade, odgovornega
               vodenja, zaradi nadzornih svetov, zaradi dobrega regulatorja in tako dalje. Ja, prav
               dober regulator iz Banke Slovenije nam je povedal, zapisal, da je cca 40 % kreditov v
               slovenskih bankah tako rekoč nezavarovanih ali slabo zavarovanih. Zakaj je bila dana
               večina teh kreditov? Ali je bilo danih za razvoje, za doseganje tujih trgov, torej
               trgov na tujih področjih, za razvoj gospodarstva in tako dalje? Ne. V glavnem so bili
               ti krediti dani za prestrukturiranja, da so nekateri postali lastniki. Iz česa je šlo
               odplačevanje teh kreditov ? Iz tistih podjetij, v katerih so ti menedžerji, kvazi
               menedžerji, strašno pametni, celo menedžerji leta so in tako dalje, tihi lastniki.
               Evo, sedaj so začeli kapljati, to pomeni, da nek nov tajkunizacjiski naslov dobimo,
               ne samo tajkune, to so tihi tajkuni ali tihi menedžerji. Prav zaradi tega, da so
               odplačevali te kredite do neke mere, potem ko so tako izčrpali lastna podjetja, da
               kreditov niti več ne morejo odplačevati, prihaja do tega, do česar prihaja: Merkur,
               Vegrad, Bavčarjev veliki holding Istrabenz in tako dalje. Kje je tukaj kakšna
               odgovornost? Kdo je za to kaj odgovarjal? Ni kazenske odgovornosti, niti osebne
               odgovornosti, kaj šele, da bi bila vsaj osebna materialna odgovornost z vsem svojim
               premoženjem, ki ga imajo. Mimogrede, celo nič nimajo, nekateri bodo menda celo dobili
               pomoč z borze, ker so vse ostalo prenesli na svoje sorodnike in poskrbeli za to, da
               je kapital varno naložen v tujih bankah, skritih bankah, skritih družbah, tako da se
               do njega ne bo dalo. Ampak bi se že dalo, če bi se hotelo, vendar v tej državi pač
               očitno tega ni, ker, žal, vlada, vladna koalicija služi nekim lobijem, nekim
               kartelom. Ali je sedaj postalo toliko teh lobijev, teh kartelov tako močnih, s toliko
               kapitala zunaj, da bodo sedaj prišli kot rešitelji in še pokupili tisti naš največji
               biser, to je Novo Ljubljansko banko? Reklo pa se bo, tuji kapital, tuji lastniki in
               tako dalje. Za tem pa bodo stali tihi družbeniki, tihi lastniki, ki so legalno prek
               te banke pobrali kredite, spreminjali lastniško strukturo in odvajali dobiček v tujih
               bankah, zunanjih bankah in zdaj na ta način zopet pritiskajo na politiko. Je, seveda
               je, to je eminentno politično vprašanje, kakšna bo lastnina in v katere roke bo
               prišla. Kako vam zaupati, gospodje ministri, ali pa vam v vladni koaliciji, če pa po
               dveh letih zdajšnjega mandata in 12 letih prejšnjega mandata za najbolj pomembne
               strateške zadeve, kot so reforme, pokojninske, gospodarske in tako dalje, ne sedete
               skupaj, si ne vzamete minute časa, da bi se pogovorili z opozicijo, mogoče tudi brez
               kamer, jasno in glasno razkrili določene zadeve in na ta način potem skupaj peljali
               to državo.</p>
               <p>Rekli ste, da bodo odločitve sprejete v parlamentu. Ne, ni res. Odločitve bodo
               sprejete v koaliciji. Če bi rekli v parlamentu, bi bilo to res, če bi iskali
               dvotretjinsko večino ali če bi s tem iskali tudi zaupnico za resor, ki ga posamezniki
               vodite. Toliko korektnosti nimate, toliko poguma tudi ne.</p>
               <p>Smo proti koncu septembra, leto 2010 se počasi izteka. Gospod minister Križanič,
               danes tukaj vas vprašam: Ali bo kdo odgovarjal za neizčrpana sredstva iz evropskih
               skladov? V tem trenutku nam menda grozi cca 250 milijonov evrov nepočrpanih sredstev.
               Minister, jaz vam bom rekel hvala in vzel besedo nazaj, če se bo konec leta izkazalo
               drugače. Obdobje črpanja 2007-2013 se torej preveša v drugo polovico z N+3, seveda je
               leto 2010, ki je prelomno, torej do danes tisto, kar je treba počrpati, mora biti, če
               ne, veva, da 1. 1. 2011 več ni možno.</p>
               <p>O tako pomembnih stvareh, kot so strateške, se ne pogovarjate, ne iščete soglasij in
               tudi ne poveste oziroma ne razložite določenih zadev, ki jih kot vlada, vladna
               koalicija in ministri imate, da bi potem res lahko rekli, da bi poslanske in poslanci
               v Državnem zboru odločali odgovorno in s preudarkom, ker bi imeli informacije. Če bi
               temu sledili, se ne bi zgodilo to, kar se je zgodilo pred dvema letoma. Če pa se že
               je, bi prišli s predlogom, da bi ga uskladili o reorganizaciji. Vsi dobro vemo, da je
               evro na lokalni ravni oplemeniten vsaj z dvema ali tremi evri. To dobro vemo v veliki
               večini. In tudi del koriščenja sredstev iz evropskih skladov na področju regionalnega
               razvoja – od 600 milijonov jih je že 500 razpisanih. To pomeni še 100, za katera so
               tudi že pripravljeni projekti. Kaj hočem reči? Ta segment je v zaključni fazi črpanja
               in bo 100 % počrpan. Če bi imeli regionalizacijo, potem bi danes na več področjih,
               tudi na gospodarskih področjih bi bilo lahko več narejenega, tudi na državni
               infrastrukturi. In to so tiste strateške odločitve, ki bi morale biti bolj
               konsenzualno sprejemane. In trud za to je lahko z vaše strani, ki danes ali v tem
               trenutku upravljate z državo. S strani opozicije in s strani Slovenske ljudske
               stranke vam je bilo velikokrat ponujeno to sodelovanje, vendar ga žal ne izkoristite.
               Upam, da boste današnjo razpravo vzeli dobronamerno prav v tej smeri, da ne bo
               dokapitalizacija namenjena samo reševanju nekih likvidnostnih težav, v ozadju pa se
               za likvidnostnimi težavami skrivajo domači tihi tajkuni, ki bi te zadeve radi
               prevzeli, kot so že marsikaj drugega.</p>
               <p>In ker me je prej, žal ga ni tukaj, minister Gaspari imenoval v svoji razpravi, pa
               nisem izkoristil priložnosti replike, bom zdaj povedal. Ja, zelo resno sem se
               nasmejal, namreč včeraj smo s poslanskim vprašanjem opozorili ministra Križaniča, naj
               si minister Gaspari prebere, naj si pogleda dokumente in na osnovi njegove reakcije
               bomo odločali. Dejanja obetajo prihodnost, na osnovi dejanj ne na osnovi besed.</p>
            </sp>
            <sp xml:id="SDZ5-Redna-20-2010-09-21.sp37">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Za besedo je zaprosil predlagatelj mag. Radovan Žerjav.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp38">

               <speaker>MAG. RADOVAN ŽERJAV:</speaker>

               <p>Hvala lepa, predsednik.</p>
               <p>Danes je od mnogih razpravljavcev bilo rečeno, da tiči problem Nove Ljubljanske banke
               predvsem v upravljanju tega podjetja. Mnogi so bili mnenja, da je bilo to upravljanje
               slabo. Če je to upravljanje bilo slabo – kaj potem? Kaj zdaj? Kakšne bodo posledice?
               Kdo bo nosil te posledice? Nekateri, mimogrede, res samo mimogrede, iz te uprave, ki
               bi naj bi to banko vodila slabo, kandidirajo za nekatere druge pomembne funkcije
               nekaterih drugih bank, v katerih je solastnica tudi država. Ali je torej to odgovor
               na vprašanje slabega upravljanja Nove Ljubljanske banke? In prav bi bilo, da bi
               slovenska politika ali, če hočete, vse politične stranke, da sem bolj natančen, bile
               tudi malce bolj samokritične. Samokritične do samega sebe, samokritične do svojih
               članov in bi tudi takrat, ko gre za člana iz tvoje stranke, ustrezno ukrepale. Jaz
               mislim, da bi v tem primeru slovenska politika imela bistveno večji ugled, kot ga ima
               zdaj, ko ga praktično nima. Človek bi pričakoval, če je to upravljanje bilo slabo, da
               bi ljudje za to odgovarjali. V upravi so sedeli ljudje z imeni in priimki, tudi v
               nadzornem svetu so sedeli ljudje z imeni in priimki, ki so bili odgovorni za to, da
               ta banka posluje v skladu s svojimi notranjimi pravili, v skladu z načeli dobrega
               gospodarjenja, bili so pozvani za to, da zagotovijo učinkovitost te banke, da
               zagotovijo konkurenčnost te banke. Za to so bili odgovorni, za to so dobili plačo,
               osebne dohodke, ki so v primerjavi z mnogimi zaposlenimi delavkami in delavci
               nepredstavljivi, za to so dobili nagrade, predsednik uprave celo milijonsko nagrado -
               še vedno nimamo odgovora na to, kaj je s to nagrado. Verjamem, da ljudje, Slovenke in
               Slovenci, tudi od te politike pričakujejo ukrepe, ustrezne ukrepe za nazaj in da v
               prihodnje do takšnih anomalij ne bo prihajalo.</p>
               <p>Nedolgo tega sem se pogovarjal tudi z ljudmi, ki dobro poznajo razmere v Pivovarni
               Laško. Pivovarna Laško v tem trenutku dobro posluje, z dobičkom. Ima pa zaradi
               neumnih potez na hrbtu nahrbtnik, nekaj 100 milijonske kredite, kjer se postavlja
               vprašanje, ali bo zmogla prebroditi odplačevanje, da temu tako rečem, teh kreditov,
               ki so bili najeti zaradi, ne bom rekel, pohlepa ali česa drugega. Lahko se nam zgodi,
               da bo to dobro podjetje šlo v konkurz, ne vem, kako bi sploh rekel. Našli se bodo
               najbrž takrat tudi ljudje, ki danes na to čakajo, pa nam bodo to spravili v svoje
               žepe. Do sedaj ni še nobene odgovornosti za ta dejanja. Upam, da bodo vendarle
               pristojni organi sprocesirali te zadeve, in to čim prej. Mislim, da bi bilo to dobro
               tudi za vzdušje v tej državi.</p>
               <p>Veliko je bilo danes, pa morda sem tudi sam kriv za to, povedanega o nacionalnem
               interesu. Kakorkoli obračamo, nacionalni interes je, da vsaka država, če je, in jaz
               mislim, da Slovenija je država, ima tudi svoj interes, ima svoje strateške in tudi
               nacionalne interese. Če tega ni, potem lahko preprosto razprodamo vse, kar imamo.
               Lahko razprodamo banke, lahko razprodamo zavarovalnice, lahko prodamo
               elektroenergetsko infrastrukturo, od Elesa do hidroelektrarn, do jedrske elektrarne,
               lahko prodamo Luko Koper, železnice, Geoplin, vse lahko razprodamo. Ne vem, kako bo
               potem. Najbrž bomo lahko samo stanovali v svoji državi, vse ostalo bodo pa urejali
               drugi, tujci, ki bi naj bili boljši od nas, ki bi naj bili pametnejši od nas, ki bi
               naj bili sposobnejši od nas. Jaz se s tako logiko ne strinjam. Menim, da smo Slovenci
               vendarle dovolj sposobni, dovolj pametni, dovolj modri, da lahko s temi ključnimi
               državnimi podjetji ali s podjetji, v katerih bi, vsaj po moji oceni, Slovenija morala
               imeti nek interes, da bi jih znali korektno, učinkovito upravljati. Ne strinjam se s
               tem, da so tujci boljši. Ne strinjam se s tem, ker mi tega nihče ne more
               dokazati.</p>
               <p>Omenil sem primer Leka. Če se spomnimo, kakšno je bilo razmerje med Lekom in Krko
               takrat, ko smo Lek prodajali, in kakšno je razmerje in stanje danes. Kje je Lek danes
               in kje je Krka danes? Kaj ima slovenska država od Leka danes in kaj ima slovenska
               država od Krke danes? Mislim, da so tu bistvene razlike. Pa smo morda takrat premalo
               storili, premalo napora vložili lastniki, da bi ti dve pomembni korporaciji ali ti
               dve pomembni družbi poskušali, če ne kapitalsko, vsaj strateško združiti. To bi bilo
               najbrž za to državo veliko bolje.</p>
               <p>Še en primer. V zadnjem času je bilo odprtih nekaj podjetij s strani tujcev. Gre za
               bleščeče zgradbe, ki sijejo tako, da jih je lepo pogledati. V njih so zaposlili sto,
               dvesto Slovenk in Slovencev, žal pa niti ti zaposleni, niti ti lastniki ne želijo
               pred kamerami povedati, kakšne plače imajo ti zaposleni. Po nekaterih informacijah
               minimalne. Če je to interes te države, da bomo privabljali tuje investicije zato, da
               bodo naše državljanke in državljani delali za minimalno plačo za nekoga v tujini,
               mislim, da je to logika in to razmišljanje napačno. In da je prav, da se posvetimo
               predvsem svojemu lastnemu domačemu slovenskemu gospodarstvu in zato potrebujemo tudi
               slovenske banke, ki bodo to slovensko gospodarstvo servisirale. V zadnjem času je
               veliko govora o tem, da bodo, pa to sem že omenil, da bodo slovanska gradbena
               podjetja opravljala pomembne gradbene projekte v tujini, pa ne samo v Libiji, tudi o
               Bosni se govori itn. Kdo bo dajal garancije za te posle v tujini? Katere banke? Ali
               bo to Hypo? Ali bo to Sparkasse, SKB? Težko verjamem. Morda, ampak zagotovo v takem
               primeru, ko gre za projekte, ki bi naj ne nazadnje, to so besede predsednika Vlade,
               ki bi naj spodbudile gospodarsko rast v naši državi, da bi take projekte verjetno
               spremljale domače banke. Veliko prej, veliko prej kot pa tiste banke, kjer so tuji
               lastniki. Tiste banke bodo zagotovo spremljale neka druga podjetja. Tista podjetja,
               ki prihajajo iz njihovih držav. Saj to je logično in normalno, saj to ne rabiš biti
               nek velik poznavalec vsega skupaj. Torej, po mojem trdnem prepričanju nacionalni
               interes na tem področju obstaja, je obstajal in prav je, da danes o tem na široko
               razpravljamo. Jaz vidim, da vendarle ni tako velikih razhajanj kot sem pričakoval,
               kar se tiče tega lastništva ali pa razmišljanja o tem, kaj v bodoče storiti z
               največjo slovensko banko. Nisem zaznal velikih razhajanj. Tako da pričakujem v
               prihodnje temeljit razmislek v smeri, da storimo vse in še več, da zadržimo to
               največjo slovensko banko v slovenskih rokah, ker sem prepričan, da je to temelj in
               osnova za to, da bo slovensko gospodarstvo lažje konkuriralo na zahtevnih evropskih
               trgih. Hvala lepa.</p>
            </sp>
            <sp xml:id="SDZ5-Redna-20-2010-09-21.sp39">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Julijana Bizjak Mlakar.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp40">

               <speaker>MAG. JULIJANA BIZJAK MLAKAR:</speaker>

               <p>Hvala lepa za besedo. Spoštovani!</p>
               <p>Razprava o usodi državnega premoženja in o odločitvi glede strateških naložb je
               dobrodošla, četudi po mnenju nekaterih preuranjena. Že dolgo časa je namreč jasno, da
               v Sloveniji prevladujeta dva povsem različna koncepta razvoja. Prvi koncept izhaja iz
               90. let prejšnjega stoletja in ima korenine v neoliberalizmu, kar so nekateri danes
               že omenjali. Po tem konceptu je treba državno in občinsko premoženje privatizirati.
               Zato se želi ljudi prepričati, da država in občine z javnim premoženjem ne zmorejo
               učinkovito upravljati. Država naj bi po tem konceptu opustila regulacijo na vseh
               področjih in ta področja prepustila zasebni pobudi. Ker je tu vmešan še povsem
               zasebni interes kapitala, ki bi rad poceni prišel do državnega in občinskega
               premoženja, je ta struja v Sloveniji zelo močna. Ta struja ima denar, ta struja ima
               vpliv. Da segajo lovke zasebnih interesov zelo visoko, vidimo v vsebini nekaterih
               zakonov, kot je Zakon o RTV, ki ga bomo danes obravnavali. To smo videli v odloku o
               prodaji državnega premoženja, s katerim je bivši minister za zdravje želel prodati
               tri bolnišnice v Ljubljani, kar smo na srečo nekateri preprečili in tako zavarovali
               javni interes. Žal je eminentna stavba na Prešernovem trgu končalo v roku družbe s
               poštnim nabiralnikom v Liechtensteinu, kar ostaja poslovno sporen primer odsvojitve
               državnega premoženja. Vpliv kapitala se kaže tudi v izjemno močnih pritiskih po
               preoblikovanju javnih zavodov v finančno samostojna podjetja. Da bi se dobiček od
               izvorno javnih sredstev lahko porabljal tudi za stari, ki niso v javnem interesu,
               javno premoženje pa privatiziralo.</p>
               <p>Drugi koncept je koncept striktnega delovanja države v javnem interesu. Po tem
               konceptu bi morala država okrepiti regulacijo in učinkovitost upravljanja svoje
               lastnine s še boljšim nadzorom. Da je to potrebno, se je pokazalo tudi ob gospodarski
               krizi. Prav države, tudi Slovenija, s pomočjo javnih sredstev relativno uspešno
               rešujejo gospodarsko krizo, ki sta jo povzročila kapital in premajhna regulacija
               države. Zgledujmo se torej po najbolj razvitih državah, ki varujejo svoje interese
               tudi tako, da v svojih rokah držijo banke, zavarovalnice, javne službe in že
               desetletja vztrajajo na institutu javnih uslužbencev, na področjih, ki so vitalna za
               državo, kot je zdravstvo, sociala, vojska, policija. Zgledujmo se po državah, ki jim
               ne pride na misel, da bi se odpovedale svoji vlogi po zagotavljanju javnega interesa,
               NLB, Zavarovalnica Triglav in druge, za državo ter prebivalstvo vitalne družbe, so
               strateške naložbe, ki jih je treba konsolidirati, okrepiti nadzor in vpliv države na
               upravljanje družbe na način, da bodo te zagotavljale tiste cilje, zaradi katerih je
               država sploh lastnica v teh družbah.</p>
               <p>Še nasvet Vladi. Pri razvojnih konceptih se oprite na drugi koncept, samo ta se je
               doma in v svetu pozitivno izkazal tudi v praksi. Videti je, da se bijeta oba koncepta
               tudi v vrhu države. Morda zato želijo nekateri stanje v NLB prikazovati slabše, kot
               je to v resnici, zato da bi se banka prodala. Vlada bi se morala odločati le v skladu
               z nacionalnim in tudi le v skladu z javnim interesom. Hvala.</p>
            </sp>
            <sp xml:id="SDZ5-Redna-20-2010-09-21.sp41">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Zvonko Černač.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp42">

               <speaker>ZVONKO ČERNAČ:</speaker>

               <p>Spoštovane kolegice in kolegi!</p>
               <p>Moram reči, da je prav prijetno slišati iz vladajočih vrst – sicer se to, moram reči,
               vedno bolj poredko dogaja – glas razuma, jasno preprosto misel, lahko bi temu rekli,
               preprosto kmečko logiko, ki bi ji morala Vlada večkrat slediti pri sprejemanju svojih
               odločitev. Žal so take misli vedno bolj redke, dejanja pa tudi. In rezultat tega je
               tudi današnja razprava o odgovoru predsednika Vlade na vprašanje v zvezi s prodajo
               državnega premoženja. Žal razpravljamo v odsotnosti predsednika Vlade, na katerega se
               ta vprašanja nanašajo, in tudi v odsotnosti celotne vladne ekipe. Do nedavno je z
               nami vztrajal finančni minister gospod Križanič, za katerega predvidevam, da se bo
               tudi vrnil, ker je verjetno nemogoče vztrajati ves čas v dvorani, brez da se opravijo
               elementarne potrebe. Ampak namen je bil, da bi to razpravo poslušal premier. Tudi
               zaradi tega, ker je iz njegovih odgovorov na posamezna poslanska vprašanja razumeti,
               da ne razume v popolnosti funkcije, ki jo opravlja, funkcije premierja. In da v tej
               zanesenosti in nerazumevanju dela stvari, ki tej državi niso v prid, ampak so ji v
               škodo in s tem tudi državljankam in državljanom.</p>
               <p>Eno izmed vprašanj, ki je zelo pomembno je, kako in na kakšen način se bo upravljalo,
               gospodarilo z državnim premoženjem. Vprašanje se je sicer reduciralo na dva bistvena
               elementa, eden je bil privatizacija Nove Ljubljanske banke in drugi ustanavljanje
               logističnega holdinga, ki se ustanavlja v navezi Slovenske železnice, Luka Koper in
               Intereuropa. O slednjem žal malo govorimo, pa mislim, da bi bilo treba temu projektu
               nameniti ravno toliko besed, kot Novi LB in ostalim zadevam. Predvsem pa bi
               pričakoval, da bo Vlada, predvsem premier pred ta parlament prišel z jasnimi
               odgovori, z jasnimi stališči in z jasno strategijo. Danes minevata dve leti, odkar je
               bil v Državnem zboru potrjen za mandatarja, čas bi že bil, da te jasne misli enkrat
               slišimo. Žal zadnji dve leti poslušamo lepe obljube, lepe besede, da ne rečem,
               besedičenja, zelo malo konkretnih stvari. Tudi v tem tednu nas premier ni razočaral.
               Pri logističnem holdingu se ob razlogih za pojavljajo tudi vprašanja proti, ki niso
               dobila jasnih odgovorov. Če je moč razumeti povezovanje Luke in Slovenskih železnic,
               je tukaj veliko vprašanje, kje je tukaj nek špediter, ob tem, da ni jasnih odgovorov,
               kako in na kakšen način naj bi se v povezavi s tem holdingom usposobila oziroma
               modernizirala železniška infrastruktura v tej državi, kar je bistven pogoj za to, da
               se Slovenija v prometnem smislu modernizira, svojo mobilnost okrepi in se postavi ob
               bok drugim razvitim evropskim državam. Teh odgovorov ni, tudi danes jih nismo
               slišali.</p>
               <p>Kar se tiče NLB-ja je premier 12. julija, ko je odgovarjal na to vprašanje, dejal,
               citiram, "sedaj je na Vladi, da pripravi strategijo. Z generalno sekretarko
               ugotavljava, da bo to pripravljeno do jeseni". Jesen je tukaj. In izrazil je še svoje
               osebno mnenje, citiram, "moje osebno mnenje je bilo dolga leta, da mora imeti
               slovenska ekonomija kot majhno in odprto gospodarstvo banko, v kateri ima država
               večinski delež. Danes nisem več enakega mnenja", je dejal premier 12. julija v
               Državnem zboru. Danes pa ponovno poskušamo, da ima neko novo mnenje. Njegovo mnenje
               je bilo, da bo strategijo predlagala uprava nove agencije za upravljanje s
               kapitalskimi naložbami. Se pravi, uprava nove agencije, ki jo iščejo že nekaj
               mesecev, ker se očitno politično ne morete zmeniti, kdo bi bil najbolj strokovno
               politično primeren, bo predlagala Vladi, Vlada pa Državnemu zboru strategijo
               upravljanja s finančnimi naložbami te države. To je narobe svet. Saj ta država ima
               strategijo še iz časa prejšnje vlade. Leta 2005 je bila sprejeta. Naložbe države so
               razdeljene v tri predale in treba je pogledati, ali je to v redu, ali je treba kaj od
               tega spremeniti, in povedati na kakšen način. Vendar je to naloga in odgovornost
               Vlade, kajti Vlada je tista, ki je prevzela odgovornost za vodenje države in s tem
               tudi za upravljanje premoženja s katerim ta država razpolaga v imenu vseh nas. In
               iluzorno je pričakovati, da bo organ, ki je paradržavna institucija države, določal
               strategijo.</p>
               <p>Na drugi strani danes poslušamo ministra Križaniča, ki govori nekaj podobnega kot
               premier, beremo pa v medijih, da Vladi predlaga povečanje državnega deleža v NLB.
               Naprej beremo, da je tej zamisli naklonjen minister Gaspari, ki je malo prej
               približno pol ure teoretiziral na tem vprašanju. Kaj se torej dogaja in kaj je
               pravzaprav res in kdo je tisti, ki v imenu Vlade v ozadju, pod krinko neke
               paradržave, vleče niti in vpliva na odločitve, ki bodo sprejete oziroma predlagane?
               Ali so to res tisti lobiji, o katerih se je spraševala prej moja predhodnica iz vrst
               vladajoče koalicije? Ali tudi tukaj na tem področju vladno politiko diktirajo lobiji?
               Če je temu tako, potem je to zelo slabo za vse nas, predvsem pa je to zelo slabo za
               to državo. Vlada bi morala priti z jasno strategijo, kako in na kakšen način vidi
               nadaljnji razvoj bančnega in zavarovalniškega sistema v tej državi, tako kot je
               prišla z neko, recimo temu v navednicah, strategijo glede logističnega holdinga,
               Luke, Slovenskih železnic in Intereurope. Ampak tam je vsaj nekaj na mizi, se da o
               nečem razpravljati, se da povedati mnenja za in proti. Tukaj pa po tem silnem času
               dveh let nimamo na mizi še vedno ničesar. Če bi gledali samo iz perspektive sedanje
               vlade, potem bi morali v Državnem zboru čim prej sprejeti odločitev, da je treba
               Vladi čim prej onemogočiti, da karkoli počne z državnim lastništvom, ker je slab
               gospodar, dokazljivo, na vseh segmentih. Ampak, ko govorimo o teh stvareh, ne
               govorimo o dveh letih, govorimo o naslednjih 50-ih stoletjih in zaradi tega je treba
               sprejeti odločitve, ki bodo premišljene in ki bodo veljale naprej, kar se tiče
               logističnega holdinga in kar se tiče bančnega, zavarovalniškega in finančnega sistema
               v tej državi.</p>
               <p>Da je pa Vlada, sedanja, slab gospodar, je pa primerov nešteto. Povedal vam bom samo
               enega najbolj razvpitega in najbolj enostavno rešljivega, ki se rešuje že dve leti,
               to je falcon, ki sedi na tleh. Če enega takšnega minornega problema ni bilo mogoče
               rešiti v dveh letih, kako bo mogoče rešiti strateška vprašanja v tej državi?!</p>
               <p>Pa bom šel naprej s še enim minornim problemom. Lani so se meseca maja v Državnem
               zboru trije mladi poslanci SD-ja slikali z ministrico Ljubico Jelušič in napovedali
               929 stanovanj za mlade družine. Na podlagi te piar poslikave je Ministrstvo za
               obrambo nekaj mesecev kasneje nekaj čez 300 stanovanj preneslo na Republiški
               stanovanjski sklad. Od tega jih je bilo 74 nezasedenih, ostala so bila zasedena. Iz
               odgovora – vprašanje sem naslovil poleti na ministrico – izhaja, da v letu dni
               paradržavnemu skladu ni uspelo oddati niti enega od teh 74 stanovanj. Niti enega.
               Zakaj? Ker jih je treba urediti, ker so vrsto let propadala, ker nobena od vlad do
               zdaj ni bila na tem področju učinkovita, tudi ta ne, in ker ni bilo posluha, da bi
               občine same uredile ta stanovanja, za kar so nekatere pisno izrazile interes pred pol
               leta, 9, 3 meseci.</p>
               <p>To sta samo dva minorna primera, ki kažeta na to, kako je ta sedanja vlada na
               področju gospodarjenja z državnim premoženjem in tukaj seveda tudi s finančnim
               premoženjem neučinkovita in neoperativna. Ob tem pa smo dobili v parlamentarno
               proceduro pred časom zakon, ki spet govori o eni paradržavni instituciji, po vzoru
               te, ki se ji reče Agencija za upravljanje finančnih naložb države, kjer se že pol
               leta išče upravo. Zdaj bomo dobili še agencijo za upravljanje stvarnega premoženja
               države, in to še ni dovolj, dobili bomo še nepremičninski sklad, ki bo s temi
               propadajočimi nepremičninami upravljal na ta način, da bo najprej približno dve leti
               potreboval, da se bo konstituiral, uredil evidence, sploh videl, kaj bo počel, potem
               pa se bo mogoče lotil dela. Da ne govorim o vseh drugih številnih agencijah in
               paradržavnih ustanovah, ki naj bi skrbele za to, da bi se čim bolj učinkovito in
               gospodarno upravljajo, od katerih ni nobenega neposrednega učinka. Imamo Vlado, imamo
               dovolj veliko število ministrstev. Premier je pred pol leta obljubil, da jih bo
               zmanjšal za tretjino, iz te obljube tudi ni nič, kar bi se dalo narediti brez velikih
               posledic in mislim, da bi bila celo učinkovitost boljša. Se pravi, imamo skelet, ki
               omogoča normalno in gospodarno ravnanje, vendar temu z redkimi izjemami nismo priča.
               In v tej luči tudi teče današnja razprava, tudi zaradi te razprave se stanje ob tej
               odsotnosti in abstinenci, ki jo vidimo, ne bo nič izboljšalo. Jaz močno dvomim, da bo
               kdorkoli prebral to, o čemer mi danes govorimo, iz vladnih institucij, še manj se nad
               tem stanjem resno zamislil.</p>
               <p>Ko smo razpravljali o upravljanju finančnih naložb oziroma ko razpravljamo o
               upravljanju finančnih naložb in ko govorimo o tem, kakšen model bi bil za Novo
               Ljubljansko banko primeren, seveda tudi ne smemo izhajati iz slabih praks iz
               preteklosti. Pri tem moramo najti načine, če ta država smatra, da je pomembno, da se
               finančno in bančno okrepi preko državne banke, da ne bo prihajalo do tega, čemur smo
               bili priča pod vlado LDS-a, ko se je nastavilo za predsednika uprave politično
               lojalnega človeka, ki je za nagrado lojalnosti in servisiranja posojil prijateljskim
               in politično povezanim podjetjem pobasal milijon evrov nagrade, in da se ne bo
               dogajalo to, kar se je dogajalo v začetku tega mandata, ko je LDS na mesto
               predsednika uprave nastavila človeka, ki bi moral sedeti zdaj tukaj z nami v Državnem
               zboru namesto predsednice LDS-a, sedanje ministrice za notranje zadeve in sedanjega
               poslanca Toneta Anderliča, kajti bil je izvoljen za poslanca na državnozborskih
               volitvah. Ne, bil je nastavljen za predsednika uprave, brez razpisa, seveda se je
               zaradi sporov v koaliciji med LDS-om in Zaresom ta zgodba nesrečno končala, in zdaj
               imamo ponovno človeka, ki je navzven politično nevtralen, jasno pa je, da je
               politično izrazito profiliran. Zaradi tega se v Novi Ljubljanski banki še vedno
               dogajajo posojila prijateljskim podjetjem, prijateljskim politikom in prijateljskim
               županom za projekte, ki ne bodo nikoli vrnili sredstev, ki bodo vanje vložena. Ne
               smemo izhajati iz teh podatkov, ko razpravljamo o vprašanju gospodarjenja z državnim
               in finančnim premoženjem, pač pa moramo gledati dlje in moramo najti načine in
               mehanizme tudi skozi regulativo, da se takšnim skušnjavam upremo. Samo v takšnem
               primeru, mislim, bosta lahko Vlada in Državni zbor našla pravilno rešitev.</p>
               <p>V zaključnem računu za leto 2009, ki smo ga danes obravnavali tudi na Komisiji za
               nadzor javnih financ, pa je nekaj stvari, ki se tičejo tudi naše največje državne
               banke, ki zaskrbljujejo. Zaskrbljujejo predvsem zaradi tega, ker Računsko sodišče
               ugotavlja, da niso na ustrezen način zavarovana sredstva, ki so v to banko vložena s
               strani države oziroma Vlade, Ministrstva za finance, in ker tudi ni jasna,
               transparentna poraba teh sredstev. Spomnili se boste, spoštovane kolegice in kolegi,
               da smo v Državnem zboru, sicer po nekajmesečnem takrat leta 2009, v začetku leta
               sprejeli nek zakon, ki je omogočil finančni mehanizem 12 milijard evrov za pomoč
               razvojnim projektom gospodarstva s poroštvom države. Od tega je bilo izkoriščenih 2
               milijardi evrov. Milijardo in pol je šlo v Novo Ljubljansko banko teh poroštev in 500
               milijonov v Abanko Vipa. Kar se slednje tiče, je to poroštvo do neke mere zavarovano,
               do neke mere, če je sklep, ki ga je sprejela skupščina Abanke v povišanju osnovnega
               kapitala 15 milijonov evrov za 500 milijonov evrov poroštev, dovolj, v drugem
               primeru, ko gre pa za največjo državno banko, kjer govorimo o milijardi in 500
               milijonih evrih sredstev, ki so bila s poroštvom plasirana v to banko, pa Računsko
               sodišče ugotavlja, da bo, če bi ob zapadlosti obveznic NLB prišlo do vnovčitve
               poroštva, danega NLB, Republika Slovenija sicer vzpostavila terjatev do NLB, vendar
               brez zagotovila glede višine in njenega poplačila. In Računsko sodišče v tem
               dvakratnem negativnem mnenju na zaključni račun za leto 2009 tudi ugotavlja, da je v
               letu 2009 Republika Slovenija omenjenima bankama izdala poroštvo v skupni vrednosti 2
               milijardi evrov, ki pa po oceni Računskega sodišča ni ustrezno zavarovano.</p>
               <p>Danes se je v razpravi pokazalo, da Ministrstvo za finance tudi nima jasnega odgovora
               in jasnega pregleda nad tem, ali so bila ta sredstva v višin dveh milijard evrov
               resnično porabljena samo za pomoč slovenskemu gospodarstvu za prebroditev krize, se
               pravi za zagon novih proizvodenj, za zagotavljanje novih delovnih mest, ali je bil
               del teh sredstev porabljen tudi za tajkunizacijo, se pravi za menedžerske prevzeme,
               za divje lastninjenje podjetij oziroma refinanciranje teh posojil?</p>
               <p>Tudi ta razlog je tisti, ki bi na kratek rok govoril o tem – Vlada nima mehanizmov
               niti ne volje očitno, da bi na ustrezen način nadzorovala največjo državno banko, da
               bi na učinkovit način gospodarila z njo, zaradi tega bežimo iz nje, dobimo
               strateškega partnerja naj zagotovi učinkovito upravljanje in s tem smo rešili vse
               probleme. Vendar je to razmišljanje, ponovno poudarjam, razmišljanje na kratek rok in
               ne glede na to, kakšna je trenutna politika Vlade, in kljub temu, da je ta politika
               slaba in je neučinkovita, je treba gledati naprej. In odločitve, ki bodo na tem
               področju sprejete v tem mandatu v prihodnjih dneh, tednih in mesecih, bodo imele
               dolgoročne posledice za nadaljnji razvoj Slovenije in za razvoj njenega gospodarstva
               na eni strani in na drugi strani tudi za razvoj finančnega sistema v naši državi, ne
               nazadnje tudi za to, kar je bilo danes že rečeno, ali bomo na določenih segmenti
               gospodarji nad lastno usodo ali samo izvajalci odločitev, ki jih bodo sprejemali
               drugi. Nobenega iz vladne strani še nisem slišal, da bi se pozabaval tudi s tem
               vprašanjem, ki ni samo čustveno, nacionalno, politično vprašanje, ampak je vprašanje,
               ki zadeva tudi prihodnji razvoj te države.</p>
               <p>Razmere za korenitejši vstop v finančni oziroma bančni sistem s strani države res
               niso najbolj ugodne, poletna realizacija državnega proračuna v letošnjem letu je
               katastrofalna. Včeraj sem jaz govoril o tem, da je bilo 2009 slabo leto, ko je bilo
               realiziranih 7,5 milijard evrov prihodkov in 9,3 milijarde evrov odhodkov, in sem
               rekel, da bo letos slabše. Premier se s tem ni strinjal. Bo slabše, ker to kažejo
               rezultati. V prvi polovici lanskega leta je bilo prihodkov 3 milijarde in pol, v
               letošnji polovici pa je prihodkov 3 milijarde 380 milijonov, se pravi 120 milijonov
               evrov manj. V lanski prvi polovici leta je bilo odhodkov 4,5 milijarde, letos jih je
               bilo 200 milijonov evrov več, 4 milijarde 700. Se pravi v lanski poletni realizaciji
               so odhodki za milijardo presegali prihodke, letos pa za milijardo 320 milijonov
               odhodki presegajo prihodke. Slabša je situacija letos, kot je bila lansko leto. In
               res je, da te razmere niso naklonjene korenitejšemu posegu države s kapitalsko
               naložbo v kateri koli subjekt, vendar pa lahko država, če tako odločitev sprejme, to
               stori tudi na drugačen način. Seveda, če Vlada obvladuje področje upravljanja
               finančnega in stvarnega premoženja države. Če pa tega ne obvladuje, potem pa je
               razmišljanje v kakršnikoli strategiji na tem področju samo razmišljanje, ki nikoli ne
               bo obrodilo sadov. Po mojem mnenju tudi sklicevanje na to, da bo agencija za
               upravljanje finančnih naložb oziroma uprava te agencije, ko bo imenovana, predlagala
               neko rešitev, ki jo bo potem Vlada proučila, zavrnila ali sprejela in dala v sprejem
               Državnemu zboru, ni prava pot. Vlada bi morala imeti že zdavnaj zelo jasno strategijo
               glede tega vprašanja. Glede tega bi morala sprejeti konkretno odločitev in z njo
               priti v Državni zbor. Zame osebno je nedopustno, da minister Gaspari po dveh letih in
               potem, ko je vrsto let vodil Banko Slovenije kot guverner, reče, jaz na mizi nimam
               podatkov o 5, 10-letni strategiji Nove Ljubljanske banke. To je zame nesprejemljivo.
               To lahko on reče v kabinetu na štiri oči svojim sodelavcem, v Državnem zboru, ko
               pričakujemo jasne odgovore na jasna vprašanja, in ko pričakujemo odgovore na to,
               kakšne so strateške usmeritve, glede največje državne banke, takega odgovora ne bi
               smelo biti. To pomeni, da je nekaj hudo narobe. Vlada ima vendar skozi nadzorni svet
               mehanizme, da do teh dokumentov pride, da jih zahteva in da jih na ustreznih odborih
               tudi obravnava, zahteva dopolnitve, potrdi, sprejme, karkoli, vendar pa na tak način,
               na ravni nekega teoretiziranja, ki meri na razpravo v neki predavalnici, razpravljati
               v Državnem zboru takrat, ko pričakujemo, da bomo slišali konkretne odgovore na jasno
               zastavljena vprašanja, mislim, da ni dobro, da je slabo in tudi v javnosti pušča
               vtis, o katerem sem že večkrat danes govoril, da na vladni ravni ni jasne usmeritve
               glede tega, kar je pa seveda najslabše. Če je Vlada našla čas in energijo za
               temeljitejše ukvarjanje z drugim področjem, o katerem je bilo tudi govora v tem
               poslanskem vprašanju, se pravi za ukvarjanje s tem logističnim holdingom, potem bi
               toliko bolj morala najti čas, energijo tudi za to področje. Kajti bolj kot ta
               holding, je po mojem mnenju pomembno vprašanje bančne, zavarovalniške, finančne
               usmeritve politike Vlade, ker brez tega ni mogoče pričakovati ustreznih učinkov na
               drugih področjih.</p>
               <p>Pri prejšnjem vprašanju pa bi seveda želeli imeti zelo jasne odgovore, ki bodo
               podprti tudi z izračuni in podatki, kako in na kakšen način bo samo združitev nekih
               pravnih oseb omogočila modernizacija železniške infrastrukture v naši državi. Po
               našem mnenju iz virov teh podjetij tega ne bo mogoče doseči, pač pa bo treba za to
               priskrbeti zunanje vire. Kolikor vem, je bilo v strategiji do leta 2023 načrtovano,
               da bi na tem področju lahko angažirali bistveno bistveno večji delež evropskih
               sredstev za te namene. Tisto, kar pričakujemo, je časovnica po kateri se bodo ti
               projekti izvajali.</p>
               <p>Torej, današnja razprava bi bila lahko zelo koristna – mislim, da tudi za Vlado, tudi
               za premierja –, če bi seveda pristojni ministri, predvsem minister Gaspari, prišli v
               Državni zbor z ustreznimi predlogi odločitev, ki bi temeljili na predhodno
               opravljenih analitičnih ocenah. Tako pa se bojim, da bo žal ta razprava danes ponovno
               izzvenela v tem, da bomo en drugemu povedali to, kar si mislimo. Mi v opoziciji bomo
               malo bolj kritični, pokritizirali ravnanja sedanje vlade, ocenjujem, da upravičeno.
               Vidim pa, da tudi v koaliciji, vsaj tisto, kar je bilo do sedaj slišati razprav, tudi
               v koaliciji niste ravno najbolj zadovoljni z načinom delovanja na temu področju, ki
               se mu reče upravljanje, gospodarjenje s finančnim in stvarnim premoženjem države in
               posledično področje, ki govori o prodaji tega premoženja, ki dolgoročno strateško za
               državo ni pomembno. Ker smo se dotaknili samo dveh eksponiranih primerov, vsi ostali
               primeri, ki pa so ravno tako pomembni in ki jih ni mogoče zanemariti, pa so ostali
               nekako v ozadju. Mislim, da bi bilo treba o tem spregovoriti celovito. Zaradi tega
               seveda v Poslanski skupini Slovenske demokratske stranke pričakujemo, da bomo čim
               prej s strani Vlade, ne strani uprave Agencije za upravljanje finančnih naložb, pač
               pa s strani Vlade, dobili na mizo zelo jasno strategijo na tem področju, ki bo na
               podoben način, kot je strategija iz leta 2005, določala kaj, kako, na kakšen način, s
               katerimi resursi se bo država vključevala v finančne naložbe v posameznih podjetjih v
               prihodnje in katere naložbe opredeljuje kot strateške, pri katerih namerava
               sodelovati s 50+1, pri katerih s 25+1 in iz katerih se namerava umakniti. In da bomo
               v tej razpravi seveda dobili tudi jasne odgovore kar se tiče največje državne banke
               in jasne odgovore kar se tiče logističnega holdinga. Hvala lepa.</p>
            </sp>
            <sp xml:id="SDZ5-Redna-20-2010-09-21.sp43">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima dr. Luka Juri.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp44">

               <speaker>DR. LUKA JURI:</speaker>

               <p>Hvala lepa. Pozdrav!</p>
               <p>Zanimivo je bilo poslušati kolega 25 minut in ugotoviti, da pa ga žal ne posluša niti
               nihče iz njegove lastne stranke, ki očitno je toliko zaskrbljena za opravljanje
               kapitalskih naložb, da se je raje v celoti odločila, da gre na kosilo ali pa na
               pijačo. Ampak vendarle, konec koncev besede velikokrat uspejo vseeno narediti določen
               umetniški vtis.</p>
               <p>V tej razpravi smo sicer slišali tudi štiri netočnosti, ki jih velja bolje definirati
               preden nadaljujemo.</p>
               <p>Bilo je rečeno, da minevata dve leti odkar je bil Borut Pahor potrjen za mandatarja.
               Napaka! Ne minevata dve leti, mineva manj. Žal na takih približkih slišimo razprave,
               ki skušajo biti zelo točne, ampak žal na koncu potem skrenejo od tistega, kar so
               resnični podatki in kar je resnica.</p>
               <p>Glede stanovanja ministrstva za obrambo. Jaz sem vesel, da je bila ta pobuda kolega
               Dejana Levaniča, Matevža Frangeža in mene opažena tudi v opoziciji. In da je imela
               nek konkreten rezultat s prenosom stanovanj na Stanovanjski sklad. Ni pa povsem
               resnična. To je spet ena od tistih napakic, ki se potem v teh 25-ih minutah kar
               ponavljajo, da ta stanovanja niso bila podeljena, ker niso bila urejena. Marsikje
               obstaja namreč težava prav s strani občin, ker se ne želi podeljevati takih
               stanovanj, zaradi nekega egoističnega strahu, da bodo ta stanovanja naselili ljudje
               iz nižjih socialnih slojev in seveda zato raje ohranijo ta stanovanja prazna kot pa,
               da bi prišlo do tega, da bi se jih vendarle nekaterim ljudem dodelilo. Konkretneje,
               naj bi se to dogajalo po mojih informacijah v Občini Ribnica. Koliko je država slab
               gospodar, je seveda odvisno od upravljavcev. Nobena, bili bi malo preveč
               samozavestni, da bi rekli, da ta koalicija dela vse odlično in da je prejšnja
               koalicija dela vse narobe, to bi bilo nekorektno do nas in do vas. Kako je pa lahko
               država slab gospodar, smo pa videli prav pred približno štirimi leti, ko se je pod
               mizo na gromozansko slab način razprodal Mercator, v času vlade, ki jo je podpiral
               tudi govorec pred menoj.</p>
               <p>Kar pa se tiče polletnega poročila – še zadnja netočnost –, velja povedati, da se
               večina, velik del državnih prihodkov realizira v drugem polletju, zaradi tega je
               polletno poročilo vedno treba brati s takim ključem, da se seveda odhodki večinoma
               izvajajo proporcionalno v mesecih, medtem ko imajo pa prihodki določene trenutke, ko
               so največji, ko je največ priliva in teh je več v prvi polovici leta kot prvi.</p>
               <p>Če pa pridemo do razprave o NLB, je smiselno, da postavimo tri teze, s katerimi lahko
               bolje razumemo, o čemer govorim. Prva teza je, da vsaka država stremi po suverenosti
               nad svojimi kapitalskimi in finančnimi trgi, s katero si nadeja večjo sposobnost
               spodbujanja rasti domačega gospodarstva. Vendar je res – odgovor na to tezo –, da v
               sedanjem globaliziranem trgu finančnih inštrumentov takšna suverenost ni več mogoče.
               Druga teza. Da državno lastništvo nad glavno nacionalno banko zagotavlja, da ima ta
               banka bolj razumevajoč odnos do potreb domačega gospodarstva. Vendar je treba
               pripomniti, da glede na trenutno poslovno politiko Uprave NLB nič ne kaže, da bi temu
               bilo tako. Tretja teza, da država lahko banko dokapitalizira z lastnimi sredstvi,
               vendar ne smemo pozabiti, da si tega trenutno ne more privoščiti, ker si ne more
               privoščiti dodatnega zadolževanja. Vse te tri teze dajo slutiti, da je pravi odgovor
               glede državne vloge v Novi Ljubljanski banki tisti, ki vodi v nesodelovanje pri
               dokapitalizaciji in posledično zmanjševanje deleža države v tej banki do minimalne
               kontrolne vloge 25 % + 1 delnica, s katero se lahko vseeno ohrani veto pri morebitnih
               spremembah statuta banke.</p>
               <p>Vendar imajo vse tri teze drugo plat, ki situacijo pokažejo v drugi luči. Pred
               odgovorom na prvo tezo, češ da v sedanjem prepletenem finančnem trgu država itak ne
               more ohraniti suverenosti na lastnem nacionalnem trgu, velja pripomniti, da čeprav to
               drži, je tudi res, da ima lahko tudi na odprtem trgu večja banka pomemben vpliv, s
               katerim določa smer in hitrost, s katero domače gospodarstvo bolj ali manj uspešno
               pluje v globalnem gospodarskem oceanu. Tudi odgovor na drugo tezo, češ da poslovanje
               politika NLB v tem letu ne kaže na to, da bi domača banka imela posebno razumevanje
               za domače gospodarstvo, ni pravi odgovor v prid odločitvi o postopnem umiku države iz
               NLB. Pogosto žal pišmeuharska politika NLB je po mojem mnenju posledica sestave in
               načina delovanja uprave te banke, ki me je, roko na srce, v zadnjem letu predvsem
               razočarala. Tukaj bi država prav zaradi svojega skoraj večinskega lastniškega deleža
               lahko ukrepala in zato je pomembno, da ta večinski delež ohrani, skoraj večinski
               delež. Odgovor na tretjo tezo, da država nima denarja za dokapitalizacijo, pa si tudi
               zasluži premislek, saj ne gre pozabiti na dva elementa, da ima država že v tem
               trenutku v skoraj 1,2 milijardi evrov depozitov in da se dokapitalizacija lahko zgodi
               tudi s pretvorbo teh depozitov ali dela v lastniški delež. In drugega elementa, če se
               država zadolži za to, da izpelje drugo naložbo, v bistvu po bilanci B ne gre za pravo
               zadolžitev, s katero bi pokrivali stroške, ampak gre v bistvu za preusmeritev
               določenih kapitalskih sposobnosti iz enega elementa, na primer obveznic, v drugega, v
               banko. Vidimo torej, da ključni argumenti za to, da se država umakne z lastništva
               NLB, pravzaprav ne držijo. Sploh ob dejstvu, da bi ob relativno majhnem domačem
               kapitalskem trgu umik države pomenil verjeten prihod tujih lastnikov. In poglejmo,
               kako se do prisotnosti tujih lastnikov vedejo drugje po Evropi, s tem, da vemo, da
               imamo v Sloveniji trenutno dobrih 30 % deleža tujih bank. Bistveno višji delež imajo
               v vzhodnem delu Evropske unije. Romunija – 79 %, Bolgarija – 83 %, Poljska – 72 %,
               Češka – 91 % tujih bank na domačem trgu, Slovaška – 93 %, Estonija – 97 % tujih bank
               na domačem trgu. Pa poglejmo, kako je na zahodu ali pa na severu. Avstrija – 23 %,
               Italija – 12 % tujih bank na domačem trgu, Francija – 13 %, Nemčija – 11 % in
               Švedska, po kateri se radi zgledujemo, – 9 %. Seveda v gospodarstvu nobeno lastništvo
               ni sveto. Ob primerni ceni, pri kateri bi lahko s prihodki od prodaje Slovenija
               izvedla za našo družbo dolgoročno pomembnejše projekte od lastništva v banki, ni jih
               veliko, vendarle obstajajo, bi bila tudi prodaja deleža lahko smiselna. Ampak le ob
               primerni ceni, ki je pa danes definitivno ne moremo iztržiti. Ne moremo iztržiti, ker
               je čas krize, pa čeprav se iz nje počasi izkopavamo, in je ta čas za prodajo slab
               čas. Kvečjemu je to čas za nakup. Poleg tega pa bi bil postopen umik ob nesodelovanju
               pri dokapitalizaciji slaba odločitev tudi zato, ker država ne bi mogla iztržiti
               prevzemne premije, in bi se postavilo vprašanje posledičnega morebitnega oškodovanja
               državnega premoženja zaradi tega. Ko pa temu dodamo, da je trenutni verjetni kupec
               Colman Saks, ki je pod plazom kritik zaradi negativne vloge na finančnih trgih v času
               krize in ob nasprotovanju umika države z NLB, zdaj in to preko nesodelovanja pri
               dokapitalizaciji še toliko bolj podkrepljeno.</p>
               <p>Predsednik Vlade je na začetku spretno postavil vprašanje, ali je politika odločena
               ohraniti državno lastništvo v NLB za vsako ceno, vendar menim, da gre za napačno
               dilemo. Prava dilema se namreč glasi, ali naj država proda oziroma zmanjša svoj delež
               v NLB za vsako ceno? Torej tudi pod ceno, brez prevzemne premije in tudi če je kupec
               eden od najslabših možnih kupcev – Colman Saks, ki mu glede na izkušnje v zadnjih
               letih ne gre zaupati.</p>
               <p>Prihajam iz Kopra, prestolnico Primorske, kjer smo že imeli grenko izkušnjo s prodajo
               pomembnih bank. Pred leti je namreč Banka Koper prešla v lastništvo italijanske
               Sanpaolo IMI, danes Intesa Sanpaolo, ki jo obvladujejo centri moči, ki izhajajo iz,
               lej ga zlomka, Vatikana. Ali smo res pripravljeni sprejeti možnost, da bomo morali
               tudi za kredit pri NLB nekoč prositi boga? Hvala lepa.</p>
            </sp>
            <sp xml:id="SDZ5-Redna-20-2010-09-21.sp45">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Replika gospod Černač.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp46">

               <speaker>ZVONKO ČERNAČ:</speaker>

               <p>Vemo, kdo je prodajal Banko Koper in kdo je za to prodajo odgovoren. Vaši politični
               prijatelji, kolega Juri, so to storili. S tem, ko je država sanirala, so potem
               skoncentrirali lastništvo v rokah treh podjetij in z velikim dobičkom to banko
               prodali.</p>
               <p>Tri stvari so bile omenjene, da sem jih napačno povedal v tem svojem izvajanju. Glede
               mandatarja, ne vem, zakaj je to pomembno, ali je bil imenovan "de jure" tukaj v
               Državnem zboru en mesec kasneje ali en mesec prej. De facto je bil določen za
               mandatarja pred dvema letoma, ko je bil znan rezultat volitev in vedelo se je, kdo je
               zmagal, in takrat je bil de facto določen mandatar.</p>
               <p>Mercator je bil prodan pod mizo, je bilo rečeno. Bil je prodan bistveno bolj
               transparentno in v vsakem primeru nad mizo, kot so prodaje vršili vaši bivši
               strankarski kolegi, recimo Milan M. Cvikl, ko je prodajal hotele po obali.</p>
               <p>Prihodki v drugi polovici leta so po navadi višji kot v prvi polovici leta, drži,
               vendar jaz tega nisem primerjal. Jaz sem primerjal realizacijo v prvi polovici
               lanskega leta in realizacijo proračuna v prvi polovici letošnjega leta. In
               realizacija lani je bil iz minus 1 milijardo evrov, realizacija letos je z minus 1
               milijardo 320 milijonov evrov. Tako, da so se prihodki zmanjšali za 120 milijonov
               evrov glede na lansko prvo polovico leta, da ne bo ponovno pomote, in odhodki
               povečali za 200 milijonov evrov glede na lansko prvo polovico leta, da ne bo pomote.
               Pa vam povem še podatek za 2008 za prvo polovico leta, 110 milijonov evrov je bilo
               presežka ob bistveno večjih prihodkih in manjših odhodkih.</p>
            </sp>
            <sp xml:id="SDZ5-Redna-20-2010-09-21.sp47">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima mag. Franc Žnidaršič.</p>
            </sp>
            <sp xml:id="SDZ5-Redna-20-2010-09-21.sp48">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Jasno je in prav, da se odproda tisto premoženje države, ki nima donosa, ali pa je
               donos manjši od stroškov upravljanja. Na drugi strani je seveda prav, da se ne proda
               lastništvo tam, kjer gre za velike dobičke in dolgoročno lastništvo v tem smislu, da
               priteka denar iz premoženja. Kakšen naj bi bil delež države v posameznih naložbah, je
               seveda drugo vprašanje. Lahko rečem, odvisno od tega, v kakšnem času se poskuša
               minimalizirati na 25 + 1 delnico, ali pa prodati tisto izpod večinskega deleža.</p>
               <p>V tej razpravi bi rad opozoril na odnos države do tega lastništva v posameznih
               primerih. Soglašam s tem, da je bil Mercator prodan pregledno, ampak za strahotno
               nizko ceno, vsaj takrat za približno 50 milijard slovenskih tolarjev pod možno ceno,
               če bi se to pametno prodajalo. Težava je v tem, da je Kad svoj delež prodal ob znanih
               članih nadzornega sveta, od katerih na primer eden še sedaj sedi v nadzornem svetu
               Kada, pa niso trepnili z mezincem, ko je šlo za to prodajo – na eni strani. Na drugi
               strani se ni nadzorni svet nič vznemirjal, ko je Kad kupoval delnice Hita po
               trikratni tržni vrednosti, res da samo za nekaj milijonov evrov, ampak vendarle. Da
               ne govorim, da je predsednik uprave enkrat na zaslišanju preiskovalni komisiji rekel,
               da se je premoženje Kada prodajalo tudi po knjižni vrednosti in seveda po dogovoru s
               fizičnimi osebami brez dražbe, brez razpisa in podobno. V tem je problem, da ne
               delujejo nadzorni sveti, da se pač zaradi osebnih koristi tam pojavljajo ljudje po
               nekem ključu strankarskih delitev teh položajev in "nikome ništa". Tu je največja
               težava. In jaz se s tem ne bom nikoli strinjal. Zato menim, da je skrajni čas, da se
               strokovno pregleda, kaj je tisto, kar bomo ohranili kot srebrnino – če lahko temu
               tako rečem – na dolgi rok, in kaj je tisto, kar je boljše, da bi prodali včeraj,
               namesto danes ali jutri, da se znebimo skrbi za premoženje, ki ne prinaša dobičkov in
               se nehamo ukvarjati s stvarmi kar tako, v prazno.</p>
               <p>Verjamem, da je politično vprašanje odločitev glede tega, ampak poglejte, sprememba
               ureditve Kada v agencijo, torej agencija naj bi upravljala s Kadom in Sodom in
               premoženjem in tako naprej. Res je, da naj bi ta agencija pripravila predloge za
               Državni zbor, ampak spet bo politika tista, ki bo upravljala ta sredstva. V
               koalicijskem sporazumu smo napisali, da bo Kadovo premoženje, ki predstavlja
               dolgoročne rezerve za stabilnost pokojninske blagajne, prišlo v last in upravljanje
               ZPIZ-u, ki bi lahko, če bi se to zgodilo, na prostem trgu, neodvisno od kakršnekoli
               ali vsakršne politike našel upravljavce, ki bi upravljali to premoženje brez zunanjih
               vplivov. Pa se to ni zgodilo in stvar teče v neko drugo zgodbo, da bomo spet mi tukaj
               ali kdor bo pač takrat tukaj sedel in na Vladi in v agenciji bodo spet "naši", kot se
               temu reče, upravljali s tem premoženjem, s čimer se ne strinjam. In zaradi tega tudi
               tistega zakona o preoblikovanju ne bom podprl. Ker če bi se vsaj kdaj pogovorili o
               tem, kar je nekje zapisano in podpisano z ničvrednimi podpisi štirih predsednikov
               strank, bi človek še razumel, ampak niti do enega resnega razgovora na to temo ni
               nikoli prišlo. Podpisi in sporazum so mrtva črka na papirju in seveda, na ta način je
               težko preživljati lepe čase v koaliciji, ki ima tisoč drugih stvari, mimo tega, da bi
               kakšno svojo besedo obdržala in se po njej tudi ravnala.</p>
               <p>Jaz sem seveda proti prodaji tistega premoženja države, ki prinaša dobiček.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp49">

               <speaker>PREDSEDNIK DR. PAVEL GANTAR:</speaker>

               <p>Hvala lepa.</p>
               <p>Besedo ima Vito Rožej, prosim.</p>
            </sp>
            <sp xml:id="SDZ5-Redna-20-2010-09-21.sp50">

               <speaker>VITO ROŽEJ:</speaker>

               <p>Hvala lepa za besedo, gospod predsednik.</p>
               <p>Jaz verjamem v iskren namen predlagateljev te točke dnevnega reda, da bi razpravljali
               o nacionalnem interesu oziroma nacionalni identiteti, kot je bilo tukaj tudi že
               rečeno. Že predsednik Vlade je v svojem odgovoru pojasnil, da si najbrž nacionalni
               interes vsak predstavlja drugače, in gospod Žerjav je tudi v svojem govoru dejal, da
               je nacionalni interes, o katerem naj bi danes tekla debata, bil žrtev pohlepa
               posameznikov, ki so ga zlorabili. Jaz tudi sam besedo pohlep kdaj pa kdaj v teh
               parlamentarnih debatah uporabim kot prispodobo za glavni greh, ki pa je, to pa moramo
               priznati, gonilo sistema, v kakršnem že 20 let živimo. Kapitalizem pač, vsaj tako so
               mene pri etiki na Filozofski fakulteti naučili, funkcionira v želji po dobičku, se
               pravi, bazira na pohlepu. In če je kdo mislil, da je kakorkoli drugače, potem je
               najbrž za vsaj 20 let zamudil. Tako se je tudi kot retorično postavilo vprašanje, ali
               lahko vse prodamo in kako bo potem, kako bomo provinca na periferiji EU, tako kot smo
               bili provinca Beograda ali Dunaja, tako je enako vprašanje, ali hočemo vse obdržati,
               ker tisti, ki bi želel vse obdržati, je ravno tako za 20 in več let zamudil sistem, v
               katerem se živi. Skratka, srednja pot je tista, in na tej srednji poti imamo Slovenci
               že tudi kakšno zgodovinsko izkušnjo.</p>
               <p>Beseda identiteta je bila uporabljena, in kot del identitete naj bi potrebovali tudi
               sredstva oziroma banke in hranilnice, ki naj bi to financirale. Ker kot je bilo tudi
               rečeno s strani predlagatelja, nam je po priključitvi k EU ostala ne več makro, samo
               še mikro politiko. No, to mikro politiko hranilništva, posojilništva in
               protobančništva na Slovenskem smo imeli priložnost v časih, ko je recimo predhodnica
               zdajšnje Slovenske ljudske stranke bila absolutna, ne samo gospodarska tudi politična
               in kulturna sila na slovenskem, videti. In kup nekih kmečkih posojilnic in podobnih
               reči je preživelo takšne in drugačne burne čase in se je konec koncev v tem novem
               sistemu še z nekimi drugimi združila v Deželno banko Slovenije.</p>
               <p>Pa poglejmo, kakšne so bilance, recimo, Deželne banke Slovenije za leto 2008. Kakšna
               je njena obremenjenost s krediti in kakšni krediti so to bili? Bili so v bilanci
               Deželne banke Slovenije, boste med vsemi slovenskimi bankami našli, procentualno
               gledano glede na velikost banke, največ kreditov Istrabenza. Kakšna kmečka hranilnica
               in posojilnica in njena naslednica je to?! Kje je tu zdrava kmečka pamet, ki jo
               predlagatelji tako radi promovirajo? S tem, da se holdingu, ki je najbolj zgrajen v
               gradovih na oblakih, daje kredite, seveda ne. Kdo je bil prvi mož te Deželne banke,
               naslednice tega kmečkega hranilništva in vsega skupaj pri nas? Isti človek, ki ga je
               kasneje ena od strank koalicije želela imeti za predsednika uprave največje slovenske
               banke, Nove Ljubljanske banke. Še dobro, še dobro, da smo v koaliciji tudi kakšni
               drugi člani in da se to ni zgodilo, ker tak scenarij bi pa res peljalv neželeno smer.
               In če smo se kaj naučili iz naše hranilniške in posojilniške, zadružniške in še
               kakšne varčne logike, bi se morali ravno tega, da se preko svojih možnosti ne da
               živeti. Zdaj, ali smo to v zadnjih 20-ih letih s pomočjo kreditov NLB-ja počeli vsi,
               ne vem, mogoče. Vsekakor pa vemo, kje nam je zdaj meja. In lepo je, da je NLB nek
               branik nacionalnega interesa in da brani ta nacionalni interes tudi v Trstu oziroma
               kot je bilo rečeno, na Občinah. Ampak jaz nisem čisto prepričan, da ni bil ta
               slovenski nacionalni interes na Občinah branjenj že do zdaj, ko NLB tam ni imela
               svoje poslovalnice. Saj tam je bila, kako se ji reče, kraška hranilnica in
               posojilnica iz istih časov, ko so nastajale vse Raiffeisnove hranilnice v stari
               Avstriji, je tam ostala in ravno isti interes brani, kot ga je branila že desetletja,
               če ne stoletja pred tem. Tako, da je vprašanje, če se je treba tako strašno
               eksponirati in hvaliti s tem, kje vse so poslovalnice Nove Ljubljanske banke. Mogoče
               tudi to širjenje na južne trge ali tuje trge, kot je bilo rečeno, samo po sebi ni
               nujno plus. Vedeti moramo, kam, zakaj in s kakšnimi nameni, s pravimi temelji ali z
               nepravimi temelji se širimo in kdo so ta slovenska podjetja, ki bi se rada širila tja
               v tujino, ali so vredna ta slovenska podjetja, imajo res takšne programe in posle, da
               si zaslužijo te kredite Nove Ljubljanske banke samo po sebi zato, ker so slovenska.
               Ker so slovenska in ker gredo na tuje trge, še niso vredna zaupanja in kreditov. In
               temeljit premislek je potreben, tako kot se je nekdaj v predhodnicah Nove Ljubljanske
               banke temeljito razmišljalo. Moj praded je bil zaposlen v Mestni hranilnici
               ljubljanski, ki je takrat domovala v zdajšnji banki Narodne banke Slovenije. Moja
               babica je v tisti hiši tudi odraščala. In jaz sam v Narodni banki Slovenije še vedno
               vidim tudi na nek način naslednico Mestne hranilnice ljubljanske. In Narodna banka
               Slovenije je tista, ki bi morala ta merila bolj vzdrževati kot pa recimo sama NLB,
               čeprav je v večinski državni lasti. Zato imamo tudi na dnevnem redu te seje nekatere
               zakone, ki bodo poostrili pravila bančništva v tej državi, ker od takrat, ko Narodna
               banka Slovenije nima več funkcije urejevalca monetarne politike, vsaj ne tolikšne,
               kot jo je imela do zdaj, odkar imamo skupno valuto evro, bi si seveda Narodna banka
               Slovenije ne samo lahko, ampak morala več časa vzeti za to, da postavi strožja,
               preudarnejša, pametnejša pravila bančnega trga. Zato bi tudi izpostavljenost
               slovenskih bank temu kreditnemu balonu bila manjša in bi bile tudi posledice blažje.
               Težko verjamem, da je tukaj država, ki pa ni samo večinski, ampak polni, da tako
               rečem, lastnik, naredila vse. In sigurno, da se koraki zdaj v pravo smer dogajajo,
               lahko bi bili pa tudi hitrejši in temeljitejši, kot pa so zdaj.</p>
               <p>Tudi prejšnje debate so nakazale, da nihče od nas tukaj ne misli, da je Nova
               Ljubljanska Banka tako slaba naložba, da bi jo bilo treba takoj odprodati. Nihče ne
               misli, da je Nova Ljubljanska banka tako slaba naložba, da bi morala v stečaj. Se pa
               vsi strinjamo, da bi morda Novi Ljubljanski banki koristila, v navednicah rečeno,
               prisilna poravnava. Skratka, da dezinvestiranje, odprodaja terjatev in mogoče ima
               tukaj država več možnosti pomagati kot pa z neko direktno dokapitalizacijo. Seveda pa
               najprej drži, to kar je rekel tudi minister Gaspari, treba je sploh pogledati, kakšni
               so realni rezultati, kakšno je lastništvo Banke Celje in skratka se šele na podlagi
               relevantnih podatkov odločiti, kako in kaj. Nikakršne politične takšne ali drugačne
               krivde jaz ne vidim, da bi bila izključna v primeru Nove Ljubljanske banke.</p>
               <p>Na eni od preiskovalk, ki jih imamo v Državnem zboru, se je pojavilo tudi vprašanje,
               ali se verjame, da se krediti v Novi Ljubljanski Banki delijo bolj ugodno za
               prijatelje iz tega ali onega političnega pola, teza je bila od našega kolega Vizjaka,
               in nekdanji predsednik nadzornega sveta, ki ga je predlagala prejšnja vlada, je
               kategorično zatrdil, da temu ni tako. Kolega Černač je sicer govoril tudi o tem, da
               Vlada ima vse vzvode, katerakoli vlada, da preko nadzornega sveta pride do
               relevantnih podatkov, tako da bi se najbrž tudi sam lahko kakšne sodbe mogoče
               vzdržal, če bi vedel, da je predsednik nadzornega sveta Ljubljanske banke, ki ga je
               nastavila njegova vlada, mnenja, da se v tej Ljubljanski banki dela strokovno,
               zakonito in ne po kakšnih političnih merilih. In naša skupna odgovornost je – najbrž
               se je tudi zaradi tega kvalificirana večina ljudi v tem parlamentu odločila, da bi
               želela debato na to temo peljati –, da se pametno odločimo, kam in kako s to banko
               naprej. Jasno je pa, da država ne bo posojala denarja ne Novi Ljubljanski banki ne
               komurkoli drugemu zgolj in samo na dobro ime, kot so ga pri nekaterih bankah bili
               sposobni dobiti nekateri menedžerski prevzemalci ali pa tajkuni, če hočete. Še manj
               pa bo država posojala denar na prijateljski osnovi, tako kot so ga dobili nekateri
               izdajatelji brezplačnih političnih pamfletov pred zadnjimi parlamentarnimi volitvami.
               Hvala.</p>
            </sp>
            <sp xml:id="SDZ5-Redna-20-2010-09-21.sp51">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Magajna.</p>
            </sp>
            <sp xml:id="SDZ5-Redna-20-2010-09-21.sp52">

               <speaker>ANDREJ MAGAJNA:</speaker>

               <p>Lep pozdrav gospodu ministru, vsem prisotnim!</p>
               <p>Glede na dejstvo, da je nadzorni svet sprejel predlog o dokapitalizaciji NLB, je
               potreben odgovor, v kakšni meri bo država sodelovala v tej dokapitalizaciji. Zaradi
               tega bi morala biti pripravljena strategija upravljanja kapitalskih naložb. Tak je
               bil tudi sklep nedavne seje Odbora za finance. Menim, da je bilo sprejetje tega
               sklepa zelo pomembno v situaciji, ko bi nepremišljene poteze imele lahko neslutene
               posledice. Dokler te strategije ni, lahko glede lastništva bank povzemamo le tuje
               izkušnje, predvsem v času finančne krize. Ravno kriza je pokazala, kako pomembne so
               banke pri financiranju gospodarskega razvoja. Banke so dejansko hrbtenica
               gospodarstva. Preden pa se ozremo po nekaterih tujih praksah, bi se morali malce
               zamisliti ob popularni tezi, ki nam jo določeni servirajo že leta – država je slab
               gospodar. Žal v določenih primerih to tudi drži. Preveč primerov je takih. Vendar po
               drugi stani, kot da so zasebne banke že garancija za uspeh poslovanja. Ni dvomiti, da
               le-te banke v zasebni lasti stremijo in se potegujejo za čim večji uspeh, pri tem pa
               se poslužujejo tudi prijemov, ki so za lastnike sicer uspešni, dolgoročno pa
               škodljivi. Ne mislim dolgoveziti, o čemer smo leto nazaj govorili vsi, o ameriškem
               kreditnem balonu, o finančni piramidi, ki nas je za seboj potegnila in nas, žal, le
               bore malo izučila. Tudi v Evropski uniji zelo kasnijo s sprejemom ukrepov regulative
               na tem področju, žal. Torej, dobiček je gibalo, ni pa garant družbenega ravnovesja.
               Država naj bi bila torej slab gospodar. Dopustno razmišljanje, če to izreče nek
               ekonomist, prav neprimerno pa, če to izreče vladni funkcionar. Iz ust vladnega
               funkcionarja bi bilo to sprejemljivo, če bi to razumeli kot samokritiko. Nedopustno
               pa je kazati s prstom na državo, kot da nima Vlada nič pri tem. Kdo pa ima vzvode
               regulative, kadrovske politike nadzora? Neka imaginarna država?</p>
               <p>Kakšen pristop, kakšno pot ubrati? Prva je pot, ki vodi v odpravo anomalij, v
               izboljšanje stanja ob večinskem deležu države, v spremembe v načinu upravljanja.
               Druga pot, morda celo lažja, pa predaja poslov, morda celo predaja in podleganje
               tujim interesom.</p>
               <p>Čeprav mi je bilo rečeno, naj ne delam primerjave z Lekom, danes je bilo to že
               večkrat rečeno, bom vseeno na kratko. Primerjava naj bi bila neustrezna že zaradi
               tega, ker imamo na eni strani farmacevtsko družbo, na drugi finančno ustanovo, pa je
               vseeno veliko skupnega. Nočem trditi, da je bila prodaja uspešne farmacevtske družbe
               v tistem času vsaj kar zadeva same kupnine, slaba. Kot strateška odločitev pa
               napačna, škodljiva za naše nacionalne interese, o katerih ni popularno govoriti.
               Kupnino smo porabili, vir je usahnil. Kdo so bili ti ljudje, ki so stali za to
               prodajo?</p>
               <p>Na tem mestu pa naletimo še na drugo znano tezo, ki se tudi med ekonomisti vladne
               koalicije širi. Ni pomembno, kdo je lastnik, kakšen je napis na njegovi majici in
               kakšne barve je le-ta, pomembno je le, da dobro posluje. Kdo pa trdi, da Novartis ne
               posluje dobro? Vprašamo pa se danes iz časovne distance, kaj ima Republika Slovenija
               od tega v najširšem pomenu besede? Kaj imamo od tega mi državljani? Teza, "ni važno
               kdo, glavno, da dobro posluje" ima tudi svoje nadaljevanje. Dobro posluje, a za koga?
               Kam gredo dobički? Kje se oplaja kapital, kam se investira? Kaj je Lek danes, po
               desetletju, morda uspešno skladišče ali komaj kaj več? Bo NLB v bodoče, ne vem,
               hčerinska firma, morda le filiala tuje finančne korporacije, poslovalnica,
               hranilnica, ena, druga, tretja varianta – vse slabe. Zanimivo pa je, da to tezo v naš
               prostor vpeljujejo ravno ti, ki so leta službovali v tujini in se tam navzeli idej,
               gospod Bajuk, gospod Gavar, Gaspari, še bi našteval, morda sem že to preveč rekel. Ne
               bom več z imeni. Prvi je predaleč, drugi pa preblizu. Bog si ga vedi, kam vse sežejo
               lovke mednarodnega kapitala.</p>
               <p>NLB je prestala stresni test, ne z odliko, prav slabo pa tudi ne. NLB je kot osrednja
               banka navkljub počasni rasti stabilna finančna ustanova in kot rečeno, že mnogokrat
               izjemnega pomena za slovensko gospodarstvo. Kot kaže navkljub vsem upravičenim
               kritikam pri upravljanju, tudi sam se pridružujem, da so bili določeni krediti
               politično vplivani, ta banka je zanimiva za tuje prevzemnike. Pred seboj imamo
               zajetno analizo, interno gradivo, mnogi so že citirali številke iz tega gradiva, ki
               me še dodatno utemeljujejo v tem, da enostavno prepuščanje večinskega deleža tujemu
               partnerju, je lahko tvegana zadeva. Tudi sicer, žal, sem skeptičen do modela
               recipročnosti. Že med samimi subjekti je prevelika razlika med malo državo, veliko
               državo, tujo multinacionalko ali lokalno banko. Žal ne veljajo pravila lojalne
               konkurence na svetovnem trgu, tudi ne na finančnem trgu, to je drugi razlog. Pravila
               bi se morala še bistveno spremeniti. Celo velike gospodarske in finančno močne države
               ne prepuščajo zadev svobodnemu finančnemu trgu, brez razloga sigurno ne. Ali je
               kontrolni delež 25 + 1 delnica zadostni varnostni mehanizem, ki bi preprečil
               odlivanje kapitala in finančnih investicij daleč stran, stran brez povratka? Ali bo s
               kontrolnim deležem Slovenija lahko preprečila slabosti, ki jih prinaša večinsko tuje
               lastništvo bankah? Primer državnega lastništva v Vegradu z 29 % kaže vso nemoč
               manjšinskega delničarja. Kontrolni delež ima neke funkcije, določene varovalne
               mehanizme – sprememba statuta, dokapitalizacije in tako dalje, tu se pa že kmalu
               konča. Glede na dejstva, da glavne odločitve sprejema večinski lastnik, ki bi v
               primeru, da bi bil to KBC ali katerakoli druga tuja finančna investicija, bi te
               odločitve sprejemali v državi lastnika banke in ne, kjer se banka nahaja. Smo sploh v
               zadostni meri pomislili, kaj lahko prinese večinski delež tujega partnerja – še druge
               posledice, že v prvem paketu izguba Mercatorja in Laškega, posledično pa še – težko
               našteti.</p>
            </sp>
            <sp xml:id="SDZ5-Redna-20-2010-09-21.sp53">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Gospod Jakob Presečnik ne bo razpravljal. Gospa Breda Pečan? Ne bo razpravljala.
               Gospa Alenka Jeraj? <stage>(Ne bo.)</stage> Dr. Pavle Gantar? Ne bo. Janez Ribič ne bo. Tadej
               Slapnik ne bo. Alojzij Potočnik ne bo. Jože Tanko ne bo. Lojze Posedel ne bo. Mag.
               Radovan Žerjav? Ne bo. Cvetka Zalokar Oražem – ne. Mag. Andrej Vizjak – ne. Renata
               Brunskole – ne. Želi še minister Križanič v imenu Vlade?</p>
               <p>Izvolite, gospod minister.</p>
            </sp>
            <sp xml:id="SDZ5-Redna-20-2010-09-21.sp54">

               <speaker>DR. FRANC KRIŽANIČ:</speaker>

               <p>Jaz bi se poslancem v imenu Vlade samo zahvalil za izčrpno razpravo. Kot rečeno, ko
               bomo sprejemali strategijo upravljanja kapitalskih deležev države, bo ta razprava v
               bistvu nadaljevana in podkrepljena z ustreznimi odločitvami visokega zbora.</p>
            </sp>
            <sp xml:id="SDZ5-Redna-20-2010-09-21.sp55">

               <speaker>PODPREDSEDNIK MIRAN POTRČ:</speaker>

               <p>Hvala lepa, gospod minister.</p>
               <p>Želi še predlagatelj gospod mag. Radovan Žerjav? Ne želi. Kljub temu moram povedati,
               da ste vsi razpravljavci, ki ste to želeli, dobili besedo, da pa imate še možnost
               prijave, če želite, ker čas še ni potekel. Zato sprašujem, ali se želi še kdo
               prijaviti k razpravi? Ne. Zaključujem razpravo. S tem zaključujem tudi to točko
               dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O RUDARSTVU, NUJNI POSTOPEK.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Besedo dajem predstavniku Vlade za dopolnilno obrazložitev predloga zakona.</p>
               <p>Izvolite, dr. Viljem Pšeničny, državni sekretar Ministrstva za gospodarstvo.</p>
            </sp>
            <sp xml:id="SDZ5-Redna-20-2010-09-21.sp56">

               <speaker>DR. VILJEM PŠENIČNY:</speaker>

               <p>Spoštovane poslanke in poslanci, gospod predsedujoči!</p>
               <p>Moram odkrito povedati, da bi želel opravičiti našo ministrico, ki je na poti po
               podjetjih zaradi poplav in ostalih zadev, ki se dogajajo, in me je pooblastila, da
               danes rečem nekaj besed v zvezi s tem zakonom.</p>
               <p>Besedilo predlaganega zakona je določila Vlada Republike Slovenije na svoji 96. redni
               seji dne 2. 9. in ga poslala Državnemu zboru, da ga obravnava po nujnem postopku.
               Vlada Republike Slovenije predlaga Državnemu zboru, da Predlog zakona o spremembah in
               dopolnitvah Zakona o rudarstvu obravnava po nujnem postopku, da bi se preprečile tako
               težko popravljive posledice za delovanje države, ki bi utegnile nastati zaradi
               neobstoja pravne podlage zagotavljanja varstva pravic in izpolnjevanja obveznosti
               pravnih in fizičnih oseb ter postopanje in odločanje pristojnih organov na področju
               rudarstva v prehodnem obdobju po uveljavitvi in pred začetkom uporabe novega zakona,
               ki je bil sprejet 10. 8. Do takšne situacije je namreč prišlo zaradi nerodno zapisane
               dikcije 157. člena Zakona o rudarstvu, ki ga je sprejel Državni zbor na seji 13.
               julija. Nastop težko popravljivih škodljivih posledic za ljudi, premoženje in okolje,
               grozi predvsem na področju opustitve dolžnega inšpekcijskega nadzora. Na področju
               rudarstva lahko nastopi zato, ker zakon v prvem odstavku 155. člena določa, da z dnem
               uveljavitve tega zakona preneha veljati Zakon o rudarstvu. Zakon o rudarstvu pa ne
               določa, da se ta zakon uporablja do začetka uporabe novega zakona. Zaradi tega ni
               pravne podlage za odločanje v obdobju od 10. 8., kot sem že omenil, do 1. 1.
               2012.</p>
               <p>Drugič, predlog zakona pa je treba obravnavati po nujnem postopku tudi zato, ker je
               bilo ob sprejemanju zakona mišljeno, da je že Zakon o storitvah na notranjem trgu v
               celoti prenesel v pravni red Republike Slovenije direktivo Evropskega parlamenta in
               Sveta o storitvah na notranjem trgu, in je bila zato ta direktiva z amandmajem k 1.
               členu Zakona o rudarstvu v postopku njegovega sprejemanja črtana. Mi smo jo namreč
               predlagali. Ker pa je bilo kasneje ugotovljeno, da Zakon o storitvah na notranjem
               trgu omenjene direktive ne prenaša v pravni red v celoti, tako kot na primer nekateri
               drugi predpisi, je zdaj treba dopolniti 1. člen tega zakona, skratka vračamo tisto,
               kar je bilo črtano ob sprejemanju. Ker pa je Evropska komisija tudi že poslala
               obrazloženo mnenje zaradi nenotifikacije nacionalnih predpisov za prenos obravnave
               direktive na področju rudarstva, je zato treba čim prej opraviti delno notifikacijo
               navedene direktive. V predlogu zakona se zato dopolnjuje 1. člen Zakona o rudarstvu
               tako, da se s tem zakonom v pravni red Republike Slovenije delno prenaša direktiva
               Evropskega parlamenta in Sveta z dne 12. decembra 2006 o storitvah na notranjem
               trgu.</p>
               <p>Predlagamo, da se zakon po hitrem postopku sprejme in da se ob tem ugotovi, da se
               zaradi nerodnosti, ki je bila pač v postopku sprejemanja, enostavno zadeva popravi.
               Hvala lepa.</p>
            </sp>
            <sp xml:id="SDZ5-Redna-20-2010-09-21.sp57">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za gospodarstvo kot matično delovno telo. Besedo
               dajem predsedniku gospodu Matjažu Hanu.</p>
            </sp>
            <sp xml:id="SDZ5-Redna-20-2010-09-21.sp58">

               <speaker>MATJAŽ HAN:</speaker>

               <p>Spoštovani podpredsednik, spoštovani minister, sekretar, kolegice in kolegi!</p>
               <p>Odbor za gospodarstvo je kot matično delovno telo obravnaval predlog zakona na 26.
               seji 14. septembra.</p>
               <p>Seji odbora so prisostvovali predstavnica in predstavniki Ministrstva za
               gospodarstvo, Zakonodajno-pravne službe in Urada predsednika republike.</p>
               <p>K predlogu zakona nihče od kvalificiranih predlagateljev ni vložil amandmajev. Odbor
               je bil seznanjen z mnenjem Zakonodajno-pravne službe in k predlaganim rešitvam zakona
               ni podala pripomb.</p>
               <p>V uvodni dopolnitvi obrazložitvi členov je državni sekretar Ministrstva za
               gospodarstvo predstavil naloge za sprejetje predloga zakona, njegove temeljne ciljne
               in poglavitne rešitve. Poudaril je, da je Vlada predlagala Državnemu zboru, da
               predlog zakona obravnava po nujnem postopku zato, da bi se preprečile težko
               popravljive posledice za delovanje države. Te bi utegnile nastati zaradi neobstoja
               pravne podlage za zagotavljanje varstva pravic in izpolnjevanja obveznosti pravnih in
               fizičnih oseb, ter postopanje in določanje pristojnih organov na področju rudarstva,
               in sicer v prehodnem obdobju po uveljavitvi in pred začetkom uporabe zakona. Do te
               situacije pa je prišlo zaradi nekoliko nerodno zapisane dikcije 155. člena Zakona o
               rudarstvu, ki je s predlogom zakona ustrezno korigira. Predstavnica
               Zakonodajno-pravne službe je poudarila, da služba k predlogu zakona ni podala
               pripomb. V nadaljevanju pa je posebej izpostavila določbo 5. člena ter zlasti dokaj
               podrobno pojasnila, zakaj služba k tej odločbi v pisnem mnenju ni izrazila
               pomislekov. Gre namreč za uveljavitveno določbo, hkrati določa tudi uporabo zakona od
               10. avgusta 2010, kar pomeni, da dopušča učinek za nazaj. Med drugim na to določbo ni
               opozorila, ker se je predlagatelj zakona zavedel dejstva, da je predlagana rešitev
               retroaktivna in je zato v obrazložitvi člena tudi zelo podrobno in argumentirano
               pristopil k njeni utemeljitvi.</p>
               <p>Člani odbora so v okviru skupne razprave v vseh členih predlogih zakona predlog
               zakona v načelu podprli, o njegovih konkretnih rešitvah pa podrobneje niso
               razpravljali. Postavili so nekaj vprašanj, in sicer jih je zlasti zanimalo, ali je
               zaradi navedene pravne praznine, ki se odpravlja s predlogom zakona, že mogoče prišlo
               do težko popravljivih posledic. Ob tem pa so opozorili tudi na nekatere konkretne
               gospodarske subjekte, ki se zaradi nastale situacije že soočajo z nekaterimi težavami
               v poslovanju. V zvezi s tem vprašanjem je predstavnik Vlade pojasnil, da nastop težko
               popravljivih škodljivih posledic grozi predvsem na področju oprostitve dolžnega
               inšpekcijskega nadzora. Če bi prišlo do rudarske nesreče, rudarska inšpekcija namreč
               ne bi imela pravne podlage za ustrezno ukrepanje. Zaradi pravne praznine pa je
               dejansko tudi res prišlo do določenega zastoja pri podeljevanju koncesij.
               Predstavljena so bila tudi nekatera druga vprašanja, na katera so predstavniki Vlade
               podali ustrezna pojasnila.</p>
               <p>Odbor je v skladu s 126. členom Poslovnika Državnega zbora glasoval o vseh členih
               predloga ter jih tudi sprejel. Glede na to, da odbor k predlogu zakona ni sprejel
               nobenega amandmaja, Državnemu zboru predlaga, da ga sprejme v predloženem besedilu.
               Hvala lepa.</p>
            </sp>
            <sp xml:id="SDZ5-Redna-20-2010-09-21.sp59">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Sledi predstavitev stališč poslanskih skupin. Stališče Poslanske skupine Socialnih
               demokratov bo predstavil gospod Anton Colarič.</p>
            </sp>
            <sp xml:id="SDZ5-Redna-20-2010-09-21.sp60">

               <speaker>ANTON COLARIČ:</speaker>

               <p>Gospod podpredsednik, minister, državni sekretar, kolegice in kolegi!</p>
               <p>Vsake toliko ob vsebinsko zahtevnih in tehnično podrobnih zakonih spregledamo
               podrobnosti, ki so ravno tako pomemben del zakona, vendar pa na žalost ne prejmejo
               dovolj pozornosti. Ravno to se je zgodilo pri Zakonu o rudarstvu, ki smo ga
               sprejemali v Državnem zboru julija letos in ga takrat tudi potrdili. Predhodne
               določbe omenjenega zakona namreč puščajo pravno praznino na področju rudarjenja in
               zato nedvoumno lahko nastanejo nepopravljive posledice, vsaj za del rudarske stroke
               in pa nenazadnje za celo državo Slovenijo. Za preprečitev le-teh moramo nujno
               sprejeti novelo tega zakona, kakršna je pred nami danes, s čimer bomo škodo čim bolj
               omejili, če je že ne moremo v celoti preprečiti.</p>
               <p>Zato bomo v Poslanski skupini Socialnih demokratov spremembe in dopolnitve zakona
               soglasno podprli. Hvala lepa.</p>
            </sp>
            <sp xml:id="SDZ5-Redna-20-2010-09-21.sp61">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske demokratske stranke bo predstavil gospod Marijan
               Pojbič.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp62">

               <speaker>MARIJAN POJBIČ:</speaker>

               <p>Hvala, gospod predsednik.</p>
               <p>Predlagatelj zakona je Vlada Republike Slovenije. Od 10. 8. 2010, ko je začel veljati
               Zakon o rudarstvu, Uradni list, številka 61/10 in 62/10 popravek, ki pa se začne
               uporabljati šele 1. januarja 2011, do začetka uporabe navedenega zakona ni veljavnih
               določb, zakonskih predpisov, ki bi se uporabljali v času od uveljavitve do začetka
               uporabe citiranega zakona. Citirani zakon je namreč v prvem odstavku 155. člena
               določil, da z dnem uveljavitve tega zakona preneha veljati dosedanji zakon o
               rudarstvu, v drugem odstavku tega člena pa, da z dnem uveljavitve tega zakona
               prenehajo veljati tam navedene določbe in deli določb Zakona o graditvi objektov, ni
               pa določil, da se zakon, določbe in deli določb, ki prenehajo veljati z dnem njegove
               uveljavitve, uporabljajo do začetka uporabe ZRud-1, zato na področju rudarstva ni
               prave podlage za odločanje v obdobju od 10. 8. 2010 do 1. 1. 2011, kar se s to novelo
               želi popraviti.</p>
               <p>Vlada je predlagala Državnemu zboru, da Predlog zakona o spremembah in dopolnitvah
               Zakona o rudarstvu obravnava po nujnem postopku, zato da bi se preprečile težke
               popravljive posledice za delovanje države, ki bi utegnila nastati zaradi neobstoja
               pravne podlage za zagotavljanja varstva pravic in izpolnjevanja obveznosti pravnih in
               fizičnih oseb ter postopanje in odločanje pristojnih organov na področju rudarstva v
               prehodnem obdobju po uveljavitvi in pred začetkom uporabe novega zakona. Kolegij
               Predsednika Državnega zbora je na seji 10. 9. 2010 odločil, da se predlog zakona
               obravnava po nujnem postopku. Do take situacije je prišlo, zaradi nerodno zapisane
               dikcije 157. člena Zakona o rudarstvu, ki jo je sprejel Državni zbor na svoji seji
               13. julija. Škodljive posledice za ljudi, premoženje in okolje grozijo predvsem na
               področju opustitve dolžnega inšpekcijskega nadzora na področju rudarstva. Dopolniti
               pa je treba Zakon o rudarstvu tudi zaradi konkretnega prenosa direktive Evropskega
               parlamenta o storitvah na notranjem trgu v naš pravni red. V predlogu zakona se zato
               dopolnjuje 1. člen Zakona o rudarstvu tako, da se s tem zakonom v pravni red
               Republike Slovenije delno prenaša ta direktiva Evropskega parlamenta in Sveta z dnem
               12. december 2006 o storitvah na notranjem trgu.</p>
               <p>Če bo prišlo do presoje dopustnosti retroaktivnega učinka tega zakona, je to v
               pristojnosti Ustavnega sodišča, zato zakonu ne bomo nasprotovali.</p>
            </sp>
            <sp xml:id="SDZ5-Redna-20-2010-09-21.sp63">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-20-2010-09-21.sp64">

               <speaker>ANTON URH:</speaker>

               <p>Spoštovani, gospod podpredsednik, kolegice in kolegi!</p>
               <p>Pred nami je Predlog zakona o spremembah in dopolnitvah Zakona o rudarstvu, ki ga
               obravnavamo po nujnem postopku. Da bi se preprečile težko popravljive posledice za
               delovanje države, ki bi utegnile nastati zaradi neobstoja pravne podlage za
               zagotavljanja varstva pravic in izpolnjevanje obveznosti pravnih in fizičnih oseb ter
               postopanje in odločanje pristojnih organov na področju rudarstva v prehodnem obdobju
               po uveljavitviin pred začetkom uporabe Zakona o rudarstvu-1, to je od 10. 8. 2010 do
               1. 1. 2011. Nastop težko popravljivih škodljivih posledic za ljudi, premoženje in
               okolje grozi predvsem na področju opustitve dolžnega inšpekcijskega nadzora na
               področju rudarstva, za kar je pravno podlago do uveljavitve Zakona o rudarstvu-1
               predstavljal razveljavljeni zakon o rudarstvu. Predlog zakona je treba obravnavati po
               nujnem postopku. Ker od 10. 8. 2010, ko je začel veljati Zakon o rudarstvu, do
               začetka njegove uporabe 1. 1. 2011 za področje rudarstva ni veljavnih določb
               zakonskih predpisov, ki bi se uporabljali v času od uveljavitve do začetka uporabe
               citiranega zakona. Citirani zakon je namreč v prvem odstavku 155. člena določil, da z
               dnem uveljavitve tega zakona prenehajo veljati Zakon o rudarstvu, v drugem odstavku
               155. člena pa, da z dnem uveljavitve tega zakona prenehajo veljati tam navedene
               določbe in deli določb Zakona o graditvi objektov. Ker Zakon o rudarstvu-1, ni
               določil, da se zakon, določbe in deli določb, ki prenehajo veljati z dnem njegove
               uveljavitve, uporabljajo do začetka uporabe Zakona o rudarstvu, ni pravne podlage za
               odločanje v obdobju od 10. avgusta 2010 do 1. januarja 2011.</p>
               <p>V predlogu zakona se dopolnjuje 1. člen Zakona o rudarstvu-1 tako, da se s tem
               zakonom v pravni red Republike Slovenije delno prenaša direktiva 2006/2023 Evropske
               skupnosti, Evropskega parlamenta in Sveta, z dne 12. decembra 2006 o storitvah na
               notranjem trgu.</p>
               <p>V Poslanski skupini DeSUS bomo predlog zakona podprli. Hvala.</p>
            </sp>
            <sp xml:id="SDZ5-Redna-20-2010-09-21.sp65">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske nacionalne stranke bo predstavil gospod Bogdan
               Barovič.</p>
            </sp>
            <sp xml:id="SDZ5-Redna-20-2010-09-21.sp66">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice in kolegi!</p>
               <p>Najbrž je razumljivo, da bomo tudi pri nas, v naši stranki, ta zakon podprli, ker si
               ne predstavljam, kako izgleda, da Zakon o rudarstvu preneha veljati 8. avgusta. Torej
               tisti, ki velja. Nov začne veljati 1. januarja 2011, vmes pa ni ničesar. Ampak tisto
               ničesar ni samo na papirju, torej pravna praznina. Tistih, ki pa se z zakonom o
               rudarstvu ukvarjajo, pa je veliko. Prišlo je do nedoslednosti, do površnosti
               pripravljavca zakona in ob tem mislim, da je prav, da vsaj takšne vsebine, kot je
               veljavnost zakona, da se malo bolj natančno pogledajo. Zato tudi sprejemam
               obrazložitev Zakonodajno-pravne službe, da kljub kršitvi 155. člena Ustave, ki
               eksplicitno prepoveduje veljavnost zakona za nazaj, da obstajajo tudi členi, ki
               omogočijo, da se zakon sprejme za nazaj, torej tak, kot je ta danes, ker se s tem
               preprečijo posledice. Poleg tega pa ta zakon v 1. členu tudi uvaja nekaj, kar smo
               pozabili, torej gre za notifikacijo v Bruslju, da smo uvedli del direktive 2006, ki
               jo bomo morali še vnašati tudi v druge zakone. V tem primeru nismo toliko podučeni,
               za kakšno vsebino dela direktive sicer gre, verjamemo pa Vladi, da ve, kaj počne.</p>
               <p>V Slovenski nacionalni stranki bomo zatorej ta zakon podprli, ker ne moremo dopustiti
               pravne praznine, ki lahko ali onemogoči nekoga pri njegovem delu ali pa mu omogoči,
               da dela kar hoče. Takšnih je pa že tako preveč.</p>
            </sp>
            <sp xml:id="SDZ5-Redna-20-2010-09-21.sp67">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-20-2010-09-21.sp68">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>V Poslanskem klubu Liberalne demokracije Slovenije bomo podprli sprememb in
               dopolnitve Zakona o rudarstvu, ki je danes na dnevnem redu.</p>
               <p>Kot je znano, smo pred kratkim sprejeli zakon o rudarstvu, ki je začel veljati z 10.
               8. 2010, vendar je njegova uporaba določena šele s 1. januarjem 2011. S tem se je
               povzročila pravna praznina vse do začetka uporabe navedenega zakona, ni veljavnih
               določb zakonskih predpisov, ki bi se uporabljali v času od uveljavitve do začetka
               uporabe zakona. Spremembe in dopolnitve zakona tako zapolnjujejo pravno praznino in
               vzpostavljajo ustrezno pravno podlago do začetka uporabe že prej sprejetega zakona.
               Poleg omenjenih sprememb in dopolnitev pa se v zakon z dopolnitvijo 1. člena v pravni
               red delno prenaša direktiva Evropskega parlamenta in Sveta o storitvah na notranjem
               trgu.</p>
               <p>Ker gre pri zakonu predvsem za tehnične spremembe in dopolnitve bomo predlog zakona v
               Poslanskem klubu Liberalne demokracije Slovenije podprli.</p>
            </sp>
            <sp xml:id="SDZ5-Redna-20-2010-09-21.sp69">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Končali smo s predstavitvijo stališč poslanskih skupin. Ker k predlogu zakona matično
               delovno telo ni prejelo nobenega amandmaja, zaključujem drugo obravnavo. Odločanje o
               predlogu zakona bomo v skladu s časovnim potekom seje opravili danes v okviru
               glasovanj, pol ure po prekinjeni 38. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>3. TOČKO – OBRAVNAVA PREDLOGA ZAKONA O SPREMEMBAH IN DOPOLNITVAH
                  ZAKONA O ODNOSIH REPUBLIKE SLOVENIJE S SLOVENCI ZUNAJ NJENIH MEJA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev dajem besedo dr. Jesihu, direktorju Urada Vlade za
               Slovence v zamejstvu in po svetu.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp70">

               <speaker>DR. BORIS JESIH:</speaker>

               <p>Hvala lepa, gospod predsedujoči za besedo. Spoštovane poslanke, spoštovani
               poslanci!</p>
               <p>Predlog zakona o spremembah in dopolnitvah Zakona o odnosih Republike Slovenije s
               Slovenci zunaj njenih meja je zakon, s katerim se spreminjajo oziroma dopolnjuje
               določbe krovnega zakona, ki je bil sprejet pred štirimi leti. V tem času se je
               pokazalo, da je treba nekatere določbe o sprejetem veljavnem zakonu zaradi dinamike
               dogajanja in lažjega izvajanja zakona, obsežnosti akta in zaradi odsotnosti
               poprejšnjih regulativnih izkušenj s tega področja korigirati in dopolniti. Predlog
               zakona ureja možnost sklepanja večletnih pogodb za financiranje programov in
               projektov manjšinskih in zdomskih organizacij. Sedanja ureditev, ki je dopuščala le
               enoletno financiranje, je namreč za te organizacije predstavljala nepotrebne
               administrativne obremenitve.</p>
               <p>Nadalje. Predlog zakona natančneje določa krog upravičencev do posebnih priznavalnin
               za dolgoletno poučevanje slovenskega jezika. Prav tako se določajo osnovni pogoji za
               pridobitev te priznavalnine in tudi osnovni pogoji za pridobitev priznavalnine za
               pomemben doprinos k ohranjanju slovenske kulture na tujem. Natančno se določata tudi
               pristojna organa za določanje o dodeljevanju priznavalnin in njihovo
               financiranje.</p>
               <p>S predlogom zakona so tudi jasneje določeni resorni organi, ki bodo sodelovali pri
               izvajanju in financiranju repatriacij, če bi do teh prišlo. Prav tako se ureja na
               novo oziroma se ureja mandat dveh vladnih posvetovalnih teles; Sveta za Slovence v
               zamejstvu in Sveta za Slovence po svetu, ki bo trajal pet let. Poleg navedenega
               prinaša zakon oziroma predlog zakona še nekatere manjše spremembe, pretežno
               redakcijskega značaja. Hvala.</p>
            </sp>
            <sp xml:id="SDZ5-Redna-20-2010-09-21.sp71">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za notranjo politiko, javno upravo in pravosodje
               kot matično delovno telo. Gospoda Gorenaka ni. Želi kdo drug v imenu matičnega
               delovnega telesa? Ne.</p>
               <p>Sledi predstavitev stališč poslanskih skupin. Besedo ima v imenu SDS gospod Miro
               Petek.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp72">

               <speaker>MIRO PETEK:</speaker>

               <p>Hvala za besedo.</p>
               <p>V poslanski skupini SDS bomo podprli Predlog zakona o spremembah in dopolnitvah
               Zakona o odnosih Republike Slovenije s Slovenci zunaj njenih meja.</p>
               <p>Hkrati obžalujemo, da je moral ta zakon dvakrat v proceduro zaradi neresnosti
               koalicijskih poslancev na seji Odbora za notranjo politiko, javno upravo in
               pravosodje in da smo domala enako na delovnih telesih dvakrat obravnavali. Ta zakon
               bi namreč lahko že zdavnaj dobil zeleno luč na semaforju predsednika Vlade, toda
               resnici na ljubo je treba dodati, da je današnji zakon vendarle boljši od tistega, ki
               je obtičal v parlamentarni proceduri.</p>
               <p>Ob tem zakonu smo bili v Poslanski skupini SDS hkrati nezadovoljni in na koncu zmerno
               zadovoljni. Nezadovoljni, ker je predlagatelj zakona hotel iz zakona izbrisati
               slovenske rimokatoliške misije, kar bi bilo do teh misij krivično, da ne poiščem še
               kakšnega drugega izraza. Zadovoljni pa, ker je na koncu prevladal razum in se v
               razširjeni dikciji ohranjajo tudi rimokatoliške misije, ki imajo za ohranjanje
               slovenstva po svetu izjemen pomen. Pri tem vprašanju se je razkrilo, da pristojni
               minister Žekš ni zagovarjal tovrstnega izbrisa, ampak je pri tem vztrajalo
               Ministrstvo za pravosodje oziroma nek uradnik na ministrstvu, ki je očitno ostal v
               nekem drugem, preteklem času. Uskladitev med ministroma Žekšem in Zalarjem je
               vendarle rodila dikcijo, ki je za vse sprejemljiva. Menimo, da je nespodobno in
               nepotrebno, da ob takšnem zakonu odpiramo ideološki boj in z njim odpiramo tudi rane
               mnogih ljudi, ki so zaradi takšnih ali drugačnih razlogov zapustili Slovenijo. Ta
               zakon je namreč napisan prav za njih, da jim pošljemo sporočilo, da smo vsi Slovenci,
               kjerkoli živimo, in da državi Sloveniji ni vseeno za vse rojake, ki so po svetu, in
               da tudi s pomočjo tega zakona želimo v svetu ohraniti slovensko besedo, kulturo in
               identiteto.</p>
               <p>Sprejeti amandma odbora k 14. členu, ki je posvojil amandma urada in je tudi sledil
               intenci amandmaja naše poslanske skupine, kaže na to, da se je mogoče tudi o teh
               vprašanjih dogovoriti, da je tudi v teh vprašanjih mogoče doseči konsenz. Vsi, ki
               obiskujemo Slovence po svetu namreč vemo, da so slovenske rimokatoliške misije na
               tujem veliko več kot cerkveni prostor ali cerkveni obred. Dori v Berlinu ali Zvone
               Štrubelj v Stuttgartu ali Krizolog v New Yorku, če zaradi omejenega časa omenim le
               nekatere od njih, ne opravljajo le verskega poslanstva, temveč predvsem širijo in
               ohranjajo slovensko kulturo, jezik, slovensko identiteto. Med večinskim narodom v
               različnih državah, kjer Slovenci živijo, pa širijo vedenje o Sloveniji in Slovencih.
               V prostorih slovenskih župnišč po svetu so slovenske šole, kulturne in seveda tudi
               zabavne prireditve, zato bi s črtanjem dikcije slovenske rimokatoliške misije tudi
               nam v parlamentu naredili slabo uslugo, pokazali bi na našo pritlikavost.</p>
               <p>Konec je dober, seveda pa ni nujno, da bo še vse dobro. Če se bo urad v tem mandatu
               loteval novega pisanja zakona ali bo v obstoječi zakon posegel s še z bolj korenitimi
               spremembami, potem naj se tega loteva tenkočutno, z manj revolucionarne logike in
               želja po raznih izbrisih in delitvah.</p>
               <p>Kot rečeno, to spremembo zakona bomo v naši poslanski skupini podprli.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp73">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Zares bo predstavil gospod Franco Juri.</p>
            </sp>
            <sp xml:id="SDZ5-Redna-20-2010-09-21.sp74">

               <speaker>FRANCO JURI:</speaker>

               <p>Hvala, spoštovani podpredsednik.</p>
               <p>Predlog zakona, ki je danes pred nami, med drugim na novo ureja mandat dveh vladnih
               posvetovalnih teles – Sveta za Slovence po svetu ter Sveta za Slovence v zamejstvu,
               ki bo trajal pet let. S tem se zagotavlja nemoteno in kontinuirano delovanje vladnih
               svetov. Ureja se možnost sklepanja večletnih pogodb za financiranje programov in
               projektov manjšinskih in zdomskih organizacij. Sedanja ureditev je dopuščala le
               enoletno financiranje, kar je za te organizacije predstavljalo nepotrebne
               administrativne obremenitve. Natančno se določata tudi pristojna organa za odločanje
               o dodeljevanju priznavalnin in za njihovo financiranje. Prav tako predlog zakona
               jasneje določa resorne organe, ki bodo sodelovali pri izvajanju in financiranju
               repatriacije. Podobno se tudi določa krog upravičencev do posebnih priznavalnin za
               dolgoletno prostovoljno in neplačano poučevanje slovenskega jezikav tujini.</p>
               <p>Smo zadovoljni, da je prišlo do soglasne odločitve v zvezi z 14. členom. Nekoliko
               začudeni nad poskusom največje stranke opozicije, da bi iz vprašanja, ki je bilo
               zgolj vprašanje enakopravnosti državljanov in subjektov, ki so deležni podpore po tem
               zakonu, skušala ideološko izpostavljati namen, "zlonamen", Vlade, da bi nekoga
               izbrisala. Tudi v prejšnjem predlogu ni bil nihče izbrisan iz 14. člena, tudi
               rimskokatoliške misije so bile deležne vseh pravic, ki so jih imeli po prejšnji
               dikciji, le da so se te pravice izenačile z vsemi ostalimi subjekti, torej tudi s
               pravnimi osebami, ki delujejo neprofitno. Ampak, v izogib nesporazumom razumemo, da
               je soglasna odločitev boljša, boljša, ker ne bo ponudila opoziciji povoda za to, da
               bi blatila Vlado in ta zakon.</p>
               <p>Zakon je uravnotežen, zakon izhaja tudi iz pravne logike, ki nima ničesar z
               revolucijami ali z ideološkimi vprašanji, zato bomo v Poslanski skupini Zares ta
               predlog podprli v vseh določenih in dogovorjenih dikcijah.</p>
            </sp>
            <sp xml:id="SDZ5-Redna-20-2010-09-21.sp75">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil gospod Franc
               Pukšič.</p>
            </sp>
            <sp xml:id="SDZ5-Redna-20-2010-09-21.sp76">

               <speaker>FRANC PUKŠIČ:</speaker>

               <p>Lep pozdrav, spoštovane kolegice in kolegi, podpredsednik, državni sekretar s
               sodelavci iz ministrstva za Slovence v zamejstvu in po svetu! Lep pozdrav še posebej
               Rudiju Merljaku, enemu od avtorjev Zakona o Slovencih po svetu, bil je soavtor
               oziroma eden od glavnih akterjev ustanavljanja oziroma priprave tega zakona.</p>
               <p>Torej od leta 2006, ko je bil zakon sprejet v Državnem zboru in veseli in ponosni smo
               bili, da je ta zakon zagledal luč sveta, bil je napovedan že deset let pred tem,
               potem se je zgodila Resolucija o Slovencih v zamejstvu, potem Resolucija o Slovencih
               po svetu in končno smo prišli do Zakona o Slovencih, ki živijo izven meja Republike
               Slovenije.</p>
               <p>Zakon je v tem času pokazal, da je bil dober, seveda so se pa pokazale določene
               potrebe po operacionalizaciji. In te operacionalizacije in te spremembe so se
               zgodile, pomeni, tehnične spremembe, popravki, ni pa šlo oziroma bi šlo tudi za
               vsebinsko zelo pomembno spremembo, če ne bi imel Odbor za notranjo politiko toliko
               razuma in pameti, da je vrnil v zakon to, kar je na Komisiji za Slovence v zamejstvu
               in po svetu s preglasovanjem pač šlo ven. To pomeni, da bi izključili enega od
               najpomembnejših segmentov ohranjanja slovenskega jezika, slovenske kulture, slovenske
               identitete, torej slovensko rimokatoliško misijo in misije drugih verskih skupnosti.
               Tako kot je že bilo rečeno, tisti, ki se s problematiko Slovenk in Slovencev po svetu
               ukvarjamo intenzivneje, poznamo, vemo, kje se dobijo prave informacije, kje so
               podatki, kje so arhivi, kdo in kaj je delal v času bivšega komunizma za ohranitev
               slovenskega jezika, slovenske identitete, po svetu. Da so tukaj najbolj zaslužne
               slovenske rimokatoliške misije, bistveno bolj kot pa seveda kakšna izseljenska matica
               ali kaj podobnega, ki pa, seveda, ne želim o tem danes tukaj razpravljati.</p>
               <p>Pomembno je seveda, da je tudi preko zakona zagotovljena medijska oskrba za naše
               Slovenke in Slovence v zamejstvu in posvetu. In tako kot je poskrbljeno za medijsko
               oskrbo, v mislih nimam internetne poplave, ki je tako ali tako, ampak čistopisano
               slovensko besedo, to pomeni revijo, ki jo Slovenke in Slovenci dobivajo in se
               ustvarja, dela in prihaja med njih, da bo to tudi tako naprej. Kolikor vem, sicer
               tisti petletni razpisni rok nekako poteče konec letošnjega leta po vsej verjetnosti.
               Ali bo novi ali bodo podaljšali temu izdajatelju revije, je seveda tehnično
               vprašanje, stvar Ministrstva za Slovence v zamejstvu in po svetu, ampak
               najpomembnejše je, da to tudi ostane.</p>
               <p>V Slovenski ljudski stranki bomo sedaj spremembe zakona podprli, če bi pa seveda
               izpadlo to, o čemer sem govoril, o slovenski rimokatoliški misiji in misiji drugih
               verskih skupnosti, potem seveda zakon ne bi bil celota, zakon ne bi odražal tistega,
               kar se je dogajalo tako rekoč stoletje nazaj. Iz tega razloga bomo seveda zakon
               podprli.</p>
               <p>V Slovenski ljudski stranki si močno želimo, da bi po spremembi tega zakona prišli v
               Državnem zboru tudi do razprave v zvezi s sklepi, ki so bili na zadnjem desetem
               srečanju sprejeti, kjer je bil eden izmed sklepov tudi, da se spremeni Ustava
               Republike Slovenije, da bi Slovencem, živečim zunaj meja Republike Slovenije, dala
               pravico, torej možnost neposrednega zastopstva v Državnem zboru. Kot veste, za to je
               potrebna sprememba Ustave, sprememba volilne zakonodaje, skratka dvotretjinska večina
               in počasi, vsaj upam, da bomo na tem področju v Državnem zboru našli tudi konsenz in
               v tem primeru seveda opustili politično opredelitev, ampak to, kar je dobro za
               Slovenke in Slovence, ki živijo zunaj meja. Hvala lepa.</p>
            </sp>
            <sp xml:id="SDZ5-Redna-20-2010-09-21.sp77">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine DeSUS bo predstavil gospod Anton Urh.</p>
            </sp>
            <sp xml:id="SDZ5-Redna-20-2010-09-21.sp78">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Spoštovane kolegice in kolegi!</p>
               <p>Poslanska skupina DeSUS bo spremembe in dopolnitve Zakona o odnosih Republike
               Slovenije s Slovenci zunaj njenih meja podprla.</p>
               <p>Skrb za Slovence v zamejstvu in po svetu je ustavna kategorija, ki zagotavlja
               Slovencem brez našega državljanstva uživanje posebnih pravic in ugodnosti, kar določa
               posebni zakon, ki je nastal v zavedanju o pomembnosti prispevka naših sonarodnjakov k
               ohranjanju identitete slovenstva. Zakon o odnosih Republike Slovenije s Slovenci
               zunaj njenih meja je krovni zakon in na celovit način ureja večino področij, ki
               zadevajo Slovence v zamejstvu in po svetu in jih področna zakonodaja, ki jo
               premoremo, ne ureja oziroma jo dopolnjuje. Danes ta zakon po nekako štirih letih
               veljavnosti prvič dopolnjujemo in spreminjamo z razlogom izboljšanja besedila, ki bo
               po predlaganih spremembah jasnejše, določnejše, bolj natančno in kot tako primernejše
               za implementacijo zakonskih določb v podzakonske akte in seveda za izvajanje v
               praksi. Predlagatelj je poskrbel tudi, da se določila tega zakona usklajujejo tudi z
               drugimi zakoni. Nekaj sprememb je vsebinske narave. Ocenili smo jih kot smiselne in
               potrebne tudi zato, da se lahko konkretneje določijo pravice iz naslova prispevka k
               ohranjanju in razvoju slovenskega jezika in kulture. Menimo, da je prehodnost
               uveljavitve novih določil dovolj dolga, da se bo dalo uveljaviti priznavalnine tudi
               tistim, ki bi po novi uredbi izpadli iz priznanja. Obljuba urada pa je, da bo v tem
               času poskrbel za intenzivno obveščanje slovenske skupnosti v tujini, da bodo lahko
               doslej upravičenci, ki pa to po novi dikciji določbe ne bodo več, pravočasno podali
               vlogo za dodelitev trajne priznavalnine za dolgoletno in brezplačno poučevanje
               slovenskega jezika v tujini.</p>
               <p>Kot rečeno, se v Poslanski skupini DeSUS strinjamo z obravnavanim predloge zakona in
               ga podpiramo. Hvala.</p>
            </sp>
            <sp xml:id="SDZ5-Redna-20-2010-09-21.sp79">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče poslanske skupine Slovenske nacionalne stranke bo predstavil gospod Silven
               Majhenič.</p>
            </sp>
            <sp xml:id="SDZ5-Redna-20-2010-09-21.sp80">

               <speaker>SILVEN MAJHENIČ:</speaker>

               <p>Spoštovani gospod podpredsednik, spoštovani prisotni!</p>
               <p>Predlog zakona o spremembah in dopolnitvah Zakona o odnosih Republike Slovenije s
               Slovenci zunaj njenih meja je zakon, ki je predlagan, podpirajo ga vse inštitucije,
               ki se jih na nek način dotika, in vnaša nekatere spremembe, ki omogočajo in širijo
               krog prosilcev, ki lahko zaprosijo za finančno podporo pri izvajanju projektov na
               področju sodelovanja s Slovenci v zamejstvu in po svetu, kar je dosedanji zakon
               omejeval in ni omogočal izvajanja aktivnosti na področju izobraževanja, športa in
               raznih kulturnih dejavnosti, ki so pa vsekakor vezana na stroške, ki so jih
               izseljenci po svetu do sedaj pokrivali z lastnimi sredstvi. Kajti, zavest in
               pripadnost slovenstva je zmeraj nadvladala, tako da sta se kultura in jezik Slovencev
               obdržala le po zaslugi teh ljudi, ki jim pripadnost pomeni več kot nekaterim v
               matični domovini.</p>
               <p>V predlaganem zakonu je še posebej izpostavljena možnost sklepanja večletnih pogodb
               za finančno podporo projektov in programov, ki pa so do sedaj veljali le za eno
               leto.</p>
               <p>Predlog zakona tudi bolj natančno definira priznavalnine za Slovence po svetu, ki so
               že desetletja poučevali slovenski jezik v zamejstvu in po svetu. Sigurno se tu ne sme
               izvzeti slovenske rimokatoliške misije, evangeličanske misije in misije drugih
               skupnosti, ki so v vsej zgodovini, tudi ko je šlo za osamosvajanje Slovenije,
               odigrale zelo pomembno vlogo. Komu naj se zahvalimo za ohranitev slovenske kulture in
               jezika, če ne tem ljudem, ki so z vso svojo skromnostjo in požrtvovalnostjo skoraj
               ostali v anonimnosti, danes pa se pogovarjamo, da bi jih v zakon zapisali kot
               nepridobitne osebe zasebnega prava. Menim, da bi bilo prav, da se v zakon zapiše
               tako, kot se imenujejo, vsaj tiste skupnosti, ki jim pripisujemo največ zaslug, za
               ostale pa nimam nič proti, če se imenujejo, nepridobitne osebe zasebnega prava, kajti
               verjamem, da je teh kar nekaj.</p>
               <p>Kar se tiče priznavalnin je prav, da se priznavalnine primerno ovrednoti in umesti v
               zakon, tako da bodo upravičenci teh priznavalnin začutili, da njihov trud in delo, ki
               so ga opravljali vsa ta leta, ni bil zaman, da ga je domovina tudi ovrednotila, tako
               da se tudi njim v tretjem življenjskem obdobju zagotovi človeku dostojno
               življenje.</p>
               <p>Predlog zakona bomo z veseljem podprli. Hvala.</p>
            </sp>
            <sp xml:id="SDZ5-Redna-20-2010-09-21.sp81">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanskega kluba LDS bo predstavil gospod Milan Gumzar.</p>
            </sp>
            <sp xml:id="SDZ5-Redna-20-2010-09-21.sp82">

               <speaker>MILAN GUMZAR:</speaker>

               <p>Hvala za besedo. Lepo pozdravljeni!</p>
               <p>Zakon o odnosih Republike Slovenije s Slovenci zunaj njenih meja je bil sprejet leta
               2006. V času od sprejema zakona se je v praksi, zlasti pri oblikovanju podzakonskih
               aktov in implementacije določb zakona izkazalo, da besedilo v določenih delih ni
               zadosti precizno, med drugim ne določa natančno nalog in odgovornost pristojnih
               organov. Torej ne gre za vsebinske popravke, temveč zgolj za tehnične, redakcijske,
               kar pomeni, da cilji in načela veljavnega zakona ostajajo nespremenjeni. S spremembo
               in dopolnitvijo zakona se v prvi vrsti določneje ureja možnost sklepanja večletnih
               pogodb za financiranje programov in projektov manjšinskih in zdomskih organizacij,
               saj je veljavna ureditev dopuščala le enoletno financiranje, kar za te organizacije
               predstavlja nepotrebne administrativne obremenitve.</p>
               <p>S predlogom zakona se na novo določa krog upravičencev do posebnih priznavalnin za
               dolgoletno prostovoljno in neplačano poučevanje slovenskega jezika v tujini. Jasneje
               se določajo tudi osnovni pogoji za pridobitev te priznavalnine in tudi osnovni pogoji
               za pridobitev priznavalnine za poseben doprinos k ohranjanju slovenstva in slovenske
               kulture na tujem. Natančno se določa tudi pristojna organa za odločanje o
               dodeljevanju priznavalnin in za njihovo financiranje.</p>
               <p>S predlogom se tudi jasneje določajo resorni organi, ki bodo sodelovali pri izvajanju
               in financiranju.</p>
               <p>Predlog zakona na novo ureja mandat dveh vladnih posvetovalnih teles, Sveta za
               Slovence v zamejstvu in Sveta za Slovence po svetu, ki bo trajal pet let.</p>
               <p>Na matičnem delovnem telesu ter na Odboru za notranjo politiko je bilo največ
               razprave v zvezi s predlaganim amandmajem k 14. členu, saj so nekateri člani izrazili
               pomisleke, ali je treba posebej in izrecno navesti slovenske rimokatoliške misije in
               misije drugih verskih skupnosti, drugi člani pa so izrazili prepričanje, da je treba
               prav slovenske rimokatoliške misije eksplicitno navesti glede na njihovo zgodovinsko
               in sedanjo pomembno vlogo. Na temu mestu je minister pojasnil, da ne gre za željo po
               izločanju kogarkoli, v tem primeru rimokatoliških misij, ampak gre sprememba v
               nasprotni smeri, želi se razširiti krog subjektov. Misije torej ostanejo v zakonu, se
               pa temu ustrezno razširi krog subjektov, ki tudi že oziroma lahko prispevajo k večji
               prepoznavnosti, vlogi in povezanosti Slovencev v posvetu.</p>
               <p>V Poslanskem klubu Liberalne demokracije Slovenije podpiramo predlagane rešitve in
               bomo predlagani zakon podprli.</p>
            </sp>
            <sp xml:id="SDZ5-Redna-20-2010-09-21.sp83">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Stališče Poslanske skupine Socialnih demokratov bo predstavil gospod Mirko Brulc.</p>
            </sp>
            <sp xml:id="SDZ5-Redna-20-2010-09-21.sp84">

               <speaker>MIRKO BRULC:</speaker>

               <p>Lepo pozdravljeni vsi prisotni!</p>
               <p>V Poslanski skupini Socialnih demokratov podpiramo predlagano novelo zakona, tudi
               zato, ker menimo da je ta sprememba in dopolnitev koristna za Slovence po svetu.</p>
               <p>Gre za ureditev financiranja manjšinskih zdomskih organizacij, ker bo po sprejetem
               predlogu zakona tudi financiranje dvoletno in tako dalje. Na novo se ureja
               priznavalnina za Slovence v tujini, ki so dolgo let, brez plačila delovali pri pouku
               slovenščine. Krog upravičencev te priznavalnine je tudi bolje definiran.</p>
               <p>Prav tako pa se jasno definira, kateri javni organi so vključeni v postopke
               repatriacije, se pravi vračanja Slovencev v domovino.</p>
               <p>Vsebina novele zakona je bila usklajevana tudi z zainteresiranimi organizacijami,
               prav tako so bile upoštevane tudi njihove pripombe, no žal ne vse.</p>
               <p>Tudi v Poslanski skupini Socialnih demokratov bomo predlog zakona podprli, prav tako
               pa pričakujemo, da bo ta novela prinesla manj administrativnih obremenitev za
               organizacije pri pridobivanju finančnih sredstev za njihovo delovanje pri ohranjanju
               in razvijanju slovenske identitete zunaj Republike Slovenije. Hvala.</p>
            </sp>
            <sp xml:id="SDZ5-Redna-20-2010-09-21.sp85">

               <speaker>PODPREDSEDNIK MIRAN POTRČ:</speaker>

               <p>Havla lepa.</p>
               <p>Končali smo s predstavitvijo stališč Poslanskih skupin. Ker k dopolnjenemu predlogu
               zakona ni bilo vloženih amandmajev, zaključujem drugo obravnavo predolga zakona.
               Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 38. točki dnevnega reda. S tem
               prekinjam to točko dnevnega reda.</p>
               <p>In prehajamo na <title>15. TOČKO DNEVNEGA REDA – TO JE NA DRUGO OBRAVNAVO PREDLOGA
                  ZAKONA O SLOVENSKEM FILMSKEM CENTRU, JAVNI AGENCIJI REPUBLIKE SLOVENIJE</title> v
               okviru rednega postopka.</p>
               <p>Predlog zakona je v obravnavo zboru predložila Vlada.</p>
               <p>Besedo dajem predstavniku Vlade, državnemu sekretarju Ministrstvu za kulturo, dr.
               Stojanu Peku.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp86">

               <speaker>DR. STOJAN PELKO:</speaker>

               <p>Spoštovani predsedujoči, spoštovane poslanke, poslanci, dober dan!</p>
               <p>Z zakonom o slovenskem filmskem centru slovenski film, avtorji, producenti, tudi
               igralci, dobivajo javno agencijo, ki bo celovito, razvojno naravnano in evropsko
               primerljivo skrbela za slovenski nacionalni filmski in avdiovizualni program.
               Agencija, kakor jo predvideva Zakon o slovenskem filmskem centru, ima nov ustreznejši
               pravni status, ima vgrajene rešitve za preglednejše finančno poslovanje, ima nove
               izvenproračunske vire financiranja, zahteva strukturo financiranja, ki bolj motivira
               neodvisne producente k sodelovanju – h koprodukcijam, ter posebno stavi na nekatere
               šibkejše ali zahtevnejše žanre, kot so otroški, mladinski, dokumentarni, animirani
               film.</p>
               <p>Dovolite, da čisto na kratko povzamem, kaj se je v pripravi tega zakona zgodilo od
               18. junija, ko ste v tem zboru prvič ob prvem branju potrdili, da je zakon na pravi
               poti.</p>
               <p>Po javni predstavitvi 28. junija, smo v dialogu z vsemi strokovnimi združenji in
               društvi filmskih delavcev, producentov, režiserjev čez poletje še izboljšali sestavo
               sveta, prilagodili ciklus financiranja specifike filmske produkcije, razčistili
               dilemo glede DDV-ja ter precizirali sankcije za neupoštevanje nekaterih določb. Te
               izboljšave so vidne skozi amandmaje, ki so bili predstavljeni, predebatirani,
               izglasovani na seji Odbora za kulturo 2. septembra. Po drugi obravnavi na odboru je
               zaradi opozorila Zakonodajno-pravne službe Državnega zbora odpravljena še edina
               dilema glede besedice zlasti, ki smo jo zdaj odpravili ter tako preprečili morebitne
               nedoslednosti v izvajanju 17. člena. To je torej vsebina enega amandmaja. Za povrh pa
               smo še zadnjič imeli priložnost v dialogu s stroko popraviti eno neživljenjsko
               dikcijo glede obveznosti revizije, za katero je bilo veliko bolj smiselno, da je tako
               kot zdaj predvideva amandma k 15. členu, vezana na višino vloženih proračunskih
               sredstev, ne pa na celoten proračun projekta.</p>
               <p>Zato s tema dvema zaključnima popravkoma, spoštovane poslanke in poslanci, na
               Ministrstvu za kulturo in na Vladi kot predlagateljici zakona sodimo, da lahko
               rečemo, da prihajamo pred vas z zakonom, ki je posledica dolgotrajnega, a na koncu
               uspešnega usklajevanja, ki je na koncu uspelo povzeti zahteve stroke, možnosti
               televizije, evropsko primerljive prakse in pričakovanja javnosti. Zato predlagamo, da
               predlog podprete. Hvala.</p>
            </sp>
            <sp xml:id="SDZ5-Redna-20-2010-09-21.sp87">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za kulturo, šolstvo, šport in mladino kot matično
               delovno telo. Besedo dajem predsednici mag. Majdi Potrata za predstavitev poročila
               odbora.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp88">

               <speaker>MAG. MAJDA POTRATA:</speaker>

               <p>Hvala za besedo gospod podpredsednik. Spoštovani predstavniki Vlade, kolegice in
               kolegi!</p>
               <p>Odbor za kulturo, šolstvo, šport in mladino je predlog zakona, ki je bil vložen po
               rednem postopku, obravnaval na 19. seji 1. septembra letos. Pred tem je 28. junija
               2010 opravil javno predstavitev mnenj in opravljena je bila tudi splošna razprava na
               18. redni seji 18. junija letos. Tedaj je bil sprejet sklep, da je Predlog zakona o
               slovenskem filmskem centru primeren za nadaljnjo obravnavo.</p>
               <p>Zakonodajno-pravna služba je zakon pregledala iz vidika skladnosti z Ustavo in
               pravnim sistemom ter dala pripombe na 13 členov.</p>
               <p>Komisija Državnega sveta za kulturo, znanost, šolstvo in šport je predlog zakona
               podprla, ustno mnenje pa je na seji odbora predstavil Anton Peršak. Odboru je bilo
               posredovano tudi pismo Društva slovenskih filmskih ustvarjalcev z datumom 26. maj
               2010.</p>
               <p>V poslovniško določenem roku so amandmaje k predlogu zakona vložile štiri poslanske
               skupine koalicijskih strank, in sicer k dvaindvajsetim členom in dva amandmaja za
               nova člena. Poslanska skupina Slovenske demokratske stranke pa je vložila amandmaje k
               sedmim členom.</p>
               <p>Odbor je opravil razpravo in glasovanje o posameznih členih predloga zakona in o
               vloženih amandmajih.</p>
               <p>Predstavnica predlagateljev, ministrica je uvodoma podala dopolnilno obrazložitev k
               predlogu zakona. Povedala je, da so cilji predlaganega zakona zagotoviti nemoteno
               delovanje agencije, povečanje sredstev za sofinanciranje in delovanje agencije,
               izboljšanje gledanosti slovenskih del, ki nastanejo s sofinanciranjem agencije,
               uveljavljanje slovenskega jezika, uskladitev zakona z obstoječo področno zakonodajo,
               povečanje prepoznavnosti slovenskih filmskih in avdiovizualnih del, razvoj slovenske
               kinematografije in večja promocija slovenskih filmov doma in v tujini. Predstavnica
               Zakonodajno-pravne službe je povedala, da je bila večina podanih pripomb upoštevana v
               amandmajih poslanskih skupin koalicije. Opozorila pa je na 17. člen, ki ureja
               izvenproračunsko financiranje slovenske filmske produkcije in na katerega so imeli
               največ pripomb. Opozorila pa je, da se ji ne glede na vložen amandma pri 17. členu še
               vedno zastavljajo pomembna in zahtevna ustavnopravna vprašanja.</p>
               <p>V okviru razprave o posameznih členih so članice in člani odbora ter drugi vabljeni
               največ pozornosti namenili določbam 16. in 17. člena predloga zakona. Razprava je
               potekala predvsem o problematiki v zvezi z javnimi razpisi za avdiovizualne projekte
               in izvenproračunskim financiranje filmske produkcije v Republiki Sloveniji.
               Predstavnica Vlade pa je pojasnila, da je z določbo 16. člena predloga zakona razpis
               za avdiovizualne projekte, ki je bil doslej izvajan na kulturnem ministrstvu,
               preseljen na agencijo, kar bo prispevalo k večji avtonomnosti, preglednosti in bolj
               učinkovitemu razdeljevanju sredstev tudi za avdiovizualne projekte. Programska in
               finančna ločenost avdiovizualnega sklada od kulturnega ministrstva bo zagotavljala
               tudi večjo pluralizacijo in stabilnost v avdiovizualni dejavnosti. Vlada je pojasnila
               tudi pripombe k 17. členu.</p>
               <p>Po končani razpravo o posameznih členih predloga zakona so bili sprejeti amandmaji,
               in sicer 23 amandmajev koalicijskih poslanskih skupin. odbor ni sprejel treh
               amandmajev Slovenske demokratska stranke, brezpredmetni so postali še štirje
               amandmaji te poslanske skupine. Odbor je sprejel še en predlog amandmaja kot
               svojega.</p>
               <p>Vsi sprejeti amandmaji so vključeni v dopolnjeni predlog predloga zakona in
               predlagamo poslankam in poslancem, da predlog zakona podprejo.</p>
            </sp>
            <sp xml:id="SDZ5-Redna-20-2010-09-21.sp89">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker je zbor na 18. seji opravil prvo obravnavo predloga zakona predstavitev stališč
               poslanskih skupin ni možna.</p>
               <p>Prehajamo na razpravo o členih in o vloženih amandmajih, ki jo bomo opravili na
               podlagi pregleda vloženih amandmajev z dne 20. 9. 2010. Amandmaji so vloženi k trem
               členom.</p>
               <p>Najprej prehajamo na razpravo o amandmajih in o 4. členu predloga zakona. Dajem čas
               za prijavo za razpravo.</p>
               <p>Izvolite. Besedo ima gospa Andreja Rihter.</p>
            </sp>
            <sp xml:id="SDZ5-Redna-20-2010-09-21.sp90">

               <speaker>MAG. ANDREJA RIHTER:</speaker>

               <p>Hvala lepa za besedo, spoštovani predsedujoči.</p>
               <p>Podati želim mnenje svoje poslanske skupine k predlogoma amandmajev k 15. členu, ki
               je v spremembi, dopolnitvi zapisano, da za vsak zaključen projekt, katerega vrednost
               sofinanciranje presega 100 tisoč evrov in tako dalje, to utemeljujemo predvsem zaradi
               tega, da bi se izognili problemom, ki jih prinaša doslej zapisna rešitev. Po lastnem
               poznavanju, posebej pa po predlogih samih avtorjev, ki so nam jih podali že v javni
               predstavitvi mnenj, da bi se brez našega amandmaja lahko soočali nekateri ustvarjalci
               z neprijetnimi posledicami, kar lahko utemeljujem na primeru filmskega festivala,
               kjer je na primer znesek sofinanciranega filmskega sklada znašal približno od 10
               tisoč do 25 tisoč evrov in to prispeva le manjši del k celotnemu proračunu izvedbe
               filmskega festivala, v katerega so vložena tako evropska sredstva, sredstva lokalnih
               skupnosti, sponzorjev, drugih ustanov in na koncu presega 100 tisoč evrov in bi
               seveda revizija tovrstnega primera pomenila, da bi bila sredstva večinoma porabljena
               za revizijski postopek. Takšnih primerov in še neštetih je bilo kar nekaj, zato je
               tudi predlog, da se 15. člen amandmira in vključi, kakor sem že na začetku omenila,
               vrednost sofinanciranja...</p>
            </sp>
            <sp xml:id="SDZ5-Redna-20-2010-09-21.sp91">

               <speaker>PODPREDSEDNIK MIRAN POTRČ:</speaker>

               <p>Gospa Andreja Rihtar, razprava je o 4. členu.</p>
            </sp>
            <sp xml:id="SDZ5-Redna-20-2010-09-21.sp92">

               <speaker>MAG. ANDREJA RIHTAR:</speaker>

               <p>Se opravičujem.</p>
            </sp>
            <sp xml:id="SDZ5-Redna-20-2010-09-21.sp93">

               <speaker>PODPREDSEDNIK MIRAN POTRČ:</speaker>

               <p>Hvala. Besedo ima gospod Aleksander Zorn.</p>
            </sp>
            <sp xml:id="SDZ5-Redna-20-2010-09-21.sp94">

               <speaker>ALEKSANDER ZORN:</speaker>

               <p>Hvala lepa.</p>
               <p>Razpravljal bom o 4. členu, kjer smo v Slovenski demokratski stranki predlagali
               spremembo oziroma amandma, in sicer da se določi 2 milijona evrov za tisto
               predračunsko vrednost, ki jo je pač treba navesti po našem mnenju, zakaj, bom pa
               povedal. Zaradi jasnosti zakonskih določil je treba določiti konkretni znesek, saj je
               to bistveno lažje, kot vedno znova izračunavati oziroma določati povprečje zadnjih
               petih let. In seveda sprožati s tem spore. Poleg tega v drugih državah, definicijo
               nizkoproračunskega filma določajo s konkretnim zneskom. Konkretno številko 2 milijona
               so predlagali tudi Društvo slovenskih režiserjev, Društvo filmskih producentov
               Slovenije, Društvo slovenskih filmskih ustvarjalcev, ki najbolje poznajo razmere na
               tem področju. Kakor smo slišali državnega sekretarja, na začetku je povedal, da so z
               vsemi filmskimi delavci in ustvarjalci prišli do konsenza oziroma so vse spore
               končali. Sprašujem ga, če so tudi tukaj dosegli to, da se to z njihovega predloga
               umika. Hvala lepa.</p>
            </sp>
            <sp xml:id="SDZ5-Redna-20-2010-09-21.sp95">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Stojan Pelko, izvolite.</p>
            </sp>
            <sp xml:id="SDZ5-Redna-20-2010-09-21.sp96">

               <speaker>DR. STOJAN PELKO:</speaker>

               <p>Hvala.</p>
               <p>Če dovolite, takoj odgovor. Na tej točki smo se uskladili z vsemi tremi društvi,
               režiserjev, producentov in filmskih delavcev, in smo jih z našo argumentacijo
               prepričali. In to je argumentacija, da s tem, ko vežemo na povprečje, omogočamo
               postopno rast, kar je tudi njihova ambicija. Medtem ko bi vezanost na konkreten
               znesek 2 milijona, bila prvič neizvedljiva in drugič sklicevanje na posamezne druge
               evropske prakse je povezano z bistveno nižjim procentom vložkov kot pri nas. Na tej
               točki je usklajena zadeva.</p>
            </sp>
            <sp xml:id="SDZ5-Redna-20-2010-09-21.sp97">

               <speaker>PODPREDSEDNIK MIRAN POTRČ:</speaker>

               <p>Sprašujem ali želi k 4. členu še kdo besedo in amandmaju k temu členu? Ne želi.</p>
               <p>Ker ne želi nihče več razpravljati, zaključujem razpravo o 4. členu in prehajamo k
               15. členu in amandmaju k 15. členu, ki so ga vložile Poslanske skupine SD, Zares,
               DeSUS in LDS. Želi kdo besedo?</p>
               <p>Gospa Andreja Rihter, izvolite.</p>
            </sp>
            <sp xml:id="SDZ5-Redna-20-2010-09-21.sp98">

               <speaker>MAG. ANDREJA RIHTER:</speaker>

               <p>Jaz se opravičujem za prejšnjo mojo nezbranost in bi seveda razpravo, ki sem jo prej
               opravila prenesla, če se lahko, preko magnetograma v ta del in seveda predlagala, da
               je to tudi utemeljitev Poslanske skupine Socialnih demokratov. Hvala lepa.</p>
            </sp>
            <sp xml:id="SDZ5-Redna-20-2010-09-21.sp99">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi še kdo besedo? <stage>(Nihče.)</stage> Zaključujem razpravo in prehajamo k 17. členu in dvema
               amandmajema k 17. členu. En amandma je vložila Poslanska skupina SDS, drugega pa
               poslanske skupine koalicije. Želi kdo razpravljati? Vidim več prijav. Odpiram čas za
               prijavo.</p>
               <p>Besedo ima gospa Andreja Rihter.</p>
            </sp>
            <sp xml:id="SDZ5-Redna-20-2010-09-21.sp100">

               <speaker>MAG. ANDREJA RIHTER:</speaker>

               <p>Hvala za besedo, predsedujoči, še enkrat.</p>
               <p>Slovenski film se prikazuje kinematografsko in ne "zlasti" kinematografsko. Prav tako
               utemeljujem iz naše javne predstavitve mnenj v Državnem zboru večkratno utemeljitev,
               za katero stojijo nenazadnje tudi vsa naša strokovna društva. Zlasti je uporabna
               literarna beseda, v zakonu pa je njena priložnost nevarna in celo škodljiva. Če
               govorimo o uporabi besedice "zlasti", v prvem in v drugem odstavku 17. člena le-ta
               omogoča, da izdajatelji programov na razpisih sredstev ne namenijo za sofinanciranje
               kinematografskih del, temveč televizijskih del za lasten program. Sama sem seveda
               žalostna ali ne nazadnje tudi že malce razočarana, da gre pri tem nenazadnje tudi za
               veliko nezaupanje med obema skupnostma. Vendar bolje je biti zelo jasen in konkreten,
               kajti dobili smo tudi opozorilo z Zakonodajno-pravne službe, da je seveda enačenje
               ali merjenje besedice "zlasti" s kolikimi procenti nenazadnje prav tako tudi zelo
               težko, zaradi tega bi bilo tudi kontrola oziroma znesek sredstev za projekte težko
               merljiv oziroma korigiran. Menimo, da je zaradi tega treba iz 17. člena brisati
               oziroma črtati besedico "zlasti" in nenazadnje to pomeni tudi vsebino našega
               amandmaja, ki smo ga tudi predlagali in za katerim nenazadnje tudi stojimo.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp101">

               <speaker>PODPREDSEDNIK MIRAN POTRČ:</speaker>

               <p>Besedo ima gospod Aleksander Zorn.</p>
            </sp>
            <sp xml:id="SDZ5-Redna-20-2010-09-21.sp102">

               <speaker>ALEKSANDER ZORN:</speaker>

               <p>Hvala lepa.</p>
               <p>Naš amandma k 17. členu poudarja vlogo Filmskega studia Viba film, za katerega
               menimo, da ni dovolj dobro predstavljen. Filmski studio Viba film je opredeljen kot
               konstitutivni element javne podpore kinematografiji, je tudi edini infrastrukturni
               objekt, ki ga je država zgradila za potrebe filma. Predlagamo, da je Viba film
               Ljubljana tudi tisti, ki nudi brezplačne tehnične storitve za nacionalni filmski
               program, presežne kapacitete pa ponudi za komercialne dejavnosti, tako tudi določa 3.
               člen Sklepa o ustanovitvi javnega zavoda Filmski studio Viba film Ljubljana, ki ga
               bom zdaj prebral, da boste videli, da je to res. Tako piše: "Poslanstvo zavoda je
               trajno in nemoteno izvajanje tehnične realizacije slovenskega nacionalnega filmskega
               programa, ki ga izbira in sofinancira Filmski sklad Republike Slovenije," ki je bil
               takrat javni sklad. "Tehnična realizacija zajema izvedbo, to se pravi snemanje slike
               in zvoka ter obdelavo posnetega materiala, celovečernih in kratkih igranih
               dokumentarnih in animiranih filmov, v različnih izvedbenih tehnikah. Hkrati namenja
               preostala prosta tehnično-izvedbena sredstva, prostorske kapacitete in človeške vire
               potrebam trga. Zavod s svojo dejavnostjo spodbuja avdiovizualno kulturo v Republiki
               Sloveniji in tujini." Skratka, ko se ustanavlja filmski center, je ta vloga vidna iz
               filmskega sklada, se pravi pretekle institucije, ki je razdeljevala ta denar, zdaj
               izpadla. Mislimo, da je to nepravilno in želimo, da Viba film spet dobi nazaj to
               vlogo.</p>
               <p>Sicer pa moram povedati, da nas skrbi tudi to, da je sodelovanje z RTV – kar je
               podobno, zato lahko vežem na to –, sodelovanje z RTV popolnoma nedoločno, tako rekoč
               je tudi izpadlo. In mimogrede, prenos razpisov z Ministrstva za kulturo na agencijo
               je zahtevno, obsežno in sprašujem tudi ministrstvo na koncu, ali je pripravilo
               potrebo po novih kadrih in zaposlenih.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp103">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima mag. Majda Potrata.</p>
            </sp>
            <sp xml:id="SDZ5-Redna-20-2010-09-21.sp104">

               <speaker>MAG. MAJDA POTRATA:</speaker>

               <p>Hvala lepa.</p>
               <p>K 17. členu sta vložena dva amandmaja. Naj takoj v začetku povem, da amandmaja
               Slovenske demokratske stranke ne bom podprla. V razpravi je bilo večkrat razloženo,
               zakaj se Viba film na tem mestu ne omenja, in pojasnila, ki smo jih dobili s strani
               ministrstva, so vsaj zame bila popolnoma jasna, tako da tega dopolnila ne nameravam
               podpreti.</p>
               <p>Kar pa zadeva amandma štirih koalicijskih strank, pa želim do tega amandmaja ali ob
               tem amandmaju izraziti svoje osebno stališče. Mene beseda "zlasti" v prvem odstavku
               ne moti, zaradi tega, ker je beseda "zlasti" v zakonih pogosto uporabljena in bi jo
               bilo mogoče najti kot ustreznico s predvsem ali pa v največjem delu. Težava nastane
               tisti hip, ko je treba z inšpekcijskim nadzorom ugotavljati nekatere sankcije in
               zaradi tega se mi zdi izpustitev besede "zlasti" smotrna, če gledamo s tega vidika
               boljšega nadzora nad filmsko produkcijo oziroma odločanjem po razpisu. Sem pa
               zagovarjala besedo "zlasti" tudi zaradi tega, ker vidim ravno ob tem členu in ob tej
               določbi stičišče različnih interesov, na eni strani je interes RTV Slovenija, na
               drugi strani filmarjev. Mi smo bili postavljeni v vlogo razsodnika. Povedati je
               treba, da smo po eni strani šli bližje filmarjem in mislim, da bi predstavniki
               filmske stroke morali biti s predlogom tega amandmaja bistveno bolj zadovoljni zaradi
               tega, ker nismo sprejeli tudi argumentov RTV-ja, da bi sredstva, ki so v tem odstavku
               tudi zapisana, bila sredstva ne pa finančna sredstva. Da pa gre vendarle za
               kompromis, pa kaže opozoriti na to, da se je za to odstotek, ki je namenjen za razpis
               za filmsko produkcijo iz predlaganih 2,5 % spustil na 2 %. Tako, da bi rekla, da se
               je tu vendarle našlo neko vmesno pot med dvema interesoma. Vse to pa je v dobro
               spodbujanju filmske produkcije v Sloveniji. In upam, da če se bodo te stvari, tako
               kot so zamišljene v praksi tudi dosledno uresničevale, bo eden od ciljev tega zakona
               tudi dosežen, saj bo nenazadnje kvota sredstev na ta način, zdaj pa govorim o
               finančnih sredstvih, višja kot bi lahko bila sicer.</p>
               <p>Ta amandma bom, kot rečeno, podprla. Hvala.</p>
            </sp>
            <sp xml:id="SDZ5-Redna-20-2010-09-21.sp105">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Dr. Stojan Pelko, izvolite.</p>
            </sp>
            <sp xml:id="SDZ5-Redna-20-2010-09-21.sp106">

               <speaker>DR. STOJAN PELKO:</speaker>

               <p>Hvala, predsedujoči.</p>
               <p>Zahvaljujem se poslancu Zornu za vprašanje, ker mi to omogoča, da pojasnim tistim
               poslancem in poslankam, ki niso bili na odboru, čemu takšna dikcija glede Vibe. Viba
               je v obstoječem zakonu vključena v dveh točkah. V 7. členu v sestavi sveta je s
               predstavnikom v svetu zagotovljena koordinacija in v sedmem odstavku 11. člena je
               eksplicitno zapisano, da "storitve tehnične infrastrukturne podpore, ki jih na
               podlagi predpisov, ki urejajo izvajanje javne službe na področju kulture, zagotavlja
               država, agencija lahko smiselno vključi v besedila javnih razpisov". To pomeni, da
               smo tukaj prisluhnili dvema zakonodajno-pravnima službama, vladni in državnozborski,
               da zakon, ki ureja en subjekt, javno agencijo, ne more posegati v postopke in vloge
               nekega drugega samostojnega pravnega subjekta. Seveda pa vse poslanstvo, ki ste ga
               citirali iz akta o ustanovitvi Filmskega studia Viba filma, še kako ostaja. In zato
               ta zakon ureja delo slovenskega filmskega centra, izvajanje tega programa pa ostaja
               domena, tako kot ste prav povedali, edinega infrastrukturnega objekta za te namene v
               Sloveniji.</p>
               <p>Pa morda samo še v pojasnilo. Ravno zaradi tega, ker ima slovenski filmski center
               nekatere nove naloge, smo na točki prenosa avdiovizualnega sklada z ministrstva na
               slovenski filmski center tudi prisluhnili sugestijam stroke in predvideli enoletni
               zamik zato, da bi se lahko slovenski filmski center zares usposobil za nove naloge,
               ki jih dobiva. Tam, kjer smo pa lahko, smo pa že posegli v predlog proračuna za 2011
               in slovenskemu filmskemu centru namenili za izvajanje teh nalog, ki mu jih ta zakon
               predpisuje, dodatna sredstva.</p>
            </sp>
            <sp xml:id="SDZ5-Redna-20-2010-09-21.sp107">

               <speaker>PODPREDSEDNIK MIRAN POTRČ:</speaker>

               <p>Želi še kdo razpravljati k 17. členu in amandmajih? Dajem čas za prijavo. Prosim, kdo
               želi razpravljat naj se prijavi.</p>
               <p>Gospod Vito Rožej, izvolite.</p>
            </sp>
            <sp xml:id="SDZ5-Redna-20-2010-09-21.sp108">

               <speaker>VITO ROŽEJ:</speaker>

               <p>Hvala lepa za besedo, predsedujoči.</p>
               <p>Ob bok mogoče vsem pojasnilom, ki so bila že dana, pa mnenjem, ki so bila izražena
               glede vloge Viba filma, najbrž bi bilo tudi sporno vezati izvajanje cele filmske
               produkcije, ki je konec koncev svobodna gospodarska dejavnost, samo na en studio, res
               da pri nas takšnih možnosti nimamo, so pa takšne možnosti v tujini in samo razvijanje
               filma ali tehnični postopki niso v ničemer vezani na slovensko besedo, slovenski
               kulturni prostor in tako naprej. Skratka, mislim, da bi tudi glede zakonodaje
               Evropske unije imeli tukaj kakšne probleme, če bi tako monopolno funkcijo predpisali
               Viba filmu. Izvajalci oziroma ustvarjalci se pač sami odločajo, kje bodo kakšno stvar
               počeli, ni redek slovenski film, ki studiev Vibe filma sploh ne vidi, pa ni zaradi
               tega nič slabši film, pravzaprav ni zaradi tega tudi nič manj slovenski film.</p>
               <p>Tudi jaz tega amandmaja ne morem podpreti. Hvala lepa.</p>
            </sp>
            <sp xml:id="SDZ5-Redna-20-2010-09-21.sp109">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker ne želi nihče več razpravljati, zaključujem razpravo. O amandmajih bomo v skladu
               s časovnim potekom seje zbora odločali danes v okviru glasovanj, pol ure po
               prekinjeni 38. točki dnevnega reda. S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA – DRUGO OBRAVNAVO PREDLOGA ZAKONA O
                  RADIOTELEVIZIJI SLOVENIJA</title>
               </p>
               <p>Besedo dajem predstavniku Vlade. Besedo ima gospod dr. Pelko, državni sekretar.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp110">

               <speaker>DR. STOJAN PELKO:</speaker>

               <p>Spoštovani predsedujoči, spoštovane poslanke in poslanci!</p>
               <p>Predlog zakona o Radioteleviziji Slovenije je Ministrstvo za kulturo izoblikovalo na
               podlagi predlogov članov Strokovne komisije za pripravo sprememb in dopolnitev
               zakona, predlogov zainteresirane javnosti in ob upoštevanju pravnega reda Republike
               Slovenije in Evropske unije.</p>
               <p>Naj za začetek samo še enkrat predstavim osnovne ambicije, osnovne cilje sprememb
               zakona, ki so: zagotavljanje večje avtonomije javne radiotelevizije, optimizacija
               njenega vsebinskega in poslovnega delovanja in uskladitev s pravnim redom EU.</p>
               <p>Katere poglavitne spremembe uvajamo? Statusna oblika RTV Slovenija se spreminja iz
               javnega zavoda v samostojno pravno osebo javnega prava, posebnega, kulturnega in
               nacionalnega pomena. Ohranjamo torej osnovno organizacijsko strukturo, vendar jo
               spreminjamo po vsebini in pristojnostih na način, ki naj zagotovi optimalno delovanje
               organizacije v vsebinskem in poslovnem delu. Takšne sui generis ureditev delovanja
               RTV se v celoti uredi v zakonu o Radioteleviziji Slovenija. Za morebitne
               nepredvidljive situacije pa jasno napotuje na uporabo določil veljavnih za javne
               zavode. Taka ureditev zagotavlja pravno varnost in omogoča nov način korporativnega
               upravljanje ter povečano odgovornost vsakega posameznega člana organov RTV Slovenija.
               Seveda pa Republika Slovenija ostaja še naprej edini ustanovitelj in lastnik RTV
               Slovenije. Poleg te bistvene prednosti, ki upošteva specifike in potrebe po hitrejši
               odzivnosti, večji sodobnosti in fleksibilnosti, drugačnem notranjem ustroju,
               delovanju, organiziranosti in medsebojnih pristojnostih različnih organov, zakon še
               posebej omogoča prenos premoženja v last RTV ter s tem lažje in odzivnejše
               upravljanje z njim, ki pa je hkrati zelo natančno omejeno, kajti le s soglasjem Vlade
               so možne kakršne koli odsvojitve ali dolgotrajnejše obremenitve.</p>
               <p>In drugič. Uvaja financiranje z drsnim prilagajanjem višine RTV prispevka
               življenjskim stroškom, kar je po eni strani pogoj za razvoj televizije in po drugi
               strani onemogoča vpletanje vsakokratne oblasti ali njeno kupčevanje s televizijo.</p>
               <p>Druga bistvena novost zadeva strukturo funkcije in odgovornosti organov, ne samo
               upravljanja in vodenja, ampak tudi nadzora in zastopanosti civilne družbe v glavnem
               organu, to je Svetu RTV. Predlog namreč predvideva za člane vsakega organa natančno
               navedene pogoje glede dosedanjega delovanja in zahtevanih izkušenj. Pri članih uprave
               in nadzornega sveta na primer tudi potrdilo o usposobljenosti za člane nadzornih
               svetov ali upravnih odborov družb veljavno v Republiki Sloveniji. Prav tako je
               določena osebna odgovornost članov organov. Zato, da se poveča ta osebna odgovornost,
               je predvideno tudi manjštevilčno članstvo v vseh programskih in nadzornih organih,
               kar povečuje njihovo učinkovitost ter preprečuje morebitno zastopanje posameznih
               partikularnih interesov predvsem v svetu.</p>
               <p>Status, organi in tretja velika strukturna novost je status uslužbencev in njihov
               postopen izstop iz sistema javnih uslužbencev, pri katerem pa je bistvo, da ostanejo
               določbe sedanjih kolektivnih pogodb na RTV Slovenija nespremenjene do izpogajanja
               novih. Primerjalnopravno, sistemsko gledano, novinarji tudi drugi sodelavci RTV
               Slovenije, ki imajo vpliv na nastajanje programa, preprosto ne morejo biti podvrženi
               sistemu, v katerem okvire in temeljna izhodišča postavlja Vlada, če gre za javni
               servis. V tovrstnem sistemu namreč obstajajo vzvodi, preko katerih Vlada lahko vpliva
               na dohodkovni položaj programskih sodelavcev, posledično pa torej tudi na program in
               vodstvo. V preteklih strokovnih diskusijah se je izoblikoval konsenz strokovne
               javnosti, da tovrstna ureditev preprosto ni dobra, ne glede na morebiten težko
               ubranljiv, kratkoročen interes trenutno nezadovoljnih. Zato je bila toliko večja
               pozornost v sedmih krogih pogovorov s sindikati posvečena ravno finesam tega
               prehodnega obdobja. V veljavi ostanejo pogodbe o zaposlitvi, enako ostanejo delovna
               mesta, še vedno se za njih uporabljajo določbe veljavnih kolektivnih pogodb in Zakona
               o sistemu plač v javnem sektorju, dokler se ne spogajajo z vodstvom za drugačno
               ureditev, ki pa brez njihovega soglasja ni mogoča. Položaj zaposlenih je v temu
               smislu zaščiten tako ob prehodu, kjer glede na dikcijo zakona ne more biti govora o
               posegih v pravice, kot po izvedenem prehodu.</p>
               <p>Dovolite, da na koncu samo povem, da je v obravnavi v okviru pristojnih teles
               Državnega zbora prišlo še do nekaterih pomembnih izboljšav, med katerimi posebej
               izpostavljamo 2.a člen, ki ureja splošna načela javnega radia in televizije ter
               spremembo 3. člena, kjer v okvir javne službe vrača tako imenovani parlamentarni
               program. S temi pa tudi nekaterimi drugimi manjšimi redakcijskimi izboljšavami, ki
               smo jih uskladili v dosedanjem postopku, menimo, da je zakon primeren... / opozorilni
               znak za konec razprave/ ...na tej obravnavi. Hvala lepa.</p>
            </sp>
            <sp xml:id="SDZ5-Redna-20-2010-09-21.sp111">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Predlog zakona je obravnaval Odbor za kulturo, šolstvo, šport in mladino. Za
               predstavitev dajem besedo predsednici mag. Majda Potrata.</p>
            </sp>
            <sp xml:id="SDZ5-Redna-20-2010-09-21.sp112">

               <speaker>MAG. MAJDA POTRATA:</speaker>

               <p>Hvala za besedo gospod podpredsednik. Še enkrat lep pozdrav vsem!</p>
               <p>Odbor za kulturo, šolstvo, šport in mladino je Predlog zakona o Radioteleviziji
               Slovenija obravnaval na 19. seji 1. septembra letos, po rednem postopku. 17. marca
               2010 je odbor opravil javno predstavitev mnenj, 18. junija 2010 pa je bila opravljena
               splošna razprava na 18. redni seji Državnega zbora in tedaj je bil sprejet sklep, da
               je Predlog zakona o Radioteleviziji Slovenija primeren za nadaljnjo obravnavo.</p>
               <p>Ker smo pripravili pisni predlog, bom vse člene predstavljala sumarno.</p>
               <p>Zakonodajno-pravna služba je predloženi zakon proučila z vidika skladnosti z Ustavo
               in pravnim sistemom ter dala pripombe k 34 členom. Komisija Državnega sveta za
               kulturo, znanost, šolstvo in šport je v svojem mnenju predlog zakona podprla, ustno
               ga je prestavil Anton Peršak. Državni svet pa v svojem mnenju predloga zakona ni
               podprl. Komisija za narodni skupnosti se je v svojem poročilu zavzela za zastopanost
               obeh predstavnikov avtohtonih narodnih skupnosti v svetu RTV ter za pravico v
               programskih odborih za avtohtono madžarsko in italijansko narodno skupnost do
               soglasja k imenovanju vodstvenih delavcev narodnostnih programov. K predlogu zakona
               je oblikovala tudi svoje amandmaje.</p>
               <p>Odbor je imel pred seboj še mnenje Pomursko madžarske samoupravne narodne skupnosti,
               mnenje Obalne samoupravne skupnosti italijanske narodnosti, predlog amandmaja Zveze
               Romov Slovenije, predlog amandmaja Mirovnega inštituta, amandmaje Komisije za narodni
               skupnosti, predlog Sindikata novinarjev Slovenije in Koordinacije novinarskih
               sindikatov RTV Slovenija ter predlog dopolnitev in sprememb Sveta delavcev RTV
               Slovenija.</p>
               <p>Amandmaje so vložili – dvajset amandmajev: štiri Poslanske skupine koalicijskih
               strank, po dva amandmaja Poslanska skupina Socialnih demokratov in Poslanski klub
               Liberalne demokracije, Komisija za narodni skupnosti ter trije poslanci, Andrej
               Magajna, Julijana Bizjak Mlakar in Franc Žnidaršič. K enemu členu sta vložila amandma
               Andrej Magajna in mag. Franc Žnidaršič, Slovenska ljudska stranka pa je vložila
               amandmaje k petim členom.</p>
               <p>Predloge za amandmaje odbora je na sami seji predložila Poslanska skupina SDS, in
               sicer k petnajstim členom in predloge za tri nove člene. Odbor je opravil razpravo in
               glasovanje o posameznih členih predloga in o vloženih amandmajih.</p>
               <p>Ministrica Majda Širca je uvodoma podala dopolnilno obrazložitev k predlogu zakona,
               povedala je, da se bo s sprejetjem zakona povečala avtonomija javnega servisa v
               odnosu do centrov politične in kapitalske moči na področju informiranja in
               ustvarjanja programskih vsebin. Dosegla se bo tudi večja učinkovitost poslovanja, ki
               bo usmerjena v večjo kakovost programov, pospešeno se bodo uvajale nove tehnologije
               in storitve, večja pa bo tudi dostopnost vsebin za posamezne ciljne skupine. Povedala
               je še, da se bodo dopolnile tudi zakonske rešitve, ki do sedaj niso bile usklajene s
               pravom Evropske unije.</p>
               <p>Predstavnica Zakonodajno-pravne službe je opozorila na pravno sistemske pomisleke
               glede posebnega statusnega položaja RTV Slovenija. Povedala je še, da je bil v
               amandmajih koalicije upoštevan tisti del njihovih pripomb, ki se je nanašal na
               nomotehniko in jezikovna vprašanja, odprta pa ostajajo vprašanja glede opredelitve
               pravnega statusa RTV, statusa uslužbencev, definiranja pomembnih novih storitev,
               postopkov o volitvah in imenovanjih, rešitve, ki se nanašajo na vpis v sodni register
               in opredelitve začetke veljavnosti zakona.</p>
               <p>V okviru razprave o posameznih členih so člani in članice odbora ter drugi vabljeni
               največ pozornosti namenili določbam 2., 3. in 27. člena in k njim vloženim
               amandmajem. Razprava je potekala predvsem o problematiki v zvezi s statusom in
               delovanjem RTV Slovenija, izstopom uslužbencev RTV Slovenija iz sistema javnih
               uslužbencev, tretjim parlamentarnim programom in o članstvu predstavnikov invalidov v
               odboru za programske vsebin in storitve.</p>
               <p>Sprejeti so bili amandmaji: 19 amandmajev koalicijskih poslanskih skupin, Socialnih
               demokratov in Liberalne demokracije, Andreja Magajne in drugih dveh poslancev, en
               amandma Komisije za narodni skupnosti. Odbor ni sprejel drugih amandmajev. Nekateri
               med temi amandmaji so postali brezpredmetni. Odbor je sprejel tudi svoje
               amandmaje.</p>
               <p>Vsi sprejeti amandmaji so vključeni v dopolnjeni predlog zakona o Radioteleviziji
               Slovenija in na voljo v odločanje Državnemu zboru Slovenije. Hvala.</p>
            </sp>
            <sp xml:id="SDZ5-Redna-20-2010-09-21.sp113">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Ker je zbor na 18. seji opravil prvo obravnavo predloga zakona, predstavitev stališč
               poslanskih skupin ni možna, zato prehajamo na razpravo o členih in vloženih
               amandmajih, ki jo bomo opravili na podlagi pregleda vloženih amandmajev z dne 20.
               septembra 2010. Amandmaji so vloženi k osmim členom.</p>
               <p>Najprej prehajamo na razpravo k 2. členu in amandmaju k 2. členu, ki ga je vložila
               Poslanska skupina SDS.</p>
               <p>Želi kdo besedo? Odpiram čas za prijavo k razpravi. Besedo ima gospod Aleksander
               Zorn.</p>
            </sp>
            <sp xml:id="SDZ5-Redna-20-2010-09-21.sp114">

               <speaker>ALEKSANDER ZORN:</speaker>

               <p>Hvala lepa.</p>
               <p>Predlagamo spremembo k 2. členu, in sicer takšno, da je RTV Slovenija spet javni
               zavod posebnega kulturnega in nacionalnega pomena in ne tisto, kar je v novem zakonu,
               se pravi, da je RTV samostojna pravna oseba javnega prava posebnega kulturnega in
               nacionalnega pomena. Razlika je bistvena, tako rekoč fatalna. Takšne oblike
               gospodarsko-javno-zavodskega in še kako drugačnega prava v Sloveniji nimamo, zato je
               to oblika sui generis. In ker takšne oblike nimamo, je s pravnega stališča cela vrsta
               zapletov, ki bodo vodili k temu, da bodo v tem javnem zavodu, ki je hkrati
               gospodarska družba, ali bo hkrati gospodarska družba, zelo težko poslovali, če rečem
               najpreprosteje.</p>
               <p>Prvič, ni res, da bodo delavci lahko preprosto obdržali enake pogoje kakor zdaj, ko
               so javni uslužbenci. Hkrati bodo lahko tudi zahtevali, da se jih obravnava kot
               uslužbence gospodarskega prava. Isto se bo zgodilo s sindikati. Imamo sindikate
               javnih uslužbencev, imamo sindikate gospodarskih vej in tako naprej. Skratka, daleč
               od tega, da bi bile te stvari usklajene, in daleč od tega, da bi bile tudi v
               bodočnosti zlahka premostljive. Zgodilo se bo tisto najslabše, potekala bo vojna med
               tem, kaj je bolje, kje je boljša plača, kateri pogoji so boljši, kaj podpisati iz
               svoje pogodbe, in jasno je, da bo treba vsakršno pogodbo na tem javnem zavodu, ki je
               tudi hkrati gospodarska družba, napisati na novo. Ampak ne gre za birokratske ovire,
               gre preprosto zato, da v slovenski zakonodaji takšne oblike nimamo in da bi bilo
               treba prej pripraviti ali pa bo treba pripraviti celo vrsto zakonov in podzakonskih
               aktov, da bodo sploh omogočili poslovanje Radiotelevizije Slovenija. In, če preberem
               nekoliko bolj natančno, predlagatelji predloga za amandma odbora sledimo mnenju Sveta
               delavcev RTV Slovenija, ter upoštevanju predlogov Sindikata novinarjev Slovenije,
               Koordinacijo novinarskih sindikatov RTV Slovenija, tako da preprosto ta dogovor ni v
               bodoče na vidiku.</p>
               <p>Oblika sui generis za RTV Slovenija po našem mnenju ni primerna, saj ta status ne
               zagotavlja večje neodvisnosti od političnega in kapitalskega vpliva. Opozarjamo na
               komercializacijo, kajti gospodarska družba mora prinašati profit. In to je njem prvi
               zakon. Kako bo tukaj z interesi? Ali bo profit ali bo, preprosto rečeno, kultura? In
               to tista, ki ne prinašal profita?</p>
               <p>Posebna oblika samostojna pravna oseba javnega prava posebnege kulturnega in
               nacionalnega pomena odstopa od vseh na pravnosistemski ravni predvidenih načinov
               zagotavljanja javnih služb po vsebini za storitve in dejavnosti s področja
               negospodarskih ali gospodarskih javnih služb. S tem so povezana tudi vprašanja
               ustanovitve, izvajanja nalog ustanovitelja, organiziranosti in financiranja, ki
               odstopajo od pravnosistemske ureditve, pri tem pa v pravni red za področje pravnih
               oseb javnega prava uvajajo povsem nove rešitve. Sliši se zelo fajn, ampak zavoda ne
               boste mogli niti registrirati.</p>
               <p>Obstoječa statusna oblika javnega zavoda omogoča RTV Slovenija transparentno
               delovanje že zdaj, poslovanje je že nekaj let pozitivno, zato ne vidimo potrebe za
               tovrstne spremembe.</p>
               <p>Posebno pozornost kaže nameniti tudi 17. odstavku 2. člena, ki določa, da zaposleni
               na RTV Slovenija niso javni uslužbenci. Takšna opredelitev odstopa od opredelitve po
               1. členu Zakona o javnih uslužbencih, Uradni list št. 63/07, Uradno prečiščeno
               besedilo in tako naprej. Tam javnega uslužbenca opredeljuje kot posameznika, ki je v
               delovnem razmerju v javnem sektorju, del javnega sektorja pa so poleg državnih
               organov in uprave samoupravnih lokalnih skupnostih, javnih agencij, javnih skladov,
               javnih zavodov in javnih gospodarskih zavodov tudi druge osebe javnega prava, če so
               posredni uporabniki državnega proračuna. In RTV seveda je. Tudi Ustavno sodišče je ob
               zavrnitvi pobude za oceno ustavnosti Zakona o sistemu plač v javnem sektorju izrecno
               poudarilo, da RTV Slovenija zaradi svoje dejavnosti in statusa sodi v javni sektor in
               je v sistemu javnih financ uporabnik javnih sredstev.</p>
               <p>Skratka, napovedujem velikansko zmedo, presoje na sodiščih, dolge procese, kaj je
               prav in kaj ni prav, morda ustavno presojo in tako naprej. Ampak, to bi bilo še v
               redu, če bi ta predlog nosil zares kakšne prednosti, pa jih ne. Nič in nobenih
               prednosti ne nosi, same težave. Hvala lepa.</p>
            </sp>
            <sp xml:id="SDZ5-Redna-20-2010-09-21.sp115">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima Majda Potrata.</p>
            </sp>
            <sp xml:id="SDZ5-Redna-20-2010-09-21.sp116">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>Jaz upam, da se katastrofične napovedi poslanskega kolega Aleksandra Zorna ne bodo
               uresničile. Ne trdim pa, da statusna vprašanja v okviru razprave ne bi bila ena
               tistih, ki so bila tako v javni predstavitvi mnenj kot na splošni obravnavi pa tudi v
               naši poslanski skupini najpogosteje diskutirana.</p>
               <p>Kako sama vidim to vprašanje 2. člena in amandma Poslanske skupine Slovenske
               demokratske stranke. Tega amandmaja ne nameravam podpreti. Utemeljitev je pa v tem. V
               prvem odstavku 2. člena je zapisano, da je RTV Slovenija samostojna pravna oseba
               javnega prava posebnega kulturnega in nacionalnega pomena. Nekatere dvome in
               strahove, ki so prežemali nekatere, utegne odpraviti tudi zdaj na odboru sprejeti
               četrti odstavek tega člena, ki pravi, "edini ustanovitelj in lastnik RTV Slovenija je
               Republika Slovenija". To odpravlja zlasti tisto, kar so nekateri videli, da se odpira
               možnost privatizacije. In v petem odstavku je zapisano, "RTV Slovenija je vpisana v
               sodni register kot samostojna pravna oseba javnega prava posebnega kulturnega in
               nacionalnega pomena". Za vsa tista vprašanja, ki jih Zakon o RTV-ju ne ureja, je
               napotilo na Zakon o javnih zavodih. Zadrega, ki je s tem zakonom, te zadrege nismo v
               Poslanski skupini Socialnih demokratov nikoli skrivali, ker smo mislili, da če bi bil
               prenovljen Zakon o javnih zavodih, potem bi bile tudi te zadrege ali ta vprašanja
               lažje zaznavna ali razpoznavna ali urejena. Tam, kjer pa ne vidim strahov, zlasti če
               izhajam iz sedanjega zakona in sedanje ureditve stvari pa tudi sedanji zakon, kot
               spremljam RTV Slovenija, ne varuje tega zavoda pred nekaterimi anomalijami, ki bi jih
               APEC ali še kdo drug moral zaznati in tudi sankcionirati. Mislim na vprašanje
               oglaševanje in še česa drugega, o kakovosti programa pa ne bom razpravljala, čeprav
               bi se dalo tudi o tem govoriti. Ampak, ravno na tej točki mislim svojo razpravo
               nadaljevati.</p>
               <p>Svet RTV Slovenija, kot je zdaj postavljen z manjšim številom članom in zaostreno
               odgovornostjo, bo tisti, ki bo pravzaprav odločal o tem, ali je uprava te pravne
               osebe izpolnila vsa zakonska določila ali jih ni, ker bo za to tudi odgovarjala. Če
               uprava ne bo dosegala tistih napotil, ki jih bo glede programa in porabe sredstev
               tako svet kot nadzorni svet zahteval, bo morala osebno odgovarjati in bo lahko
               razrešena. Poleg tega so tudi vgrajeni elementi jasnega razmejevanja med sredstvi, ki
               so za javno službo in so iz RTV prispevka, in tistim sredstvi, ki se bodo nabirala iz
               tržne dejavnosti. Nima pa smisla ovirati možnosti, da RTV Slovenija kakšno od
               dejavnosti opravi tudi na trgu storitev. No, največkrat smo govorili o tem, kaj dela
               orkester RTV Slovenija in še kakšna druga dejavnost. Ampak, tu je spet varovalo, da
               se ne morejo ti prihodki iz tržne dejavnosti razporejati in se iz njih nagrajevati
               vodstvene delavce in vse zaposlene, se razume, če niso najprej poravnane obveznosti
               za javno službo.</p>
               <p>Nekaj takšnih varoval sem omenila, varoval je še več in jaz upam, da bo 2. člen, tako
               kot je zdaj zapisan, prestal tudi tisto, o čemer je govoril poslanski kolega
               Zorn.</p>
               <p>Hvala.</p>
            </sp>
            <sp xml:id="SDZ5-Redna-20-2010-09-21.sp117">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima gospod Andrej Magajna.</p>
            </sp>
            <sp xml:id="SDZ5-Redna-20-2010-09-21.sp118">

               <speaker>ANDREJ MAGAJNA:</speaker>

               <p>Lep pozdrav vsem navzočim!</p>
               <p>Tudi sam sem bil vlagatelj amandmajev prav na 2. člen. Tu gre za izjemno pomembne
               statusne zadeve in tudi druga vprašanja, ki jih ta 2. člen odpira. Žal, ker je bila
               na odboru večina teh amandmajev zavrnjena, jih kot poslanec danes ne morem vložiti v
               obravnavo, zato bom podprl amandma Poslanske skupine SDS. Namreč, v tem primeru gre
               za izjemno pomemben, konceptualen, vzorčni primer, ki bi bil v primeru njihove
               uveljavitve usoden tudi za status drugih javnih zavodov. Tako imenovana modernizacija
               javnega zavoda gre namreč v smeri hibridnih modelov, kjer se križata javna in tržna
               dejavnost, to je pridobitna oziroma komercialna dejavnost. Namesto krovnega Zakona o
               javnih zavodih, se skozi stranska vrata pod nazivom modernizacija zdaj že drugič
               poskuša uvesti komercializacija in posledično njihova privatizacija. Krovni zakon naj
               bi očitno prišel kasneje, predstavljal pa bi sintezo tako imenovanih dobrih praks, ki
               bi jih do tedaj že legalizirali.</p>
               <p>Najprej se je sporna komercializacija in privatizacija javnih zavodov poskušala
               uvesti skozi Miklavčičev zakon o zdravstveni dejavnosti, sedaj pa še preko zakona o
               RTV. Dolgoročni projekt tako imenovane modernizacije javnih zavodov, ki se bi danes
               uveljavil na tem področju, se bo jutri prikradel na področju šolstva, znanosti,
               izobraževanja, kulture. Zato sem prepričan, da mora RTV Slovenija ostati javni zavod
               z okrepljenim nadzorom ustanovitelja in strokovno samostojnega brez političnega
               vpliva na vsebino programov in z večjim vplivom uporabnikov. Predlaganega statusnega
               preoblikovanja v finančno, samostojno, komercialno družbo, ki bi jo državljani
               obvezno financirali, organi družbe pa bi lahko sebi večali dohodke s tržno
               dejavnostjo, ne bi smeli dovoliti. Ureditve, ki spreminja javno dejavnostjo v
               komercialno gospodarsko družbo sui generis, ne sprejemam. Kritičen sem do modela
               finančne avtonomije uprav, ki jih oddaljujemo od vpliva ustanovitelja, predvsem pa od
               vpliva uporabnikov, gledalcev, javnosti. Z avtonomijo si bodo uprava zavoda in
               nadzorni sveti, ki bodo nadzirali in dodeljevali te odstotke deležev, še povečali
               možnost prostega avtonomnega polaščanja, razpolaganja z družbenimi sredstvi,
               omogočena bo tudi netransparentnost poslovanja, kljub vsem deklarativnim varovalkam.
               Torej, poslovanja, ki ga poznamo povsod tam, kjer se mešata javna in tržna dejavnost.
               Pridobitna dejavnost se bo v obliki nagrad prelivala v zasebne žepe, kljub omejitvam,
               ampak smo tudi znali izračunati, kako bo to potekalo. Izvajala se bo z javnimi
               sredstvi, na javnih objektih, s pomočjo javne opreme, z javnimi sredstvi, to so
               naročnine. Sporne so nagrade izvajalcem, ki so že tako ali tako plačani za svoje
               delo.</p>
               <p>Ne nasprotujem pa, da se določene storitve in produkti, tukaj je tudi jedro
               nesporazuma, ne nasprotujem, da so določeni produkti plačljivi in se s pridobljenimi
               sredstvi izboljša finančno stanje zavoda. Torej, ne nasprotujem stimulacijam za dobro
               opravljeno delo v vseh segmentih izvajanja javne dejavnosti, nasprotujem pa, da se
               izplačevanje nagrad, ki bi izhajale iz višine dobička tržne dejavnosti, preliva v
               zasebne žepe.</p>
               <p>Odstop od statusa javnega zavoda v novo tako imenovano posebno ureditev sui generis
               postavlja pod vprašaj tudi status zaposlenih. Pridružujem se stališčem Sindikata
               javne uprave, da se ta status povrne v to obliko, kot je bil. Sedaj tudi razumem, kaj
               so v poglavjih o avtonomiji pred volitvami mislili predlagalci s to avtonomijo in
               modernizacijo.</p>
               <p>Nekaj drugega kot finančna avtonomija je strokovna avtonomija, ki jo bom večno
               podpiral tudi v tem zakonu.</p>
            </sp>
            <sp xml:id="SDZ5-Redna-20-2010-09-21.sp119">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Besedo ima dr. Stojan Pelko, državni sekretar.</p>
               <p>Izvolite.</p>
            </sp>
            <sp xml:id="SDZ5-Redna-20-2010-09-21.sp120">

               <speaker>DR. STOJAN PELKO:</speaker>

               <p>Hvala.</p>
               <p>Najnatančnejši odgovor poslancu Magajni je po mojem mnenju četrti odstavek 2. člena:
               "Edini ustanovitelj in lastnik RTV Slovenija je Republika Slovenija. Dolžnost
               ustanovitelja je zagotoviti strokovno in uredniško neodvisnost RTV Slovenije,
               primerno financiranje in ustrezno ureditev, ki je podlaga za pridobivanje sredstev za
               izvajanje javne službe ob spoštovanju finančne stabilnosti virov financiranja RTV
               Slovenija."</p>
               <p>Poslancu Zornu pa dolgujem nekoliko podrobnejši odgovor. Ravno zaradi tega, ker je
               RTV Slovenija tako specifična organizacija, zahteva tudi specifično pravno ureditev.
               Celo novi zakon o negospodarskih javnih službah, ki je šele v pripravi, nima vseh
               ustreznih rešitev, recimo, nima rešitve za neodvisni položaj sveta, za ravnanje s
               premoženjem, za odgovornost članov uprave, ki je bolj koorporativna. Zato je bila kot
               posledica dolge strokovne razprave edina prava rešitev tak lex specialis. Nasilno
               pokrivanje drugačnih oblik delovanja in poslovanja s formo javnega zavoda bi
               preprosto zgolj prikrivalo dejansko stanje in vodilo v nepreglednost. Zato
               pripravljavci trdimo, da javni zavod ni primerna pravna oblika za prihodnji razvoj
               RTV Slovenije, ker zaradi obsega in različnih obveznost tako v okviru javne službe
               kot pri nastopanju na trgu nastajajo situacije, ki preprosto onemogočajo vodstvu
               hitro ukrepanje in otežujejo nadzor ustanovitelju. Posebna statusna oblika pomeni
               bolj transparentno delovanje, kjer so vse ključne finančne transakcije v zakonu
               precizirane. Dejavnosti, ki imajo finančne posledice so predpisane, vse oblike so
               normirane. Posebej pa se izpostavlja odgovornost poslovodnih in nadzornih struktur.
               Zato ima za nas ta zakon dva temeljna stebra. Po eni strani z višino prispevka
               prinaša večjo avtonomijo, po drugi strani pa prinaša večjo odgovornost uprave ravno
               za tisto, kar je bilo omenjeno iz ust obeh poslancev, torej za javno službo, za
               kulturne, izobraževalne in podobne vsebine, ki morajo biti pretežni del programa, in
               za to uprava odgovarja s svojim mandatom. In še, ni nevarnosti za pravno praznino
               oziroma nemožnost vpisa v sodni register, kar omenjate v predlogu amandmaja, saj je
               vpis zagotovljen tako s tem zakonom kot z Zakonom o sodnem registru.</p>
               <p>In morda samo še, ker je bilo ponovno omenjeno vprašanje izstopa iz sistema javnih
               uslužbencev; večina dikcije 57. člena je bila dokazljivo zapisana glede na predlog
               strani sindikalne pogajalske skupine. Tisti temeljni konceptualni namen, da pa seveda
               dolgoročno pride do izstopa iz sistema javnih uslužbencev, pa predlagatelj ni mogel
               kar tako požreti. Hvala.</p>
            </sp>
            <sp xml:id="SDZ5-Redna-20-2010-09-21.sp121">

               <speaker>PODPREDSEDNIK MIRAN POTRČ:</speaker>

               <p>Hvala lepa.</p>
               <p>Želi k 2. členu še? Odpiram čas za prijavo k razpravi. Besedo ima gospod László
               Göncz.</p>
               <p>Izvolite. <title>LÁSZLÓ GÖNCZ:</title> Hvala lepa za besedo, gospod podpredsednik.
               Spoštovani gospod državni sekretar s sodelavcema, spoštovane kolegice in kolegi!</p>
               <p>Uvodoma naj povem, da sicer amandmaja, ki je predlagan k 2. členu, ne bom podprl,
               vendar to iz načelnih in ne iz vsebinskih razlogov.</p>
               <p>Vse, kar je bilo povedano, v zvezi z nejasnostmi statusa, je bilo v preteklih meseci
               in tednih velikokrat obelodanjeno in k temu tako rekoč nimamo kaj dodati. Kljub temu,
               da sprejemam razlago gospoda državnega sekretarja, da je z ene strani avtonomija
               tisto, kar je s tem doseženo, z druge strani pa odgovornost uprave, je tudi nekakšen
               odgovor na morebitne nejasnosti in odprta vprašanja. Vendar jaz sem tukaj v dvomih in
               smatram, da kar se avtonomije tiče, seveda sprejemam, kar se pa odgovornosti uprave,
               nisem prepričan, da bo zmogla tovrstna vprašanja, ki se bodo lahko tukaj kot
               konfliktne situacije in pa problemi pojavljali. Torej skratka, kar se tega prvega
               odstavka tiče, bi bil dosti bolj vesel, če bi bila ta ustanova tudi naprej javni
               zavod v klasičnem pomenu besede, vendar pač temu ni tako. Ampak načelni problem, moj,
               je predvsem povezan s petim odstavkom istega člena, in sicer ta vsebina je bila tudi
               že omenjena predvsem na Odboru za kulturo, šolstvo, šport in mladino, in sicer gre za
               uvajanje neke nove kategorije narodni in etnični skupnosti. Jaz nočem biti slabo
               razumljen, torej v nikakršnem smislu kot pripadnik in pa tudi kot poslanec neke druge
               narodne skupnosti nimam nikakršnih zadržkov in pa nikakršne teženj zoper kogarkoli,
               še najmanj proti katerikoli narodni skupnosti, vendar menim, da s tem, ko se uvaja
               neka nova kategorija, ko v besedilu naštejemo tiste pripadnike narodnosti, ki spadajo
               k skupinam iz nekdanjih jugoslovanskih republik, prinašamo neki presedan, ki bo
               verjetno deležen tudi razprave in pa tretmaja na drugih področjih, tudi na področju
               drugih zakonov. Torej s tega vidika menim, da morda ni ta zakon najboljše mesto, kjer
               se naj ta termin prvič uporablja. Ampak kakor koli, kot sem povedal, iz načelnih
               razlogov ne bom glasoval proti takšnim rešitvam, ne da bi bilo v kakršnemkoli smislu
               napak razumljeno takšno početje. Zato smatram, da je tej dilemi verjetno potrebna
               tudi tehtnejša razlaga kje drugje, ampak se ne bom zdaj spuščal.</p>
               <p>Skratka pri tem 3. členu omenjam zgolj še, če sem že kot pripombo omenil ta svoj
               razmislek, tudi stališče sedanjega vodstva RTV, ki je tudi do tega predloga oziroma
               do te rešitve izrekel določene dvome in pa vprašanja. Nedvomno se s tem uvaja neki
               presedan, ampak kakorkoli, kot sem že poudaril, ravno zaradi tega, kar sem tudi
               poudaril na Odboru za kulturo, da neka druga narodna skupnost naj ne oporeka
               nikakršnih pravic tretji ali pa četrti narodni skupnosti, ne bom mogel podpreti tega
               amandmaja.</p>
               <p>Sicer smatram, da je bilo morda tukaj, predvsem pri 1. členu, nekaj rezerve, kar se
               ni izkoristilo v dovoljšni meri v razpravi in pa v iskanju rešitve. Sicer moram
               povedati , da je ta vsebina pri ostalih vprašanjih v primerjavi s prvotnim besedilom
               v veliki meri popravljena in marsikje prinaša res dobre rezultate, vendar pri teh
               dveh vsebinah ostajam v dilemi. Ampak, kot sem že rekel, glasoval bom pa tako, kot
               bom glasoval. Hvala.</p>
            </sp>
            <sp xml:id="SDZ5-Redna-20-2010-09-21.sp122">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Kumer, izvolite.</p>
            </sp>
            <sp xml:id="SDZ5-Redna-20-2010-09-21.sp123">

               <speaker>DUŠAN KUMER:</speaker>

               <p>Hvala za besedo gospod podpredsednik. Spoštovane kolegice in kolegi, spoštovani
               državni sekretar s sodelavci!</p>
               <p>Bom tako rekel, jaz tudi ne podpiram tega amandmaja, ki je vložen, in sem pristaš te
               lex specialis rešitve, ki je zapisana v predlogu zakona. Zakaj? Zato, ker mislim, da
               je usoda javnega interesa, ki je pri teh naših družbenih spremembah in preobrazbah v
               temu trenutku zajela tudi, ker diskutiramo v RTV hiši, tudi to institucijo. Sam
               namreč osebno menim, da sam zapisan javni interes kot status ne pomeni nič in ne
               pomeni v vsebinskem in načinu dela kakšnih velikih sprememb oziroma da je zagotovljen
               javni interes. Zato seveda v pod tonu tega lex specialisa, ko beremo naprej to
               izvedenko, je seveda dovolj podkrepljeno in argumentirano, da se ta javni interes v
               takšni hiši lahko tudi uveljavlja. In sicer edini lastnik in ustanovitelj je
               Republika Slovenija.</p>
               <p>Naprej, če je vprašanje glede zasebnega in javnega, tudi sredstva iz nekaterih stvari
               se morajo uporabiti za javne službe.</p>
               <p>In nenazadnje, kar je najbolj pomembno, če v vsebinskem ne bo dovolj zagotovljenega
               večinski delež pri kulturnih, informativnih – in tam so naštete še druge dejavnosti
               –, potem seveda svet zavoda začne postopek za razrešitev uprave same institucije, ker
               ne uveljavlja tega javnega interesa, o katerem danes govorimo. Ali, da povem s
               svojimi besedami, javni interes se tudi v tej diskusiji uporablja za to neka dodana
               vrednost zasebnim interesom, ki vsaki inštituciji pri vsakem delu funkcionirajo. Tu
               so skozi ta lex specialis tudi nekako omejeni in usmerjeni, tako mislim, da je to na
               nek način prava smer. Gre za javno-zasebno partnerstvo, kjer pa seveda ni kapitalskih
               deležev, ampak je v vsebinskem smislu opredeljeno. Mislim, da je rešitev res
               inovativna v tem trenutku za te razmere pri nas, ampak mislim, da je v tem trenutku
               dobra rešitev.</p>
            </sp>
            <sp xml:id="SDZ5-Redna-20-2010-09-21.sp124">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zorn.</p>
            </sp>
            <sp xml:id="SDZ5-Redna-20-2010-09-21.sp125">

               <speaker>ALEKSANDER ZORN:</speaker>

               <p>Hvala lepa.</p>
               <p>Moram opozoriti še na nekaj vidikov. Namreč, ne gre več za javni interes, ampak gre
               tudi za gospodarski pri tem preoblikovanju zakona in pri tej novi družbi. Ker je to
               pač družba sui generis oziroma je nekaj, kar je neeksistentno v našem pravnem
               sistemu, se bojim, da bi bil ta hibrid sploh opravilno sposoben na začetku, dokler ne
               spremenimo zakonodaje, in to mnogo zakonov.</p>
               <p>Povem vam še nekaj. Nisem hotel tega odpirati, ampak na to smo pozabili, se pa vrača.
               To je naročnina. Takrat, ko je bila predstavljena prva oblika zakona, je bila
               sprememba v tem, da se je javni zavod preoblikoval v delniško družbo. Postalo je
               jasno, da delniška družba ne more kar tako pobirati naročnine vsakemu prebivalcu, ki
               ima elektriko. To je bilo nemogoče. To je bilo jasno vsem. Zato smo tudi rekli, da
               bomo zahtevali najvišjo presojo. Ampak sedaj je podobno. Namreč, to je vendarle tudi
               gospodarska družba. In zakaj bi lahko katerakoli gospodarske družba pobirala
               naročnino pri nas od vsakega, ki ima elektriko. Prosim. Kaj če sprožimo spor s tem v
               zvezi? Kaj če povprašamo Ustavno sodišče, na primer, ali je to mogoče? Zakaj bi, na
               primer, če jemljem to osebno, meni neka polgospodarska družba hotela vsakič, ker imam
               elektriko, zaračunavati svoje vsebine, ko ji lahko rečem: "Povečajte profit, živite
               sami, saj zato ste tudi gospodarska družba." To se spet odpira, pozabili ste na to.
               In s tem, ko ste delniško družbo zamenjali za nekakšen hibrid, tega niste izbrisali.
               To bo spet prišlo. Hvala lepa.</p>
            </sp>
            <sp xml:id="SDZ5-Redna-20-2010-09-21.sp126">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Franco Juri.</p>
            </sp>
            <sp xml:id="SDZ5-Redna-20-2010-09-21.sp127">

               <speaker>FRANCO JURI:</speaker>

               <p>Hvala, gospod podpredsednik. Državni sekretar, kolegice in kolegi!</p>
               <p>Idealnih rešitev ni nikoli. Tudi sam sem se odzval pred prvim predlogom, da bi RTV
               preoblikovali v gospodarsko družbo. To se mi je zdel tak preobrat, kjer dejansko bi
               bil javni interes nekje v ozadju. Po drugi strani smo se vsi zavedali, da status,
               kakršen je tisti, ki ga imamo po sedaj veljavni zakonodaji, ne ustreza dejanskim
               razmeram. Dejstvo je, da, če zelo poenostavimo in preprosto lahko opišemo situacijo v
               RTV-ju, že nekaj desetletij se izvajajo komercialne dejavnosti na črno, ker javni
               zavod pravzaprav ne bi smel dovoliti tistega, kar status sui generis, ki ga ponuja
               ta, imenujmo ga kompromisni predlog, urejuje, prejšnji status pa seveda ponuja tudi
               komercialne vsebine na zelo zelo sporen način. Samo za to gre.</p>
               <p>Razumel sem predlog Vlade kot predlog najprej priznanja nekih dejstev, drugič
               ureditve teh dejstev, torej kot bolj transparentno organiziranje notranjega ustroja
               RTV-ja, kjer bo jasno, komu ali čemu pripada komercialna dejavnost, in ta bo vsekakor
               vedno obstajala in bo tudi koristna, bo koristila zavodu, bo koristila tudi delavcem,
               bo koristila navsezadnje tudi kvaliteti, kajti ne bosta se več prepletali, kot sta se
               prepletali sedaj, komercialna dejavnost in dejavnost, ki jo lahko opisujemo kot
               dejavnost javnega interesa – tistega, kar bi moral javni zavod ponuditi. In prav
               zaradi te potrebe po točni razmejitvi teh dveh sfer znotraj istega okvira mislim, da
               je ta predlog dober. Ni idealen, ker kot vidimo, sproža spet razprave, sume, češ da
               se pripravlja privatizacija; jaz pa tukaj ne vidim nobenih možnosti privatizacije.
               Mislim, da je lastnik in ustanovitelj tega zavoda, gre za samostojno pravno osebo,
               izključno država Republika Slovenija. Če bi sam sumil in bi videl tukaj možnosti
               razgradnje tega sistema v smislu njegove privatizacije, seveda tega ne bi podprl.
               Ampak tega ni videti. Ni videti, medtem ko je jasen namen organiziranja nečesa, kar
               pravzaprav že deluje in že obstaja.</p>
               <p>Sam sem tudi nekaj let sodeloval z RTV-jem, poznam določeno problematiko. Koprska
               televizija je nastala in je ljubljanski televiziji leta in leta nudila sadove
               izrazito komercialne dejavnosti. In če bi bili dosledni, bi rekli, da je bilo vse to
               na črno izpeljano, pa ni bilo. Brez tega seveda niti RTV Slovenija ne bi bila to, kar
               je danes. Zdaj gre samo za to, da stvari nekje smiselno osmislimo, tudi pravno, in
               zato tega amandmaja kljub dobrim namenom, ki zvenijo zelo lepo, češ, tukaj branimo
               javni zavod, javni interes – s kolegom Magajno se po navadi skoraj v vsem strinjava,
               pri tem vprašanju morda, ker izhajajo tudi iz nekaterih konkretnih izkušenj, pa
               ne.</p>
               <p>Tako tega amandmaja ne bom podprl, bom pa podprl rešitev, ki jo ponuja Vlada.
               Hvala.</p>
            </sp>
            <sp xml:id="SDZ5-Redna-20-2010-09-21.sp128">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Magajna.</p>
            </sp>
            <sp xml:id="SDZ5-Redna-20-2010-09-21.sp129">

               <speaker>ANDREJ MAGAJNA:</speaker>

               <p>Pravzaprav sem se želel že k repliki javiti, pa vseeno bo to kot neke vrste del
               razprave.</p>
               <p>Glede varovalke, ki je bila tudi danes navedena, določila, da je edini lastnik
               država. Ta amandma smo tudi vložili mi trije poslanci s kolegico Julijano Bizjak
               Mlakar in gospodom Francijem Žnidaršičem in hvala bogu je bil ta amandma sprejet, ki
               je zelo pomemben. Vendar pri podrobnem branju in interpretacijah sem še vedno
               prepričan, da bo prišlo v določeni meri do komercializacije in tudi privatizacije,
               sicer po delih, na omejen način, ampak dolgoročno tudi do privatizacije RTV-ja in
               posledično tudi drugih javnih zavodov.</p>
               <p>Pravzaprav sem se želel oglasiti okoli statusa javnih uslužbencev. Zelo pomenljivo se
               mi zdi mnenje predsednika pogajalske skupine sindikatov javnega sektorja gospoda
               Janeza Posedija, ki je povedal stališče, da, kdo je in kdo ni javni uslužbenec, ne
               more biti predmet tega zakona. Pravzaprav bi morali to urediti z nekim krovnim
               zakonom. O takem statusu ne more določati nek področni zakon. In potem bi bil ta
               področni zakon potem vodilo za vse ostale druge zavode. Mi bi morali imeti najprej
               krovni zakon, kjer bi se te statusne dileme okoli tega, kdo je lahko javni uslužbenec
               in kdo ne, tam reševale. To je zelo pomembno.</p>
               <p>Pri statusu pa smo nekako kar obšli same novinarje. Večina novinarjev je proti temu.
               Večina novinarjev se zavzema za to, da RTV Slovenija še naprej ohrani status javnega
               zavoda, zaposleni v njem pa ohranijo status javnih uslužbencev. To kaže tudi izid
               ankete, ki jo je med novinarji zavoda med 8. in 10. junijem izvedla koordinacija
               novinarskih sindikatov. Ta združuje 8 reprezentativnih sindikatov. Anketa je
               pokazala, da preoblikovanje RTV Slovenije v samostojno pravno osebo javnega prava
               posebnega kulturnega in nacionalnega pomena, kot je določeno v predlogu, podpira 22,9
               %, nasprotuje pa mu 77,71 % vprašanih novinarjev. Predlog, po katerem zaposleni na
               zavodu ne bi bili več javni uslužbenci, je podprlo 33,12 % anketiranih, proti pa jih
               je bilo 66,88 %.</p>
            </sp>
            <sp xml:id="SDZ5-Redna-20-2010-09-21.sp130">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Pelko, ste se želeli javiti k besedi? Če želite, imate besedo. Izvolite.</p>
            </sp>
            <sp xml:id="SDZ5-Redna-20-2010-09-21.sp131">

               <speaker>DR. STOJAN PELKO:</speaker>

               <p>Rad bi samo pojasnil morebitna nerazumevanja, ker je bilo večkrat omenjena
               gospodarska družba. Ne gre za gospodarsko družbo. Gre za pravno osebo javnega prava
               in ker so gospodarske družbe pravne osebe zasebnega prava. Tudi zato so v primerih,
               ki jih ta zakon ne ureja, uporablja zakonodaja, ki velja za zavode, ne za gospodarske
               družbe. Tisti del iz zakona o gospodarskih družbah, ki smo ga uporabili kot prednost
               za naš zakon, pa je osebna premoženjska odgovornost članov organov RTV Slovenije.
               Hvala.</p>
            </sp>
            <sp xml:id="SDZ5-Redna-20-2010-09-21.sp132">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Rožej.</p>
            </sp>
            <sp xml:id="SDZ5-Redna-20-2010-09-21.sp133">

               <speaker>VITO ROŽEJ:</speaker>

               <p>Hvala lepa za besedo, predsedujoči.</p>
               <p>Daleč od resnice je, da je takšna sui generis oblika redkost in posebnost in da takih
               v Sloveniji ne poznamo, kar je bilo tudi na začetku debate slišati. Mi imamo kup
               institucij, ki pravzaprav zelo tvorno sodelujejo pri vseh funkcijah, ki jih država
               mora imeti, ki so oblike sui generis. Taka je, denimo, Študentska organizacija
               Slovenije, Fiho, Organizacija za financiranje invalidskih in humanitarnih
               organizacij, Fundacija za financiranje športnih organizacij in če smo čisto pošteni,
               je pravzaprav taka sui generis oblika tudi zavarovalnica Vzajemna, ker je pač edina
               vzajemna zavarovalnica. V zakonu sicer ne piše, da gre za zakon o vzajemni, ampak je
               pač ta edina, torej je de facto to.</p>
               <p>In kaj nas izkušnje učijo? Da ravno tam, kjer so te sui generis oblike premalo
               določene, tam je prostor za špekulacije. Vsaj pri želji po lastninjenju Vzajemne sem
               jaz take iniciative videl in je bilo treba jasno povedati, da je Vzajemna kot sui
               generis oblika, nikakršna gospodarska družba ni, ampak je bolj podobna društvu,
               društva se pa pač ne da privatizirati. Enako je bilo tudi tukaj ravnokar rečeno s
               strani državnega sekretarja, da gre za sui generis obliko, ki uporablja kakšne
               rešitve, ki jih poznajo v gospodarskih družbah, da pa je še vedno bolj podobna
               zavodu, tako so vse te skrbi odveč.</p>
               <p>Rečeno je bilo že tudi, da je ta zavod že do zdaj imel neke dejavnosti, ki pravzaprav
               jih ne bi smel vršiti, pa smo vsi mižali na eno ali pa na obe očesi. In zato da
               vpeljujemo neke principe, ki veljajo v gospodarskih družbah, je to kvečjemu dobro. Če
               temu nasprotujemo –.in tisti, ki želite spremeniti obliko spet nazaj v zavod in
               obenem mislim, da tudi ste za to, da bi ta zavod moral spoštovati vse zakonske
               omejitve, ki obstajajo, morate tudi jasno povedati, to pomeni, da boste, dragi
               državljani in državljanke, odjemalci in odjemalke električne energije, plačevali
               dvakrat višjo naročnino, če boste želeli imeti enak program. Ne da se ponovno
               naplahtati ljudi in reči, cenejši in boljši program bo, če boste glasovali za naše
               zakonske predloge. To seveda ni res! Pri tem spreminjanju in opozarjanju na to, na
               kakšne zakonske čeri lahko taka sui generis oblika naleti, seveda ne bi bilo odveč
               eno osnovno pravno znanje, da so posebni zakoni, se pravi lex specialis, kot je
               kolega Kumer že rekel, tisti, ki bodo to področje urejali, čeprav zakon o javnih
               uslužbencih, kot je kolega Zorn rekel, med te, ki so javni uslužbenci, prišteva tudi,
               denimo, uslužbence na Radioteleviziji, ampak ker delamo lex specialis za to področje,
               teh težav bržčas ne bo. Če so se lahko vpisale Vzajemna, Fiho, Študentska
               organizacija in še kdo drug, potem se bo najbrž tudi RTV Slovenija v tej novi
               obliki.</p>
               <p>Kar se pa tiče samega statusa uslužbencev na televiziji, je zanimivo – vsaj zame
               zanimivo in moram reči, da tudi kot nekdanjega odgovornega urednika Radia študent –
               in presenetljivo, da se mnenje neodvisnih novinarjev lahko v letu, dveh, treh tako
               hitro spremeni, kar se tiče tega, ali želijo biti javni uslužbenci ali ne želijo biti
               javni uslužbenci. Bojim se pa, da ima to opraviti tudi s spremembo plačnega sistema, ki je tem javnim
               uslužbencem na Radioteleviziji dvignil plačo v tem vmesnem obdobju. Jaz bi pa seveda
               želel, da višina plače ne bi bile edino merilo pri tem, kako se neodvisni novinar
               odloči za to, ali želi biti javni, torej vladni uslužbenec, ali želi biti samostojen
               pri svojem delu. In tukaj vidim to avtonomijo. Z istim razlogom se je na oboru tudi
               tretji parlamentarni program vrnil nazaj pod okrilje Radiotelevizija Slovenija z
               istim temeljnim demokratičnim razmislekom, da novinarji morajo, če želijo neodvisno
               poročati o našem delu, to početi ne tako, kot da so pravzaprav uslužbenci Državnega
               zbora ali pa, če hočete, uslužbenci Vlade Republike Slovenije, kar seveda posledično
               v resnici bi bili. Vlada Republike Slovenije je tista, ki ta temeljna plačna razmerja
               javnih uslužbencev določa, v parlamentu jih potrjujemo, tudi televizijski novinarji
               so med njimi, in bi bili deležni enake usode kot vsi javni uslužbenci. Kako bodo
               potem sploh lahko objektivno poročali o našem delu, da se bodo ljudje lahko odločali,
               kdo izmed nas ima prav in kdo ne!</p>
               <p>Zaradi tega njihovega novinarskega poslanstva je Radiotelevizija Slovenija tako
               drugačen, pa bom v narekovajih rekel, javni zavod od ostalih javnih zavodov. Zato je
               njegovo delo tako pomembno, da si zasluži lex specialis. Zato je pravna oblika sui
               generis. Ne glede na to, kakšne predstave se bodo odvijale v ljubljanski Drami ali pa
               v mariborskem gledališču, bo politična klima zaradi tega malo ali pa nič drugačna v
               državi. Bo pa politična klima zelo drugačna glede na to, ali bo nacionalna televizija
               poročala o določenih dogodkih, o politiki tako ali drugače. Zato je RTV Slovenija
               drugačni javni zavod od ostalih javnih zavodov. Zato mora imeti takšno statusno
               obliko, ki konec koncev niti, evropsko primerjalno gledano, ni takšna redkost.</p>
               <p>Zato te predlagane vrnitve v preteklo stanje ne bom podprl, tako kot tudi ne bi
               podprl kakšne druge vrnitve v preteklo stanje, ki se v Državnem zboru predlagajo
               predvsem s strani tistih, ki deklarativno vedno ponavljajo, da se ne želijo vračati v
               preteklo stanje, ker da so sami tisti, ki so to državo izvlekli iz preteklega
               stanja.</p>
            </sp>
            <sp xml:id="SDZ5-Redna-20-2010-09-21.sp134">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospa Potrata.</p>
            </sp>
            <sp xml:id="SDZ5-Redna-20-2010-09-21.sp135">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>V prvi razpravi sem obrazložila argumente za zavračanje amandmaja Poslanske skupine
               SDS, ki se nanašajo na statusna vprašanja. Pri vsem tem naj samo še eno stvar rečem,
               da se je res od osnutka predloga zakona do predloga zakona in zdaj sprejetega zakona
               marsikakšna določba bistveno spremenila. Ampak želela bi si pa, da bi vsaj tisti
               zaposleni v javnem zavodu RTV, ki deluje še po veljavnem zakonu, vendar razumeli, da
               mi ne govorimo o takšnih statusnih vprašanjih, ki bi Radiotelevizijo Slovenije kakor
               koli povezovali z gospodarsko družbo. V eni od informativnih oddaj, ki je bila
               posvečena poročanju s seje odbora, z naše seje, je bilo govora ravno o tem, da bomo
               uredili ta vprašanja, kot da deluje RTV kot gospodarska družba. To ne drži!</p>
               <p>Zdaj, tisto, zaradi česar sem se pa še javila k besedi, je pa zvezano s predlogom
               iste poslanske skupine za dodani tretji odstavek; v dopolnjenem predlogu zakona je to
               drugi odstavek, v katerega smo s sprejetim amandmajem Poslanskega kluba LDS in naše
               poslanske skupine vpeljali poimensko navajanje predstavnikov narodov nekdanje države
               Jugoslavije, tistih, ki so bili konstitutivni narodi teh držav, po abecednem redu. Mi
               smo na odboru v dobršni meri – upam, da –, uspeli prepričati, zakaj je takšna določba
               in takšno navajanje potrebno z našega vidika. Zaradi tega, ker gre za sicer z ustavo
               zagotovljene individualne pravice, ki se na ravni kulturnih pravic in izobraževalnih
               pravic do neke mere že uresničujejo v Republiki Sloveniji, ni pa mogoče prezreti, da
               imajo pripadniki teh skupnosti tudi še nekatera druga pričakovanja, ki segajo
               tudi čez individualne pravice v smeri proti kolektivnim pravicam.</p>
               <p>Na to vprašanje nas opozarjajo poročila varuha človekovih pravic, nas opozarjajo
               poročila Parlamentarne skupščine Sveta Evrope, ki govore o tem, da ni nobenih
               strokovnih argumentov za razlikovanje med avtohtonimi in neavtohtonimi narodnimi
               skupnostmi. V dopolnjenem predlogu zakona menimo, da to slabost, ki jo je do zdaj
               naša zakonodaja kazala, odpravljamo, da je to prvi zakon, v katerem se te pravice na
               transparenten, na viden način uveljavljajo, in jaz predloga za črtanje nikakor ne
               morem podpreti. Dejstvo je, da je po popisu prebivalstva okoli 11 % prebivalstva
               Slovenije neslovenske narodnosti oziroma jih slovenščina ni materni jezik. Ne bom se
               sklicevala zdaj še na pismo o nameri na dolgo in na široko, ampak to so vse
               argumenti, zaradi katerih mislim, da moramo poskrbeti za takšno rešitev, ki ne
               nazadnje nas k njeni uveljaviti nenehno opozarja, kot rečeno, tudi poročilo varuha
               človekovih pravic. In se ne bojim ne tega, da bo morebiti še v kakšnem drugem zakonu
               mogoče tudi najti poimensko navajanje pripadnikov teh narodnih skupnosti, o katerih
               govorimo.</p>
               <p>Torej, takšne spremembe ne morem sprejeti, enako kot tudi ne vidim razloga, zakaj bi
               se morali črtati še zadnji trije odstavki veljavnega oziroma predloga 2. člena v
               dopolnjenem predlogu zakona. Če še razumem, da moti koga ta zadeva v zvezi z javnimi
               uslužbenci, pa bom samo še to rekla: ko smo umeščali novinarje v sistem javnih
               uslužbencev, je bil odpor silovit. Ko smo se pogovarjali o teh vprašanjih, tudi med
               zaposlenimi na RTV Slovenija, do enotne sodbe, do enotnega stališča nismo prišli. In
               mislim, da delajo veliko napako tisti, ki menijo, da so kar vsi po vrsti enakega
               stališča do teh vprašanj. Stališča so razpršena. Hvala.</p>
            </sp>
            <sp xml:id="SDZ5-Redna-20-2010-09-21.sp136">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes po razpravi, odpiram prijavo. Razpravljamo o 2. členu in amandmaju
               k temu členu.</p>
               <p>Gospa Jeraj, izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp137">

               <speaker>ALENKA JERAJ:</speaker>

               <p>Hvala za besedo.</p>
               <p>Podprla bom naš amandma, ki smo ga predlagali k 2. členu. Govoriti, da uvajamo neko
               novo specialno obliko za specialno organizacijo, je precej tako... Specialnih in
               specifičnih organizacij imamo v tej državi veliko in najbrž ne bomo začeli jutri
               izumljati variante, da bi za vsako nekaj ustrezalo, tako kot bi se nam zdelo. In ne
               glede na to, da je bilo izpostavljeno, da smo v javni razpravi o tem govorili in v
               nadaljevanju o tem govorili, je to lahko samo izgovor, ne pomeni pa, da je problem s
               tem rešen in da stvar ni problematična. Zame je stroka pravna stroka in pravniki so
               se izrekli o tem negativno, ne samo v Zakonodajno-pravni službi, pač pa tudi širše –
               v medijih smo lahko te stvari brali. Zato zame, ne glede na to, da je bila stvar
               obravnavna na javni razpravi in se je tam lahko vsakdo izrekel, da je bila
               obravnavana potem tudi na odborih – da je zdaj s tem vse pokrito in je vse O. K. in
               da lahko rečemo, da je vse strokovno in super, ker ni. Ne glede na opozorila mnogih
               in kljub temu da se je zakon v nekaterih stvareh spremenil, v nekaterih določbah se
               pa v tej ključni ni, in jaz mislim, da si bomo naredili več problemov kot pa koristi
               s tem načinom.</p>
               <p>Mi smo v amandmaju predlagali tudi spremembo tretjega odstavka, nekaj o tem je bilo
               že rečenega, torej da je treba posebno pozornost namenjati narodnim skupnostim iz
               nekdanje države Jugoslavije. Jaz razumem, da ti ljudje tu živijo, tudi mnogo drugih
               stvari smo – sama delam na kulturnem področju, spodbujamo njihovo kulturo, se
               vključujejo, imajo organizirana društva, sodelujejo na srečanjih in podobno, vendar
               pa ne vem, če je umestno, da v zakon zapišemo, da bomo posebno pozornost namenjali
               temu. Kajti, iz tega bo zagotovo sledilo, kako si to predstavljamo mi, ki smo to
               zapisali v zakon, kako pa si predstavljajo oni. In zagotovo si zadeve ne
               predstavljamo enako. Na odboru je bilo opozorjeno, da to pomeni uredništva srbskega
               programa ali programa za Srbe, ki živijo v Sloveniji, programe za Hrvate, ki živijo v
               Sloveniji, in podobno. In reči, da imajo ti ljudje pričakovanja – seveda jih imajo,
               saj jih imam tudi jaz in še marsikdo, pa to ne pomeni, da se mi bo vse tisto, kar
               pričakujem in si želim, tudi zgodilo. Najbrž bi morali biti tu le malo previdni, ker
               stvari niso povezane samo z denarjem, ampak tudi s tem, kar je povedal predstavnik
               madžarske manjšine. Mislim, da bi morali te stvari kljub vsemu bolje premisliti in ne
               kar nekaj zapisati v zakon, potem pa se bomo ukvarjali s posledicami. Koraki nazaj pa
               so po navadi zelo težki oziroma jih praktično ni.</p>
               <p>Glede na to, da že sam predlagatelj tega ni vključil v zakon in je bilo to sprejeto z
               amandmaji na odboru, sem še bolj prepričana, da stvar ni domišljena in premišljena
               tako, kot bi morala biti. Zato mislim, da je treba podpreti naš amandma k 2. členu,
               vključno s tretjim odstavkom.</p>
               <p>Seveda bom to podprla in ministrstvo, upam, da, ker pač vztrajate pri tem, da bomo
               ustvarili neko specifiko, ki "ne bo ne tič ne miš", da boste potem tudi odpravljali
               posledice takšne nedorečene zakonodaje. Ker potem pa vedno poslušamo, da smo poslanci
               sprejeli slabo zakonodajo in da naj zdaj rešujemo. Za vse je slaba zakonodaja kriva,
               ko se na koncu izkaže, da neke stvari niso bile dobro domišljene.</p>
            </sp>
            <sp xml:id="SDZ5-Redna-20-2010-09-21.sp138">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Grims, izvolite.</p>
            </sp>
            <sp xml:id="SDZ5-Redna-20-2010-09-21.sp139">

               <speaker>MAG. BRANKO GRIMS:</speaker>

               <p>Vsem prav lep pozdrav.</p>
               <p>Danes govorimo o mnogih zelo pomembnih stvareh, o zaposlenih, o ljudeh torej, o
               človeških usodah, in po drugi strani o ustavnih kategorijah. Kajti, gre za nacionalno
               radiotelevizijo, ki izpolnjuje dve pomembni poslanstvi. Eno je, da je to, kot smo to
               vedno radi rekli, hiša slovenske kulture, in drugo je, da izpolnjuje poslanstvo
               informiranja.</p>
               <p>Načelo pravice do informiranja izhaja iz same ustave, o tem ni nobenega dvoma, pa
               tudi iz mnogih aktov Evropske unije. Toda, to načelo je ustavnopravno izpolnjeno samo
               in edino, če je zagotovljen dejanski mnenjski pluralizem in je vsakomur, vsakemu
               prebivalcu, vsaki prebivalki Slovenije vsak trenutek dostopna informacija o
               katerikoli relevantni zadevi, povezani s katerimkoli delom našega družbenega
               življenja, osvetljena z različnih vrednostnih zornih kotov. In poudarjam – zlahka
               dosegljiva. Izgovarjati se samo na to, da je danes internet prost medij, kjer lahko
               preberemo vse, je premalo. Gre tudi za dosegljivost informacij, torej tudi za
               poslanstvo javne radiotelevizije. In to poslanstvo je v obeh svojih ključnih delih
               ogroženo prav v tem, kar tukaj zdaj vladajoča koalicija zagovarja. Do zdaj je javna
               radiotelevizija delovala kot javni zavod, kajti javni zavodi so postavljeni že po
               svoji definiciji, po svoji funkciji in organizaciji tako, da izpolnjujejo vse tiste
               zahteve, ki jih pred javno radiotelevizijo dejansko postavljamo, ko gre za
               organizacijsko-poslovni vidik tega vprašanja. Zdaj pa je tukaj postavljeno nekaj, kar
               ni javni zavod, kar niti ni normalna gospodarska družba, ampak je odvzeto od vsakega
               nekaj, kot se je tisti trenutek nekomu, ki je pisal ta zakon – in zato, mimogrede,
               potegnil nekaj 10 tisoč evrov – zdelo pametno. Ampak to v praksi ne bo funkcioniralo,
               kajti ne zadošča samo en zakon. Treba je vedeti, da vsaka določba o tem, ali je nekaj
               bodisi javni zavod bodisi normalna gospodarska družba, recimo, delniška družba,
               kakorkoli, potegne za seboj še cel kup drugih vprašanj; vprašanj, povezanih s sklopi
               druge zakonodaje, ki potem ureja vprašanje poslovanja, nadzora in tako naprej.</p>
               <p>V tem primeru bo to prosti lov in bojim se, prosti lov, povezan z veliko osebnimi
               interesi – domnevam tistih, ki so ta zakon pisali oziroma ga zagovarjajo, bodisi na
               ministrski bodisi na parlamentarni ravni. Kajti zaposleni, ki pa vedo, da gre tudi in
               predvsem za njihove lastne usode, pa so povsem enotni in zagovarjajo, da naj to
               ostane javni zavod. Taka je bila zahteva, gospe in gospodje, vseh reprezentativnih
               sindikatov RTV Slovenija, vključno z novinarskimi sindikati, s koordinacijo
               novinarskih sindikatov in z vsemi ostalimi relevantnimi sindikati zaposlenih.
               Mimogrede, na RTV Slovenija, to se prepogosto pozablja, ne delajo smo novinarji. Kje
               pa! Da program lahko steče v eter, skrbi več kot tisoč ljudi, medtem ko je novinarjev
               sorazmerno majhno število, če to med seboj primerjamo. Seveda pa potrebujemo oboje,
               zato da lahko potem javna radiotelevizija svoje poslanstvo v celoti izpolnjuje. Še
               enkrat povem: vsi relevantni sindikati, tudi po anketi okoli 70 % novinarjev, na
               katere se je ministrica manipulativno izgovarjala, zagovarjajo danes rešitev, da naj
               ostane RTV Slovenija javni zavod. Zato, ker se zavedajo, da bo v nasprotnem primeru
               preveč odprtih vprašanj. Nihče v tej razpravah ni znal jasno povedati, kako bo ta
               organizacija, ki je tukaj sui generis predlagana, v praksi funkcionirala. Ne bo javni
               zavod, ne bo gospodarska družba – kaj bo torej? Rdeča podmornica? Nihče ne zna
               povedati, kaj to v praksi je. Nihče ne zna povedati, kateri del katere zakonodaje bo
               v tistem trenutku veljal, ko bo treba sprejeti neko ustrezno odločitev. To bo v
               praksi delalo brez števila poslovnih težav in potem bodo imeli proste roke tisti, ki
               bodo v danem trenutku vzeli tisto, kar bo komu v danem trenutku všeč. In noben javni
               zavod, javno podjetje, javna institucija in še najmanj javna radiotelevizija ne bi
               smel poslovati na tak način. Stvari bi morali doreči zdavnaj prej, najprej na vladni
               ravni, kajti sramota je, da je Vlada predlagala tak zakon, nedorečen, podnormiran
               zakon, in šele potem bi lahko šli naprej.</p>
               <p>Kajti še nekaj je treba povedati: ta zakon, tudi s tem členom, prinaša tudi nove
               stroške. Ne gre samo za ta uredništva, kot se zdaj zanalašč, zato ker je to pač morda
               za koga predvolilno produktivno, prikazuje. Za ta uredništva, ki so tukaj našteta, za
               naštevanje, očitno jugo nostalgično, nekdanjih nekaterih jugoslovanskih narodov in
               narodnosti. Daleč od tega, da bi bili tukaj našteti vsi! Problem je, da bo to odprlo
               Pandorino skrinjico zaradi načela vprašanja enakosti pred zakonom. Do zdaj je zakon v
               poseben položaj postavljal italijansko in madžarsko narodno skupnost, ker je za to
               neposredna ustavna osnova. V sedaj veljavnem zakonu smo v prejšnjem mandatu, ko smo
               ga sprejemali, našli ustrezno rešitev tudi za romsko skupnost, ki je tudi navedena v
               slovenski ustavi, z neko določeno razliko in približno to smo upoštevali tudi v
               okviru zakona. Zdaj pa se v zakon daje tudi druge, nekatere se izrecno našteje,
               nekatere pa se izpusti. Kaj se bo v praksi zgodilo? Mi smo bili res nekoč del
               nekdanje jugoslovanske skupnosti in smo se iz nje izvili z zmago v vojni za
               Slovenijo. Pred tem, to se pa pozablja, smo bili pa tudi člani kakšne druge
               skupnosti, recimo, avstro-ogrske. Ampak, kar je pa ključno, gospe in gospodje, smo
               danes sestavni del Evropske unije. Že zaradi narave Evropske unije, zaradi svobodnega
               pretoka ljudi kot enega njenih ključnih načel, se pri nas povečuje število
               pripadnikov teh narodov, predvsem velikih evropskih narodov. In kaj se bo zgodilo? Ko
               bodo oni prišli in bodo rekli, "poslušajte, mi želimo isti položaj, kot ga imajo
               sedaj pri vas ti, ti in ti". Ne boste verjeli! Akti Evropske unije izrecno
               prepovedujejo, da bi jih kdorkoli posamično ali kolektivno, kot narod postavljal v
               manj privilegiran oziroma deprivilegiran položaj proti nekomu izven Skupnosti ali
               znotraj Skupnosti med seboj. To se pravi, bodo a priori upravičeni do enakega
               položaja. In ta zakon bo potegnil v praksi za seboj, da se bodo ustanavljala nova
               uredništva in vsak naslednji, ki bo sprožil ustrezne postopke, bo imel tudi pravico
               do novega uredništva. S tem generirate številne nove stroške, brez da bi bilo vnaprej
               jasno, kaj naj bi vsa ta silna uredništva sploh producirala. Kajti, dejansko sem
               trdno prepričan, da je z vidika tistih, ki plačujemo RTV prispevek, popolnoma vseeno,
               katerega naroda ali narodnosti je nekdo. Vsi imamo pravico biti informirani o vseh na
               enak način, pa če so Avstrijci, Hrvatje, Srbi, Madžari, Italijani – do vseh moramo
               imeti enak vatel. To je ne samo nekaj, kar je že zapisano v slovenski ustavi, ki – še
               enkrat – govori o načelu enakosti pred zakonom, ampak izhaja tudi iz načel novinarske
               etike, saj gre za vprašanje enakopravnega, na osnovi ustreznih merljivih
               profesionalnih kriterijev merljivega poročanja in informiranja o vsem drugem, pa
               tudi, če želite, predvajanja različnih zabavnih vsebin različnih narodov. Vse spet na
               enakopravni osnovi, kjer mora biti seveda ključni kriterij kvaliteta tega, kar
               nacionalna radiotelevizija predvaja. Ali taka rešitev, kot jo vi zagovarjate, ki
               prinaša nove stroške, to zagotavlja? Zanesljivo ne, ker nekatere postavlja v drugačen
               položaj kot druge, brez da bi bila za to kakršnakoli ustavna osnova. Vsi, še enkrat
               poudarjam, zlasti pa vsi znotraj Evropske unije, ker nas k temu ne zapoveduje samo
               slovenska ustava, ampak tudi akt Evropske unije, bi morali biti v enakem položaju. Ko
               bo naslednji prišel izstavit račun, bom sam osebno za to, da se njegova zahteva
               podpre. Ali pa, gospe in gospodje, ustavite konje, dokler je še čas. Prenehajte s tem
               projektom, ki je vnaprej obsojen na sorazmerno kratko življenjsko dobo. Prvi
               naslednji, pa kdorkoli bo imel vlado, vi je zanesljivo ne boste več imeli glede na
               gospodarsko neuspešnost sedanje vlade, bo zanesljivo popravil ta zakon, zato ker bo v
               praksi povzročil številne probleme v poslovanju, nove stroške in ne bo funkcioniral,
               tako da bi v celoti izpolnjeval tisti dve poslanstvi javne radiotelevizije, o kateri
               sem govoril: kulturno in informativno poslanstvo.</p>
               <p>Seveda lahko to storite le na en način, da sprejmete amandma, s katerim sledimo
               zahtevi koordinacije novinarskih sindikatov RTV Slovenija, koordinaciji sindikatov
               vseh zaposlenih RTV Slovenija, Svetu delavcev RTV Slovenija, torej tistih, za katere
               v resnici gre. Predlagamo, da se spremeni določba tako, da se RTV ohrani kot javni
               zavod, da bodo torej pravila igre v celoti znana vnaprej, določljiva in poslovanje ne
               bo potekalo s številnimi neznankami in temu ustreznimi težavami kot pri varianti, ki
               jo pač zagovarjate v tem trenutku še vi.</p>
               <p>Drugo, kar je, da se vendar sledi načelu spoštovanja tudi slovenske ustave in načel
               Evropske unije o enakosti pred zakonom in da torej naštejemo posebej samo tiste, za
               katere je dejanska osnova v slovenski ustavi in jih torej že na ustavnopravni ravni
               postavljamo v poseben položaj. Vse ostale pa obravnavamo tako, kot narekuje Evropska
               unija in slovenska ustava, z enakim vatlom, z načelom enakosti pred zakonom.</p>
            </sp>
            <sp xml:id="SDZ5-Redna-20-2010-09-21.sp140">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Györek.</p>
            </sp>
            <sp xml:id="SDZ5-Redna-20-2010-09-21.sp141">

               <speaker>MIRAN GYÖREK:</speaker>

               <p>Hvala za besedo, gospod predsedujoči. Kolegice in kolegi!</p>
               <p>V razpravi bi se uvodoma omejil na 2. člen, ker imam občutek, da se vsi ne zavedamo
               prav pomena in teže vsebine tega člena oziroma njegove dikcije. Popolnoma se strinjam
               s predlaganimi amandmaji k temu členu. Oblika zakon sui generis za RTV Slovenija ni
               primerna, dejansko ni primerna, saj ta status ne zagotavlja večje neodvisnosti od
               politike in kapitalskega vpliva. To je v obrazložitvi povedano zelo jasno. Naj
               obrazložim še naprej. Na javni obravnavi v tej dvorani smo slišali številne pripombe,
               strokovne in laične, civilne javnosti, in ko smo dobili predlog tega zakona, smo
               videli dejansko, da je bilo bore malo upoštevano od tega.</p>
               <p>Naj omenim nekaj misli in stališč, ki so bile takrat izrečene od strokovne javnosti,
               od vodilnih na RTV Slovenija. Morda se boste še spomnili: zakonodajalec, natančneje
               Ministrstvo za kulturo, je takrat kot dejanski resorni upravitelj RTV Slovenija v
               vseh svojih izjavah in nastopih poudarjal, in poudarja še zmeraj, da v spremembah
               obstoječega zakona o javnem zavodu RTV zasleduje temeljni, osnovni cilj, to je večja
               neodvisnost javnega zavoda, večja avtonomija novinarskega dela in podobno. Ja, od
               koga le? Od politike, v vsakem primeru vladajoče! Torej, tiste, ki ima parlamentarno
               večino; tokrat ima ta, drugič bo imela druga.</p>
               <p>Že prve spremembe in dopolnitve obstoječega zakona so ta politični verbalizem
               dejansko popolnoma demantirale. Za poskus polne podreditve RTV Slovenija vladajoči
               politiki – v ozadju katerih je bila postavljena tako imenovana ekspertna skupina pri
               Ministrstvu za kulturo in, kot je bilo ugotovljeno, so sami člani te ekspertne
               skupine na koncu ugotovili, da so bili na nek način uporabljeni, če že ne
               zlorabljeni, saj dejansko na dokončno verzijo tega predloga zakona sploh niso imeli
               nobenega vpliva.</p>
               <p>Sam Predlog zakona o RTV statusno, in to je bistvo tega člena, spreminja dosedanji
               javni zavod, vendar ta status ni toliko pojasnjen, da ne bi bilo mogoče govoriti o
               neki statusno-organizacijski obliki, strukturi, ki ji težko najdemo primerjavo v
               obstoječem sistemu. Ali bolj natančno; gre prej za nek eksperiment, katerega poskusni
               zajčki ne bodo samo zaposleni na RTV Slovenija, ampak posledično tudi vsi tisti, ki
               jim je menda ta zakon namenjen, to je javnost v najširšem pomenu te besede.</p>
               <p>Z zamenjavo ali spremembo statusa zavoda s samostojno pravno osebo javnega prava, kot
               piše v osnutku, se ukinja dejansko del dosedanjega javnega sektorja, čeprav v
               nekaterih pomembnih elementih ta javni sektor tudi ohranja. Pa celo elemente delniške
               družbe, gospodarske družbe! V nekaterih primerih v celoti, v nekaterih pa le za čas
               nekakšnega prehodnega obdobja, kot je bilo večkrat povedano, če se spomnite.</p>
               <p>Kaj bo po tem prehodnem obdobju, pa ni znano. In to vnaša nemir med ustvarjalce
               radijskih in televizijskih programov, med zaposlene in tudi vprašanje, ali je to
               nujno in potrebno in kaj je namen. V prihodnje bi to zahtevalo dejansko temeljito
               obnovitev oziroma sploh začetek dobrega socialnega dialoga z reprezentativnimi
               sindikati. Se pravi, ponovno notranje odprtje zelo zahtevnih in tudi zelo konfliktnih
               vprašanj, ki so bila v dosedanjih dialogih včasih vendar tudi dokaj uspešno
               razrešena.</p>
               <p>Ob tem bi opozoril tudi na nekatere druge dileme, ki so jih predhodniki že povedali,
               in to je, če osnutek zakona podeljuje RTV Sloveniji poseben status sui generis, potem
               se lahko upravičeno sprašujemo, kako bo to v praksi funkcioniralo. Ravno predhodnik
               je to povedal! To kliče po možnosti konfliktov, ki bodo nastali, in seveda
               noveliranju zakona v prihodnje in to boste videli čez dve leti. Predsednik Računskega
               sodišča je sam opozoril, meni se zdi, da na eni televizijski oddaji nedolgo tega,
               spomladi, da ima okrog tega resne pomisleke. In če je on rekel, da ima resne
               pomisleke, potem že lahko predvidevate, kako resni pomisleki to dejansko so.</p>
               <p>RTV Slovenija sedaj deluje kot javni zavod, ki opravlja javno službo na kulturnem in
               medijskem področju. Njegov ustanovitelj je Vlada Republike Slovenije. RTV Slovenija
               pa je upravljavec določenega državnega premoženja. Ker bo RTV Slovenija še naprej
               opravljala javno službo in dejavnosti v javnem interesu, je treba preučiti tudi
               določbo drugega odstavka 67. člena Zakona o javnih financah. Ali je predlagatelj
               razmišljal o tem? Ta določa, da lahko država za takšno delovanje organizira
               premoženje v obliki javnih zavodov, javnih gospodarskih zavodov, javnih podjetij,
               javnih skladov in agencij. Javna podjetja se na podlagi Zakona o gospodarskih javnih
               službah organizirajo po zakonodaji, ki ureja gospodarske družbe, zato je tudi s tega
               vidika mnenje, da bi se pripravljavec zakona moral odločiti za eno od zakonsko možnih
               in naštetih statusnih oblik ter RTV Sloveniji tudi dati ustrezno zagotovitev,
               ustrezno pravno organizacijsko obliko.</p>
               <p>In da ne bom predolg. Iz vsega tega navedenega, kar je bilo do zdaj povedano, smo
               tudi v Slovenski nacionalni stranki prepričani, da obstoječa statusna oblika javnega
               zavoda omogoča, da RTV Slovenija dejansko dela transparentno, pa tudi ne nazadnje,
               tisti, ki smo malo bolje seznanjeni s poročili nadzornega sveta, tudi poslovanje RTV
               Slovenija je kar nekaj let že pozitivno. Zato dejansko, kot piše v obrazložitvi, ne
               vidim nobenega razloga za spreminjanje tega zakona v takšnem smislu, kot je bilo
               predloženo. Hvala.</p>
            </sp>
            <sp xml:id="SDZ5-Redna-20-2010-09-21.sp142">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Zorn, izvolite.</p>
            </sp>
            <sp xml:id="SDZ5-Redna-20-2010-09-21.sp143">

               <speaker>ALEKSANDER ZORN:</speaker>

               <p>Hvala lepa.</p>
               <p>Najprej naj povem, da gre tukaj za kar najbolj resne zadeve, kajti Televizija
               Slovenije je največji kulturni zavod v državi z 2 tisoč zaposlenimi in bo tak tudi
               ostal, kljub temu da ga zmanjšamo na pol, bo še zmeraj največji kulturni zavod. Se
               pravi, da govorimo o nečem, kar je izjemno pomembno za celotno državo in nemarna
               kretnja, obreganje ob tuje mnenje tukaj ne pride v poštev, kakor jo je gospod Rožej
               izrazil, glede na to, da je to mnenje pač tako, ki naj bo nazadnjaško oziroma imamo
               itak same sui generis, to so pa športna društva in take stvari. Športna društva in
               Vzajemna ne pobirajo od vsakega, ki ima elektriko, naročnine. To je izjemna
               institucija, ki seveda je državna institucija in zato gre za resne zadeve, kajti
               skušamo tukaj preprečiti, da bi prišlo do formalnopravnega kolapsa pri spremembi
               zakona. Če bo lahko to ta družba sploh delovala! Tega si, seveda, nisem jaz izmislil
               in nisem si izmislil niti sui generis niti karkoli s tem v zvezi, pač pa je na to
               opozorila zelo natančno Zakonodajno-pravna služba. Prebrati moram nekaj njihovih
               stavkov, ker so izjemno pomembni. Hkrati naj tudi povem, da je državni sekretar z
               Ministrstva za kulturo povedal, da bo šlo za prehodno obdobje. Temu prehodnemu
               obdobju pri nas pravimo tranzicija in vemo, kaj se v tranziciji dogaja. Šlo bo za
               konflikt interesov med gospodarskim in javnim, za hud konflikt na področju
               uredništev, na področju delavcev, na področju sindikatov, na področju opredelitve,
               kdo je gospodarski del tega javnega zavoda, kdo je kulturni del, kdo je uredniški
               del, kdo je vsebinski del. Konflikt interesov bo na vsem velikanskem zavodu.</p>
               <p>Ampak, poglejte, kaj je zapisala Zakonodajno-pravna služba in to mnenje delijo tudi
               drugi pravniki. Takole pravi: "Predlog zakona v prvem odstavku člena opredeljuje RTV
               Slovenijo kot samostojno pravno osebo javnega prava posebnega kulturnega in
               nacionalnega pomena. Zakonodajna-pravna služba ob tem izpostavlja vprašanje
               pravnosistemske skladnosti predlagane rešitve, s katero naj bi se za zagotavljanje
               vsebin, programov in storitev, ki so predmet javne službe, uvedla posebna, vendar
               statusno nedefinirana oblika, ki odstopa od vseh na pravnosistemski ravni predvidenih
               načinov zagotavljanja javnih služb bodisi da gre po vsebini za storitve in dejavnosti
               s področja negospodarskih ali gospodarskih javnih služb. S tem so povezana tudi
               vprašanja ustanovitve" – opozorili smo na to –, "izvajanje nalog ustanovitelja,
               organiziranosti in financiranja" – prosim vas –, "ki odstopajo od pravnosistemske
               ureditve, pri tem pa v pravni red za področje pravnih oseb javnega prava uvajajo
               povsem nove rešitve. Tudi sam način opredelitve, ki se z razliko od siceršnjih
               načinov poimenovanja drugih pravnih oseb javnega prava ne opira na nobeno od
               uveljavljenih statusnih oblik, ampak statusno obliko označuje s poudarjanjem
               kulturnega in nacionalnega pomena RTV Slovenija kot samostojne pravne osebe javnega
               prava, bistveno odstopa od že uveljavljenih opredelitev in ga kaže ponovno
               pretehtati, saj je po našem mnenju nedorečen." In naprej, "kot smo že opozorili,
               določba, da gre za pravno osebo javnega prava, po našem mnenju za jasno opredelitev
               statusa pravne osebe ne zadošča". Torej je stvar jasna! Tudi ne bo kar tako prestala
               pravne presoje. Takšna izrecna določba je sicer za njeno identifikacijo koristna,
               vendar sama po sebi niti ni nujna, saj je lastnost pravne osebe javnega prava
               predvsem stvar interpretacije in ocene, v kolikšni meri so v posameznem primeru
               poudarjeni elementi pravnega režima oseb javnega prava. Ampak, takole gre, med temi
               so na prvem mestu načini ustanovitve z javnopravnim aktom, javna narava funkcij
               oziroma delovanje, sredstva in način financiranja ter uporaba javnega prava pri
               notranjih in zunanjih razmerjih. Sredstva in način financiranja, slišali ste, to je
               naročnina in vse ostalo. To je tisti gospodarski profit in hkrati tisto, kar pač daje
               država oziroma Vlada, kakorkoli to imenujemo, temu velikanskemu kulturnemu javnemu
               zavodu, ki hoče biti malo gospodarska družba, malo pa ... In kar se tiče rešitev, ali
               je samo ta čista in da že itak ta javni zavod organizira in opravlja gospodarske
               storitve. Seveda je, celo vrsto služb bi lahko izločili iz njega in jih imenovali
               nekakšna gospodarska podružnica, vendar v celoti eksperimentirati s tem velikanskim
               javnim zavodom, največjim kulturnim, kar ga imamo, je tvegano. In napovedujem vam
               slabo.</p>
               <p>Hvala.</p>
            </sp>
            <sp xml:id="SDZ5-Redna-20-2010-09-21.sp144">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>K repliki se je javil gospod Rožej.</p>
            </sp>
            <sp xml:id="SDZ5-Redna-20-2010-09-21.sp145">

               <speaker>VITO ROŽEJ:</speaker>

               <p>Hvala za besedo.</p>
               <p>Sicer razumem, da lahko razmišljamo drugače, želel pa bi si, da se vsaj slišimo in da
               slišimo vsi isto – tisto, kar govorec izreče. Mene je pravzaprav groza, da
               podpredsednik Odbora za kulturo, šolstvo, šport in mladino ne razume, da Fundacija za
               šport ni športno društvo, ampak da je to fundacija, ki preko sredstev Loterije
               Slovenije in Športne loterije financira slovenski šport, ampak pač, v takšnih časih
               živimo, da so poslanci tudi lahko toliko razgledani na področju športa, kjer so
               podpredsedniki matičnega telesa.</p>
               <p>Vzajemna zavarovalnica ima 900 tisoč članov. To je približno takšno število, kot je
               tudi število odjemalcev elektrike. Trdim, da so bile moje primerjave popolnoma na
               mestu, vaša relativizacija njih pa popolnoma deplasirana. Tudi težko bom resno vzel
               svarilo pred pravnim kolapsom s strani človeka, ki ne loči med splošnim in posebnim
               pravnim predpisom in ne razume, da ima posebni pravni predpis prednost pred splošnim
               oziroma za nekoga, ki je domnevno klasično izobražen, naj povem še z latinskimi
               izrazi, lex specialis velja tudi če lex generalis kakšno stvar drugače ureja, ker je
               za to področje.</p>
               <p>Ker sem ravno pri besedi, bi še demantiral kolega Györeka, ki je rekel, da RTV
               Slovenija deluje kot javni zavod. To ni res. Deluje, kot mu je kdaj drago, včasih
               tako, včasih drugače, res pa, da zaenkrat je javni zavod, in ravno te spremembe
               zakonske, ki so pred nami, naj bi ti dve različni stvarnosti pravno in dejansko
               uskladili. Hvala.</p>
            </sp>
            <sp xml:id="SDZ5-Redna-20-2010-09-21.sp146">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes po razpravi, odpiram prijavo.</p>
               <p>Gospod Potrč, izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp147">

               <speaker>MIRAN POTRČ:</speaker>

               <p>Hvala lepa.</p>
               <p>Vesel sem, da imamo tretji program in neposredni prenos, da lahko spremljajo naše
               razprave, poslušalke in gledalci in gledalke, da ga bomo ohranili in to približno v
               enaki vsebini, tudi tega sem vesel.</p>
               <p>Rad bi spregovoril nekaj besed ali stavkov o našem predlogu, ki ga je matično delovno
               telo sprejelo, da se navedejo v zakon tudi pripadniki narodov bivše Jugoslavije. Kdor
               govori ob tem predlogu o jugo nostalgiji, ta se ne zaveda, da imamo že 20 let države,
               ki so nastajale na tleh bivše Jugoslavije, in da mi predlagamo poimenovanje tistih
               narodov, ki imajo danes svoje države – nikogar drugega.</p>
               <p>Drugič, pozablja in ne priznava, da so tudi ti predstavniki drugih narodov leta 1990
               in 1991 sodelovali v procesu osamosvojitve Slovenije, da so imeli pravico glasovanja
               na plebiscitu konec leta 1990 in da so na nek način soustvarjali samostojno in
               neodvisno Slovenijo. Ni res, da dajemo kakšne posebne pravice vizavi ustavnih
               kategorij Madžarov, Italijanov in Romov. Ti bodo svoje pravice, kakršne imajo,
               ohranili in prav bi bilo, da bi se potrudili, da jih tudi zares uresničujemo v
               praksi, ker tu in tam so problemi in je naša italijanska in madžarska manjšina, pa
               tudi Romi so nezadovoljni s tem, kako se stvari udejanjajo.</p>
               <p>Ni res, da Evropa kakorkoli meni in zahteva, da ne smemo uveljaviti v zakonu ali kje
               drugje posebne pravice tudi za pripadnike drugih narodov bivše Jugoslavije. Saj
               veste, nič novega ne bom povedal, če bom prebral zahteve, in to izrecne zahteve, ki
               jih imajo mednarodne organizacije za varstvo manjšine, ECRI in podobne, in ki
               predlagajo Sloveniji, da končno pokaže prijaznejši odnos do teh tako imenovanih
               novodobnih manjšin ali manjšin, ki niso zapisane v ustavi, ali predstavnikov narodov
               bivše Jugoslavije. Zato govoriti o tem, da je to ravnanje proti evropski praksi – je
               obratno – in jaz si samo ne bi želel, da bi se zaradi ozkosrčnosti nekaterih
               posameznikov in pogledov v strankah dogodilo tudi na tej točki kaj takšnega, kar se
               nam dogaja na mnogih točkah zdaj v zadnjih mesecih in letih, ko dobivamo od evropskih
               institucij opozorila, da v preteklosti z nekaterimi skupinami – ne bi jih želel
               imenovati, da ne sprožim nove razprave – nismo ravnali korektno.</p>
               <p>In končno naj povem, to je zahteva, ki jo pri nas v vsakem poročilu več ali manj
               postavlja varuh oziroma varuhinja človekovih pravic in na tej podlagi smo tudi v
               Državnem zboru že sprejemali ustrezne sklepe. Zato ne strašiti s tem, kaj se bo
               zgodilo, to je zahteva, ki jo izpolnjujemo na podlagi evropskih norm, to ne zahteva
               novih uredništev in velikih stroškov, zahteva ali predpostavlja pa, da bo sčasoma
               morda prišlo do tega, da bo enkrat mesečno po pol ure ali pa eno uro tudi morda
               program za te pripadnike posameznih narodov. Hvala lepa.</p>
            </sp>
            <sp xml:id="SDZ5-Redna-20-2010-09-21.sp148">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite? Imate besedo, izvolite, gospod državni sekretar.</p>
            </sp>
            <sp xml:id="SDZ5-Redna-20-2010-09-21.sp149">

               <speaker>DR. STOJAN PELKO:</speaker>

               <p>Predsedujoči!</p>
               <p>Poslanec Potrč mi je dal priložnost, da se samo hipno odzovem ravno na razpravo v
               zvezi s tem.</p>
               <p>Mislim, da je tudi gospod Grims omenil enakost pred zakonom in plačevanje prispevka
               in tudi to sta ravno dva argumenta za omembo vseh v drugem odstavku 2. člena, ki
               eksplicitno govori o zagotavljanju širokega nabora vsebin, programov in storitev.
               Vendar ne pozabite, da potem 3. člen v svojem drugem odstavku zelo natančno, prav
               lekarniško natančno, dela distinkcijo med nacionalnimi programi, regionalnimi
               programi, programi in programskimi vsebinami. To je zelo važen, bi rekel,
               poudarek.</p>
               <p>Očitek, za katerega mislim, da se ga k temu zakonu preprosto neupravičeno pripisuje,
               je domnevna nepremišljenost rešitev in njegova podnormiranost, po drugi strani se pa
               hkrati glorificira obstoječe stanje. Če bi bilo tako, potem našemu medijskemu
               inšpektorju ne bi bilo treba reagirati zaradi nespoštovanja oglaševalskih kvot,
               konkretno, recimo, v času nogometnega prvenstva. Če bi bilo tako, obstoječi nadzorni
               svet ne bi moral reagirati pri poskusu delitev nagrad v zvezi s tem. Če bi bilo tako,
               da je obstoječi zakon vse v redu uredil, potem ne bi bilo takšnih zagat s samimi
               postopki imenovanja direktorja. Ko pa sprašujete, in ko ste nekoliko kasneje prišli,
               še enkrat posebej poudarjam, zavajanje z gospodarsko družbo na tem mestu preprosto ni
               korektno. Če se ozremo po Evropi, vidimo, da so nekatere televizije delniške družbe –
               tega se tukaj nismo šli –, da so nekatere televizije javne ustanove – tega se v
               Sloveniji nismo mogli iti zaradi tega, ker so ustanove subjekti zasebnega prava. In
               od tod ponoven poskus argumentacije, da je ravno ta oblika, ki ostaja znotraj javnega
               prava, izvzema pa nekatere procese odgovornosti iz Zakona o gospodarskih družbah, naš
               odgovor na trenutne mnoge zagate zavoda, v katerih je.</p>
            </sp>
            <sp xml:id="SDZ5-Redna-20-2010-09-21.sp150">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes po razpravi, odpiram prijavo.</p>
               <p>Gospod Žnidaršič, izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp151">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovane kolegice in kolegi, spoštovani
               predstavniki ministrstva!</p>
               <p>Težava tega člena je v tem, da ima sedemnajst odstavkov. Če dam pripombo na cel zakon
               ,skoraj ni člena, ki jih ne bi imel vsaj nekih pet, šest ali obseg v celi strani.
               Moram reči, da sem v celoti nezadovoljen s stvarjo, ker prihaja tudi dve leti
               kasneje, kot bi bilo treba, potem pa v obliki, ki ne zdrži kritike. Vsaj kar mene
               zadeva, bi bilo boljše, da bi bilo trideset členov več, pa da bi bili kratki, kajti
               če se človek lahko zelo strinja z enim odstavkom, je potem problem, ker jih ima
               amandma pet in je težko podpreti zadevo v celoti. Ampak tukaj se ne more nazaj, ker
               je stvar šla že predaleč. Zato povem, da bom podprl ta amandma, ker sem prepričan, da
               je prav, da ostane RTV javni zavod, z vsemi atributi, ki zraven spadajo. Posebej mi
               je všeč, da se črta tisti del oziroma odstavek, ki govori, da tam zaposleni delavci
               niso javni uslužbenci. Zakon pa potem kar v nekaj členih govori o uresničevanju javne
               službe. Najbrž ne bodo neki drugi delavci javne službe opravljali, če niso javni. Če
               niso javni, naj delajo nekaj drugega. Če bodo pa javno službo opravljali, tako kot
               piše v zakonu, potem pa so javni delavci; to je pač treba sprejeti tako, kot je.</p>
               <p>Seveda, ker je več dobrih sprememb v tem amandmaju kot tistega, kar me moti, denimo,
               morda res ta sprememba tretjega odstavka, bom pač moral podpreti celoto, če hočem, da
               bo vsaj nekaj tistega, kar podpiram, dejansko zajeto. Hvala.</p>
            </sp>
            <sp xml:id="SDZ5-Redna-20-2010-09-21.sp152">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Grims, izvolite.</p>
            </sp>
            <sp xml:id="SDZ5-Redna-20-2010-09-21.sp153">

               <speaker>MAG. BRANKO GRIMS:</speaker>

               <p>Hvala.</p>
               <p>Najprej predstavnikom Vlade želim dobrodošlico v slovenski pravni red, kajti v
               slovenskem pravnem redu smo vse tovrstne dileme razrešili, bodisi v obliki javnega
               zavoda bodisi v obliki običajne gospodarske družbe v vseh variantah, ki jih
               predvideva slovenska zakonodaja. Izgovarjanje na Evropsko unijo tako dvakrat ne
               zdrži. Prvič imajo oni drugačne ustave, tudi druge pravne rede, predvsem pa tudi
               navajanje tega, da je nekaj ustanovljeno kot delniška družba, ne pomeni argumenta za
               to nedorečeno, neobstoječo ali nedomišljeno rešitev, ki jo predlagate vi. Kajti v
               tistih državah imajo z zakonodajo ustrezno urejeno celotno poslovanje, z vseh
               vidikov, od finančnega do siceršnjih, za delniško družbo in potem pri poslovanju take
               družbe ni težav. Pri tem, kar predlagate vi, pa težave zanesljivo bodo, ker stvar ni
               jasna, ni definirana, ni dorečena in torej pušča ogromno prostega lova za nekaj, kar
               bomo verjetno plačali na koncu vsi, gledalke in gledalci, poslušalke in poslušalci, s
               tem, ko bomo plačevali čedalje višjo naročnino in imeli od tega vse manj, zlasti
               glede tistih vsebin, ki predstavljajo poslanstvo javne Radiotelevizije, torej kulture
               in informativnih vsebin.</p>
               <p>Namreč, da bo prišlo do podražitev tudi zaradi tega, ste pravzaprav na nek način zelo
               jasno zapisali v zakon, ki ponovno predvideva čisti avtomatizem dvigovanja in
               podražitve RTV prispevka. In torej je ljudem pošteno povedati, da jih boste dodatno
               obremenili z neko davščino na ta način, ki bo ves čas rasla; stroški bodo zato seveda
               manj pomembni. Da pa ima tu lahko televizija ogromno rezerve, je pa dokazala v
               minulih letih, ko do takrat, ko ste tako zahrbtno podražili RTV prispevek s spremembo
               zakonodaje ob sprejemanju proračuna, je RTV prispevek miroval, bili so ga pa
               oproščeni vsi, ki so bili v socialnih težavah. In to je največja možna oprostite,
               največje možno znižanje RTV prispevka, ki ga je lahko uživalo kar nekaj tisoč
               ljudi.</p>
               <p>Kar se tiče stroškov, bo prišlo do produciranja posebnih programskih vsebin, tistih,
               ki ste jih posebej našteli. To izhaja iz naslednjih členov nedvoumno. Kdo jih bo
               produciral: uredništva. Torej, stroški brez dvoma bodo. Ne zavajati javnosti, da tu
               ne bo prišlo do dodatnih stroškov. In ob tem, ko ste nekatere postavili v
               privilegiran položaj, in še enkrat opozarjam, pozabili pa, da ste s tem dejansko
               postavili v drug položaj vse ostale, brez ustrezne ustavnopravne osnove, in to je
               problem, ne pa tisto, kar zdaj vi sprenevedavo navajate. Pozabili ste na vse ostale,
               gospe in gospodje! Niste navedli niti vseh nekdanjih jugoslovanskih narodov in
               narodnosti, kaj šele vse ostale narode in narodnosti, ki sedaj živijo na naših tleh
               in jih bo čedalje več, ker je tak princip, ki izhaja iz načel in dejanskega stanja v
               Evropski uniji. To ste pa pozabili! In to je problem!</p>
               <p>Pri tem bi opozoril še na nekaj. Zakon, ko je bil predlagan, je predstavljal pravo
               nacionalno sramoto. V njem ni bilo, za razliko od sedaj veljavnega, niti ene same
               določbe, ki bi nedvoumno definirala mnenjski pluralizem in hkrati vprašanje
               odgovornosti tistih, ki program soustvarjajo. In potem so novinarji, gospe in
               gospodje, in po njih smo povzeli tisti amandma, sami predlagali, da se vrne v zakon
               ena od določb, ki opredeljuje tudi vprašanje novinarske etike in s tem odgovornosti.
               In vsa čast jim za to zaradi tega, ker so s tem dokazali, da se zavedajo, da je
               odgovornost neločljiv sestavni del in zaščitnik novinarske, torej njihove,
               profesionalne svobode. Na to ste pa vi, seveda zavestno, pozabili. Pozabili ste celo
               na regionalizem, kot da je Slovenija samo Ljubljana. Do tega člena še pridemo in ste
               ga črtali iz zakona.</p>
               <p>Pozabili ste še na marsikaj. Na vprašanje dejanske odgovornosti vseh, ki bodo tukaj
               vključeni v ta proces na osnovi tega zakona. Ti členi so ali nedorečeni ali pa jih v
               zakonu preprosto ni, ko gre za tisto, kar ta hiša dejansko ustvarja. Edina svetla
               točka je bil tisti amandma, ki smo ga povzeli po novinarskem sindikatu, zato se ne
               izgovarjajte na vse ostale. Ta zakon je napisan s političnimi cilji, politično in bo
               povzročil velike težave javni Radioteleviziji, vsem Slovenkam in Slovencem,
               državljankam in državljanom, ki plačujemo RTV prispevke, pa bo še globlje segel v
               žep, in za to bodo dobili še manj.</p>
            </sp>
            <sp xml:id="SDZ5-Redna-20-2010-09-21.sp154">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati o 2. členu in amandmaju k temu členu? Ne. Potem zaključujem
               razpravo o 2. členu in amandmaju k temu členu ter prehajamo na 3. člen in amandma k
               temu členu. Želi kdo razpravljati? Ne. Potem zaključujem razpravo o 3. členu in
               prehajamo na razpravo o 5. členu in amandmaju k temu členu. Želi kdo razpravljati?
               Ja, je še kakšna roka? Samo ena roka. Gospod Zorn, izvolite.</p>
            </sp>
            <sp xml:id="SDZ5-Redna-20-2010-09-21.sp155">

               <speaker>ALEKSANDER ZORN:</speaker>

               <p>Hvala lepa.</p>
               <p>Kolega Grims je že povedal, da so regionalne televizije pozabljene, zato smo jih
               obudili in predlagamo, da se vstavi k 5. členu amandma oziroma nova alineja, ki se
               glasi: Zagotavlja celovito in enakomerno obveščeno dogajanje v vseh slovenskih
               regijah in lokalnih skupnostih.</p>
               <p>Kadar to predlagamo ministrstvu pravi, da je to itak določeno že kje drugje, ali da
               je samo razumljivo, ali da se to samo po sebi itak dela in tako naprej in tako
               naprej. Vendar mislim, da je to drugače. Eno od poslanstev nacionalne televizije je
               seveda to, da enakomerno in enakopravno obvešča o dogajanju v vseh slovenskih regijah
               in lokalnih skupnosti in zdi se mi potrebno, da je to tudi zapisano, ker je to
               nekakšen garant, ne pa, da je to samo po sebi jasno. Hvala lepa.</p>
            </sp>
            <sp xml:id="SDZ5-Redna-20-2010-09-21.sp156">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Ja, vidim roke. Odpiram prijavo k razpravi o 5. členu.</p>
               <p>Gospod Grims, izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp157">

               <speaker>MAG. BRANKO GRIMS:</speaker>

               <p>Neizprosno dejstvo, tudi za sedanjo vladajočo koalicijo, je, da Slovenija ni samo
               Ljubljana, je samo center. Slovenija je sestavljena iz zelo lepega spektra pokrajin,
               ki imajo vsaka svojo značilnost, predstavlja vsaka svojo regijo, iz različnih občin
               in seveda je prav, da se o vseh enakovredno poroča. Ne gre samo za informiranje teh
               ljudi tam, ampak to ste zopet pozabili, tudi za informiranje tistih v Ljubljani, ki
               imajo zagotovo tudi pravico izvedeti, kaj se dogaja na Gorenjskem, kaj se dogaja na
               Dolenjskem, Štajerskem, Mariboru in drugod. Samo na ta način država deluje kot celota
               in samo na ta način je uresničeno poslanstvo nacionalne televizije. Drugi del tega
               spektra, ki je bil ohranjen s sprejetjem amandmaja, ne po zaslugi sedanje vlade,
               ampak s sprejetjem ustreznega amandmaja na odboru, pa predstavlja dejstvo, da danes
               lahko ljudje to spremljajo, da obstaja tretji TV kanal.</p>
               <p>Delim veselje gospoda Potrča, ki je praktično prepisal mojo določbo iz prejšnjega
               zakona in mu lahko samo rečem, no, morda pa tisti zakon, ki ga je nekoč tako
               kritiziral, le ni bil tako slab, da se je marsikaj prepisalo in se sedaj ohranja kot
               kvaliteta. Za razliko od sedaj veljavnega zakona – in s tem končam –, za katerega je
               nekdo pokasiral nekaj 10 tisoč evrov in je predstavljal enega najdražjih, če ne
               najdražji medijski zakonodajni projekt v zgodovini samostojne Slovenije; za tisti
               zakon v osnutku – kasneje je bil predelan, seveda na ministrstvu – avtor ni prejel
               niti enega samega tolarja. Samo en kup človeške žlehtnobe, izražene v obliki raznih
               žalitev, takih in drugačnih, kar vsi dobro veste. To je pa velika razlika.</p>
               <p>Namreč, vprašanje odnosa, za kaj v resnici gre; nekaterim gre za to, da se uresničuje
               poslanstvo javne radiotelevizije, nekaterim gre pa očitno predvsem za denar in potem
               dobimo na mizo zakon, ki ni ustrezen, ki ni demokratičen, ki je slab in do katerega
               imajo odklonilno mnenje tako zaposleni na javni Radioteleviziji, največji del
               javnosti, ljudje, ki živimo v različnih regijah, o čemer govori prav ta člen, ki je
               sedaj pred nami in ki bo v praksi pomenil zgolj večanje stroškov, v praksi pa po
               drugi strani tistim, ki programe sledimo, ki jih spremljamo, ne bo prinesel prav
               nobene posebne nove kvalitete. Stvari bodo šle kvečjemu, po Murphyjevem zakonu, na
               slabše.</p>
            </sp>
            <sp xml:id="SDZ5-Redna-20-2010-09-21.sp158">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Gospod Rožej.</p>
            </sp>
            <sp xml:id="SDZ5-Redna-20-2010-09-21.sp159">

               <speaker>VITO ROŽEJ:</speaker>

               <p>Hvala lepa.</p>
               <p>Oba govornika sta veliko povedala o tem, da je treba enakomerno obveščati o dogajanju
               v vseh slovenskih regijah, nista pa uspela omeniti, gospod Zorn nobene, gospod Grims
               pa pomanjkljivo. Skratka, mi se v Sloveniji še nismo domenili, katere so vse
               slovenske regije, gospod Grims tudi ni bil ravno dosleden. Vlada, katere podpornik je
               bil v prejšnjem mandatu, ni predlagala Štajerske kot regije, sami ste jo pa omenili.
               Zmenite se sami med seboj, koliko teh regij je: ali bi morali biti dosledni pa reči,
               ormoško-prleško regijo, zgornje Podravje, spodnje Podravje, mogoče pri Gorenjski
               omeniti še zgornjo Gorenjsko, kamniško-zasavsko in še kar je bilo takih umetno
               narejenih regij.</p>
               <p>Skratka, RTV Slovenija že zdaj opravlja to funkcijo in jo bo tudi poslej. Nobenega
               razloga ni, da bi dvomili v to. Seveda, če verjamete poslanstvu in poklicnim
               kvalifikacijam novinarjev, ki to že tako ali tako zdaj opravljajo – sklepajoč iz
               vaših prejšnjih razprav je temu tako. Dokler se pa mi ne dogovorimo, katere so vse
               slovenske regije, in potem šele, kako bomo enakomerno in enakopravno obveščali po
               številu prebivalcev, po glavi, ne vem, ali kakor drugače meritorno, je pa taka
               določba zgolj populizem pred lokalnimi volitvami in nič drugega. Najbrž tudi
               gledalcem tretjega programa to ne bo težko ugotoviti. Hvala.</p>
            </sp>
            <sp xml:id="SDZ5-Redna-20-2010-09-21.sp160">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želite repliko? Izvolite.</p>
            </sp>
            <sp xml:id="SDZ5-Redna-20-2010-09-21.sp161">

               <speaker>MAG. BRANKO GRIMS:</speaker>

               <p>Zato, spoštovani kolega Rožej, ker se nisem hotel lotiti iste napake, kot ste se je
               lotili vi, nisem našteval posameznih regij v takratnem besedilu zakona, iz katerega
               je povzeto ta amandma, ki je zdaj pred nami, ampak sem napisal tisto, kar lahko
               citiram. "Zagotavlja celovito in enakomerno obveščanje o dogajanju v vseh slovenskih
               regijah in lokalnih skupnostih." Vseh torej, gospod Rožej! In predstavljajte si, kako
               lepo bi bilo, če bi toliko ljubezni do vseh delov svoje domovine premogli tudi
               vi.</p>
            </sp>
            <sp xml:id="SDZ5-Redna-20-2010-09-21.sp162">

               <speaker>PODPREDSEDNIK FRANCE CUKJATI:</speaker>

               <p>Hvala. Želi še kdo razpravljati o 5. členu in amandmaju k temu členu? Ne.</p>
               <p>Želite, gospod državni sekretar?</p>
               <p>Izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp163">

               <speaker>DR. STOJAN PELKO:</speaker>

               <p>Hvala.</p>
               <p>Prednost predlagatelja je morda pri tem konkretnem amandmaju, da lahko iz rečenega,
               iz poslanskih besed, kompilira odgovor, ker natanko za to gre, gospod Zorn, kar ste
               rekli.</p>
               <p>Ministrstvo na tej točki vedno odgovarja isto. Opozarja na drugo alinejo prvega
               odstavka 5. člena, ki govori o zavezi zagotavljanja kakovostnih informativnih vsebin,
               s katerimi obvešča o dogajanju v Republiki Sloveniji. Prepričani smo, da je v tem
               subsumirana enakopravnost vseh regij; še več, tudi tisto, kar to institucijo dela za
               nacionalko, ko jo zoperstavljamo včasih komercialki. Hvala.</p>
            </sp>
            <sp xml:id="SDZ5-Redna-20-2010-09-21.sp164">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo o 5. členu in amandmaju k temu členu? <stage>(Ne.)</stage> Potem zaključujem
               razpravo.</p>
               <p>Prehajamo na 16. člen in razpravo o amandmaju k temu členu. Želi kdo razpravljati?
               <stage>(Ne vidim roke.)</stage> Zaključujem 16. člen.</p>
               <p>Prehajamo na 17. člen in amandma k temu členu. Želi kdo razpravljati? Samo eno roko
               vidim.</p>
               <p>Gospod Rožej, izvolite.</p>
            </sp>
            <sp xml:id="SDZ5-Redna-20-2010-09-21.sp165">

               <speaker>VITO ROŽEJ:</speaker>

               <p>Hvala lepa.</p>
               <p>Seveda se bo vedno težko zagotovilo uresničevanje interesov vseh interesnih skupin in
               tudi v takšnih organih, kakršen je svet RTV Slovenija, je to že do zdaj težko, pa je
               bil svet precej obširen in tudi ni vedno zmogel zadostnega kvoruma, da bi se lahko
               zbral, kvalitetno odločal in tako naprej. Vedno se je trudil, da bi čim večji spekter
               civilne družbe v njem dobil svojo besedo in sedanji predlog je pač nek kompromis med
               učinkovitostjo in reprezentativnostjo.</p>
               <p>Ta predlagani amandma, ki v nekih določenih segmentih širi upravičence, je vsaj zame
               zanimiv v eni točki, in sicer v tej, da bi člana sveta imenoval oziroma izvolil tudi
               Nacionalni svet invalidskih organizacij Slovenije. Gre za civilnodružbeno
               organizacijo, je tudi napisana tukaj s točnim imenom in z veliko začetnico, da se ve,
               za katero institucijo gre. Recimo, ni napisano z malo, da bi bil to lahko nek splošen
               organ. Še posebej zato, ker gre za organizacijo, ki je v preteklem letu bila celo
               izbrisana iz sodnega registra, vem pa, da je vsaj gospodu Zornu, recimo, strašno
               hudo, ker bo ta sui generis oblika, ki jo zdaj uvajamo, po njegovem mnenju povzročila
               ravno takšne zaplete, da se pač RTV Slovenija ne bo mogla vpisati v sodni register.
               Obenem pa želi, mislim, da v okviru svoje poslanske skupine, v 17. členu v Svet RTV
               Slovenija spraviti predstavnika Nacionalnega sveta invalidskih organizacij Slovenije,
               ki je pa dokazano bil v preteklem letu izbrisan, pa se je potem ponovno vpisal.</p>
               <p>Skratka, ne gre ravno za relevantnega oziroma zaupanje vzbujajočega partnerja v tem
               dialogu med civilno družbo pa nacionalno Radiotelevizijo. Poleg tega, da letijo na ta
               organ še kakšne druge upravičene pritožbe, pripombe, dvomi, da bi se nam znalo
               zgoditi, da bi predsednik Nacionalnega sveta invalidskih organizacij poleg štirih
               funkcij – ali koliko jih že ima: v Državnem svetu, Fundaciji za invalidske in
               humanitarne organizacije, v Loteriji Slovenije, v Nacionalnem svetu – dobil še kakšno
               drugo državno funkcijo in bi bil petkratni funkcionar. Vi sami ste, najbrž, v vaši
               stranki velikokrat tudi protestirali proti večkratnim funkcionarjem; v prejšnjem
               sistemu je bila to redna praksa. Nekateri to prakso ohranjajo še naprej, ampak
               mislim, da to ni problem nas, ampak tistih, ki so vsaj z glavo ostali v prejšnjem
               sistemu. Mene žalost, da je med temi tudi Slovenska demokratska stranka. Po drugi
               strani pa seveda to razumem. Ravno zato tega amandmaja še posebej ne morem podpreti,
               ker ne verjamem, da v resnici prispeva k tem, kar naj bi svet Radiotelevizije
               Slovenija zagotavljal slovenskim gledalkam in gledalcem. Hvala.</p>
            </sp>
            <sp xml:id="SDZ5-Redna-20-2010-09-21.sp166">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Še kdo? Vidim eno roko. Odpiram prijavo. Prijava teče.</p>
               <p>Gospod Grims, izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp167">

               <speaker>MAG. BRANKO GRIMS:</speaker>

               <p>Včasih je veljala ljudska modrost, ki se je glasila, malo provokativno,"dolgi lasje,
               kratka pamet", ampak očitno je včasih tudi kdo izjema, kar je ravnokar dokazal gospod
               Rožej, ki se je delal norca iz predloga amandmaja, pozabil pa je ključno zadevo; SDS
               v tokratnem zakonu ni predlagala niti enega samega amandmaja, ki ne bi bil predlagan
               s strani samih zaposlenih na RTV Slovenija. Torej s strani reprezentativnih
               sindikatov novinarjev, sveta delavcev oziroma reprezentativnih sindikatov preostalih
               zaposlenih na RTV Slovenija. To se pravi, vse žaljivke, ki ste jih tako neprevidno
               izrekli v eter, letijo nanje in upam, da boste zdaj požrli slino in se vsaj njim
               opravičil. Ne zaradi nas kot stranke, ampak zaradi zaposlenih, ki so se potrudili po
               najboljših močeh in predlagali rešitve, ki bi po njihovih močeh – pozabil sem omeniti
               še invalidske organizacije –, upoštevali smo tudi predloge invalidskih organizacij,
               tudi nanje torej to leti.</p>
               <p>Skratka, naredili smo sklop vseh njihovih amandmajev, ker jih oni direktno niso mogli
               predlagati, in smo jih mi kot stranka lahko kot predlagatelji potem predložili v
               potrditev. In zato, preden se delate norca iz rešitev, ki so pred vami, vse vsaj
               pozanimajte, kdo je dejanski avtor teh rešitev in kdo jih je predlagal oziroma
               podprl. Generalno pa samo opozarjam, da ste s spremembo zakonodaje po eni strani
               privilegirali nekatere, za kar niste imeli ustavnopravne osnove, po drugi strani pa
               ste posegli v pridobljene pravice drugih, ki pa imajo zdaj, kot recimo invalidi,
               svoje pravice zapisane v slovenski ustavi in se ustavnopraven vidik tega početja
               postavlja kot izjemno sporen, krivičen do celotne invalidske skupnosti, bojim pa se,
               da tudi za vas in vaš zakon kot bližnjica na Ustavno sodišče. Ampak, če ne želite
               prisluhniti nikomur in vas ne zanimajo argumenti, potem razpravljate na način, kot
               smo mu bili ravnokar priča. Obžalujem, da je tako.</p>
            </sp>
            <sp xml:id="SDZ5-Redna-20-2010-09-21.sp168">

               <speaker>PODPREDSEDNIK FRANCE CUKJATI:</speaker>

               <p>Hvala. Gospod Rožej, replika, izvolite.</p>
            </sp>
            <sp xml:id="SDZ5-Redna-20-2010-09-21.sp169">

               <speaker>VITO ROŽEJ:</speaker>

               <p>Vedno sem vesel, kadar kolega Grims začne razlagati o demokratičnosti, ustavnosti in
               kar je še teh norm, ki v parlamentarni demokraciji načeloma veljajo, vsaj glede na
               izkušnje, ki jih je kolega Grims doslej imel z demokratičnimi, pravnimi in ustavnimi
               postopki pred tisto vejo oblasti, ki je na Slovanskem, pa tudi kje drugje v
               civiliziranem svetu, za to odgovorna. Seveda, v povesti lahko pri merjenju pametnih
               in Butalcev zmagajo Butalci, v praksi, hvala bogu, pa v Sloveniji v merjenju med
               ustavnostjo in neumnostjo ne zmaga neumnost, ampak zmaga ustavnost. To je Ustavno
               sodišče, kolegu Grimsu pa še posebej velikokrat, že dokazalo. Tako se bom tudi teh
               svaril, opozoril in še česa – mi ne smete zameriti – z vaše strani vedno lotil s
               kančkom, ali pa kar s kancem, ali pa še s kakšno večjo mersko enoto dvoma.</p>
               <p>Da pa v primeru invalidskih organizacij ne bo šlo za kakšne hude kršitve ustave,
               potrjuje tudi dejstvo, da, recimo, ta predlagani kvalificirani predlagatelj v svetu
               RTV, Nacionalni svet invalidskih organizacij Slovenije, že do zdaj, v zdajšnjem svetu
               RTV Slovenija, ki je bil širše sestavljen, kot je ta tukaj predlagani, ni imel
               svojega predstavnika. Najbrž je bil kakšen razlog za to. Če je bila ta ustavnost tako
               velika, ne dvomim, da bi vi v svoji veliki skrbi po ustavnopravnem redu, ki mora biti
               v Sloveniji, v štirih letih, kot ste to možnost definitivno imeli, že sprožili, pa
               mogoče še kdaj prej, ko ste bili tudi opozicijski poslanec ali pa tako ali drugače
               politik. Tako je tukaj moja vest čista, nikomur se ne mislim opravičevati, še najmanj
               pa na vašo pobudo, kolega Grims.</p>
            </sp>
            <sp xml:id="SDZ5-Redna-20-2010-09-21.sp170">

               <speaker>PODPREDSEDNIK FRANCE CUKJATI:</speaker>

               <p>Hvala. Ni replike na repliko, pač pa sprašujem... Ja, izvolite, državni sekretar,
               želite besedo?</p>
            </sp>
            <sp xml:id="SDZ5-Redna-20-2010-09-21.sp171">

               <speaker>DR. STOJAN PELKO:</speaker>

               <p>Hvala.</p>
               <p>Predlagatelj je pri tej točki dolžan opozoriti na tri razsežnosti pri morebitnih
               spremembah 17. člena. Naše mnenje je, da bi morebitni sprejem tega amandmaja ne
               zagotavljal dovoljšne mere pravne predvidljivosti, in sicer na treh točkah; naš
               sedanji predlog je usklajen z narodnostnima skupnostnima in zelo natančno definira
               proces imenovanja predstavnikov obeh skupnosti.</p>
               <p>Drugič, s tem ko predlagani amandma problematizira funkcijo predsednika republike v
               procesu imenovanja, na nek način pušča odprt prostor glede predstavnika verskih
               skupnosti, ker zakon mora določiti glede na to, da bi nastala pravna praznina.</p>
               <p>In, končno, tretja razsežnost pa je predlagana vključitev predstavnika Nacionalnega
               sveta invalidskih organizacij. Mi sodimo, da ni potrebno, da imajo predstavniki
               invalidov v skladu s predlogom zakona svoj programski odbor, katerega pobude mora
               obravnavati svet RTV in se do njih opredeliti. Je pa seveda možnost vsakega od
               predlagateljev iz civilne sfere, da posebej prepozna pomen te družbene skupine.</p>
               <p>Hvala.</p>
            </sp>
            <sp xml:id="SDZ5-Redna-20-2010-09-21.sp172">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo razpravljati? Vidim eno roko.</p>
               <p>Gospod Grims, izvolite.</p>
            </sp>
            <sp xml:id="SDZ5-Redna-20-2010-09-21.sp173">

               <speaker>MAG. BRANKO GRIMS:</speaker>

               <p>V prejšnjem zakonu pa je bilo oboje, spoštovani predstavnik Vlade, in zato trdim, da
               je sedanji zakon znižal, je posegel v že pridobljene pravice in se bo zaradi tega
               lahko postavilo vprašanje, ali so takšne rešitve ustrezne ali ne. O tem bo presodilo
               Ustavno sodišče – in tukaj preidem na odgovor spoštovanemu kolegu Rožeju: jaz
               opozorim, če menim, da je kaj narobe.</p>
               <p>Kar pa se tiče moje poti na Ustavno sodišče – pa ne boste verjeli! Po vseh vlogah, ki
               sem jih dal, recimo, o večinskem volilnem sistemu, ki sem jih dejansko napisal, ali
               pa leta 2002 glede volitev v Državni svet iz mestne občine Kranj, ko je bila presoja,
               je Ustavno sodišče, neodvisno od sestave, leta 2002 je bila povsem drugačna kot prej,
               presodilo v mojo korist. Ne boste verjeli! Zato se raje prepričajte, preden o čem
               spregovorite. Pameten poslanec bo vedno tako ravnal.</p>
            </sp>
            <sp xml:id="SDZ5-Redna-20-2010-09-21.sp174">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Želi še kdo o 17. členu in amandmaju k temu členu? Ne. Zaključujem razpravo.</p>
               <p>V razpravo dajem 20. člen ter amandma k temu členu. Želi kdo razpravljati? Ne.
               zaključujem razpravo.</p>
               <p>Prehajamo na 38. člen ter amandma k temu členu. Želi kdo razpravljati? Ne.
               Zaključujem 38. člen.</p>
               <p>Prehajamo na 48. člen ter amandma k temu členu. Želi kdo razpravljati? Ne vidim roke,
               zaključujem razpravo.</p>
               <p>Prehajamo na 49. člen in amandma k temu členu. Želi kdo razpravljati? Ne. Potem
               zaključujem razpravo.</p>
               <p>O amandmajih bomo v skladu s časovnim potem seje Državnega zbora odločali danes v
               okviru glasovanj, pol ure po prekinjeni 38. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>37. TOČKO DNEVNEGA REDA, TO JE NA OBRAVNAVO PREDLOGA SKLEPA O
                  SPREMEMBI SKLEPA O VIŠINI SREDSTEV, KI PRIPADAJO POSAMEZNI POLITIČNI STRANKI IZ
                  SREDSTEV DRŽAVNEGA PRORAČUNA V LETU 2010.</title>
               </p>
               <p>Predlog sklepa je v obravnavo Državnemu zboru predložil Odbor za notranjo politiko,
               javno upravo in pravosodje.</p>
               <p>Besedo dajem predsedniku odbora dr. Vinku Gorenaku za dopolnilno obrazložitev
               predloga sklepa.</p>
               <p>Izvolite, imate besedo.</p>
            </sp>
            <sp xml:id="SDZ5-Redna-20-2010-09-21.sp175">

               <speaker>DR. VINKO GORENAK:</speaker>

               <p>Hvala lepa.</p>
               <p>Odbor za notranjo politiko, javno upravo in pravosodje je ta predlog sklepa
               obravnaval na 21. seji, 9. 9. 2010. Predlagatelj je sicer Vlada Republike Slovenije,
               ker gre za proračun, ta je predložila, na tej podlagi je odbor pripravil predlog
               sklepa o višini sredstev, ki pripadejo posamezni politični stranki iz sredstev
               državnega proračuna v letu 2010, ki ga je pač posredoval tudi v obravnavo Državnemu
               zboru.</p>
               <p>Naj vas spomnim, da smo mi predlog sklepa o določitvi sredstev, ki pripadejo
               posamezni politični stranki, že sprejeli, in glede na to, da je pravzaprav bil
               sprejet tudi rebalans proračuna Republike Slovenije – gre za to, da tokrat odbor
               predlaga, da se v skladu s 23. členom Zakona o političnih strankah pač sredstva od 1.
               oktobra 2010 do konca leta 2010 znižajo. V sklepu je navedeno tudi natanko, koliko se
               kateri stranki zniža, jaz jih ne bom našteval, ampak bom povedal skupni mesečni
               znesek: 234.082,41 evra je dosedanji znesek, nov znesek za vse politične stranke na
               mesečni ravni pa je 184.082,41 evra.</p>
               <p>Odbor je ta predlog sklepa sprejel soglasno in ga predlagamo v sprejem tudi Državnemu
               zboru. Hvala lepa.</p>
            </sp>
            <sp xml:id="SDZ5-Redna-20-2010-09-21.sp176">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Sledi predstavitev stališč poslanskih skupin. Besedo ima gospod Anton Urh v imenu
               Poslanske skupine Demokratične stranke upokojencev Slovenije.</p>
            </sp>
            <sp xml:id="SDZ5-Redna-20-2010-09-21.sp177">

               <speaker>ANTON URH:</speaker>

               <p>Hvala za besedo, spoštovani gospod podpredsednik. Kolegice in kolegi!</p>
               <p>Glede na izide parlamentarnih volitev na podlagi zakonskih določil so politične
               stranke, ki so na parlamentarnih volitvah prejele več kot odstotek glasov volivk in
               volivcev, upravičene do določenih sredstev iz državnega proračuna. Tako je v začetku
               mandata ta postavka za leto 2008 znašala dobrih 235 tisoč evrov mesečno, za leto 2009
               pa 245 tisoč evrov. Januarja 2010 smo v Državnem zboru sprejeli sklep, s katerim smo
               vsem političnim strankam, ki so sicer upravičene do teh sredstev, le-ta občutno
               zmanjšali. Tokratne spremembe gredo zopet, torej že drugič, v smeri zmanjševanja
               finančnih sredstev, od katerih je, naj poudarim, odvisno delovanje političnih strank.
               Vsekakor nam, poslancem DeSUS, takšno rezanje nikoli ni povšeči, saj bo posledično
               delovanje naše stranke kot tudi drugih precej okrnjeno; mogoče pa je to nekomu tudi
               želja oziroma cilj. Še toliko bolj gre za nezadovoljstvo, ker gre za že drugo
               zmanjšanje teh dotacij v letošnjem letu. Se pa zavedamo, da moramo tudi mi kot
               predstavniki političnih strank deliti usodo posledic finančne situacije, kar smo
               potrdili že ob sprejemanju rebalansa proračuna za leto 2010. Takrat smo namreč
               sprejeli znižanje proračunske postavke, ki se nanaša na sofinanciranje strank, za 150
               tisoč evrov na letnem nivoju. Skladno s tem imamo danes pred seboj spremembo sklepa o
               delitvi teh dotacij, ki ga bomo poslanci DeSUS morda z grenkobo tudi podprli. Hvala
               lepa.</p>
            </sp>
            <sp xml:id="SDZ5-Redna-20-2010-09-21.sp178">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin.</p>
               <p>Sledi razprava. K besedi se je javila samo Vlada, ki je ni, kot predlagateljica.</p>
               <p>Gospod Gorenak, želite besedo? <stage>(Ne.)</stage></p>
               <p>Potem zaključujem razpravo.</p>
               <p>K predlogu sklepa ni bilo vloženih amandmajev, zato bo odločanje o predlogu sklepa
               opravljeno v času poteka seje zbora, in sicer v okviru glasovanj, pol ure po
               prekinjeni 38. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>38. TOČKO DNEVNEGA REDA – OBRAVNAVA PREDLOGA ODLOKA O SPREMEMBAH IN
                  DOPOLNITVAH ODLOKA O USTANOVITVI IN NALOGAH DELOVNIH TELES DRŽAVNEGA ZBORA.</title>
               </p>
               <p>Predlog odloka je v obravnavo Državnem zboru predložil Kolegij predsednika Državnega
               zbora.</p>
               <p>Sledi predstavitev stališč poslanskih skupin. Besedo ima gospod Jože Tanko v imenu
               Poslanske skupine Slovenske demokratske stranke.</p>
            </sp>
            <sp xml:id="SDZ5-Redna-20-2010-09-21.sp179">

               <speaker>JOŽE TANKO:</speaker>

               <p>Hvala lepa za besedo. Spoštovane kolegice in kolegi!</p>
               <p>Afera Patria, v katero je bila globoko vpletena v preteklem mandatu opozicija, dobiva
               z ukinitvijo protikorupcijske komisije Državnega zbora del svojega zaključka.
               Mariničeva komisija, ki je obravnavala letno poročilo Kosove komisije, je namreč
               Kosovi komisiji naložila, da poročilo za leto 2008 dopolni z aktivnostmi predsednika
               protikorupcijske komisije, gospoda Kosa, ki jih je imel v letu 2008, in to v povezavi
               z aktivnostmi pri aferi Patria.</p>
               <p>Ni treba posebej poudarjati, da predsednik protikorupcijske komisije tega poročila ni
               želel dopolniti. In to je sprožilo potem tudi cel val aktivnosti proti predsedniku
               državnozborske komisije, gospodu Mariniču, tudi v sami koaliciji. Najprej je bil
               podan predlog vodji največje poslanske skupine Socialnih demokratov, to je bila
               pobuda, poziv naši poslanski skupini, da gospoda Mariniča razrešimo. Sledili so tudi
               številni dopisi članov, koalicijskih članov tako imenovane Mariničeve komisije, ki so
               na nek neprimeren način poskušali diskreditirati člana, predsednika te komisije,
               gospoda Mariniča. Vzrok vsem tem pritiskom niso bili razlogi, ki so jih navedli v
               svojih dopisih, ampak izključno zahteva članov te komisije iz vrst opozicije, da
               predsednik protikorupcijske komisije, Kos, dopolni svoje letno poročilo. Komisija si
               je pridobila tudi nekatere druge pristojnosti s spremembo poslovnika te komisije, ta
               je bil sprejet tudi zaradi tega, ker je za spremembo poslovnika glasovala koalicija v
               tej komisiji, in s tem je komisiji tudi omogočala, da bi redno, mesečno, kot je v
               navadi za nadzor nad organi, ki imajo nek poseben status v tej državi, tudi dobivala
               ta poročila. Žal so koalicijski poslanci pač spoznali, da so naredili za njih napako
               in so tudi na ta način poskušali izvrševati pritiske na predsednika državnozborske
               komisije in ga obtoževali zlorab pri delu te komisije. Niti ena od teh trditev,
               spoštovani kolegi, ki ste jih navajali v svojih pismih, se ni izkazala za resnično in
               niti ena od teh trditev, da bi predsednik Marinič zlorabljal svojo funkcijo ne stoji.
               Ni bila podkrepljena z niti enim argumentom. Tudi predsednik protikorupcijske
               komisije Kos se je nekajkrat, mislim, da trikrat pritožil na Ustavno sodišče, da bi
               odločilo o spornosti tega pravilnika, tega poslovnika, vendar je Ustavno sodišče
               vsakič zavrglo zahtevo predsednika protikorupcijske komisije. Ker se pač koalicija na
               drug način ni mogla znebiti neprijetnega predsednika državnozborske komisije, ki je
               nadzirala delovanje protikorupcijske Kosove komisije, ste sprejeli zakon o
               integriteti in z njim ukinili tudi državnozborsko komisijo za nadzor nad Kosovo
               komisijo.</p>
               <p>S tem ste ukinili vrsto pristojnosti, ki jih je ta komisija imela in del teh
               pristojnosti, manjši del teh pristojnosti, ste potem na osnovi tega zakona in odloka,
               ki se sprejema, prenesli na Mandatno-volilno komisijo, ki jo vodi koalicija.</p>
               <p>S tem ste pa tudi ukinili pomembno funkcijo v Državnem zboru opozicije. Opozicija ima
               namreč pristojnost, da nadzira delo Vlade, da nadzira tudi delo protikorupcijske
               komisije, tudi delo tajnih služb. Ena od teh komisij, se pravi, Mariničeva je s tem
               zakonom ukinjena. Mi tega odloka ne bomo podprli. Hvala lepa.</p>
            </sp>
            <sp xml:id="SDZ5-Redna-20-2010-09-21.sp180">

               <speaker>PODPREDSEDNIK FRANCE CUKJATI:</speaker>

               <p>Hvala.</p>
               <p>Končali smo s predstavitvijo stališč poslanskih skupin. K predlogu odloka ni bilo
               vloženih amandmajev. Odločanje o predlogu odloka bomo v skladu s časovnim potekom
               seje zbora opravili čez pol ure, v okviru glasovanj. S tem prekinjam to točko
               dnevnega reda.</p>
               <p>Prekinjam tudi 20. sejo zbora, ki jo bomo z glasovanjem nadaljevali ob 18.20.</p>
               <p><stage>(Seja je bila prekinjena ob 17.48 in se je nadaljevala ob 18.20.)</stage></p>
            </sp>
            <sp xml:id="SDZ5-Redna-20-2010-09-21.sp181">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje!</p>
               <p>Prehajamo na glasovanje zbora o predlogih odločitev. Poslanke in poslance prosim, da
               preverite delovanje glasovalnih naprav.</p>
               <p>Nadaljujemo s prekinjeno <title>2. točko dnevnega reda, to je z 
                  obravnavo Predloga zakona o spremembah in dopolnitvah Zakona o rudarstvu po
                  nujnem postopku.</title> Ker k predlogu zakona matično delovno telo ni sprejelo
               nobenega amandmaja, prehajamo na odločanje o predlogu zakona. Glasujemo. Oprostite,
               prišlo je do pomote.</p>
               <p>Ponovno prehajamo na glasovanje. Glasovanje teče. Glasovalo je 63 poslank in
               poslancev, za 45, proti nihče.</p>
               <p><stage>(Za je glasovalo 45.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>3. točko dnevnega reda - obravnava Predloga zakona o
                  spremembah in dopolnitvah Zakona o odnosih Republike Slovenije s Slovenci zunaj
                  njenih meja, skrajšani postopek.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Glasovalo je 65 poslank in poslancev, vsi za, nihče proti.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>15. točko dnevnega reda – druga obravnava Predloga
                  zakona o Slovenskem filmskem centru, javni agenciji Republike Slovenije, redni
                  postopek.</title>
               </p>
               <p>Prehajamo na odločanje o vloženih amandmajih.</p>
               <p>Odločamo o amandmaju Poslanske skupine SDS k 4. členu.</p>
               <p>Glasujemo. Glasovalo je 65 poslank in poslancev, za 22, proti 36.</p>
               <p><stage>(Za je glasovalo 22.)</stage> <stage>(Proti 36.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 15. členu.</p>
               <p>Glasujemo. Glasovalo je 65 poslank in poslancev, za 40, proti 19.</p>
               <p><stage>(Za je glasovalo 40.)</stage> <stage>(Proti 19.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 17. členu.</p>
               <p>Glasujemo. Glasovalo je 65 poslank in poslancev, za 24, proti 37.</p>
               <p><stage>(Za je glasovalo 24.)</stage> <stage>(Proti 37.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 17. členu.</p>
               <p>Glasujemo. Glasovalo je 66 poslank in poslancev, za 43, proti 18.</p>
               <p><stage>(Za je glasovalo 43.)</stage> <stage>(Proti 18.)</stage></p>
               <p>Ugotavljam, da je amandma sprejet.</p>
               <p>Zaključili smo odločanje o amandmajih. S tem zaključujem drugo obravnavo predloga
               zakona.</p>
               <p>Besedo dajem predstavniku Vlade kot predlagateljici predloga zakona, če želi podati
               predlog za nadaljevanje obravnave.</p>
               <p>Izvolite, gospod državni sekretar.</p>
            </sp>
            <sp xml:id="SDZ5-Redna-20-2010-09-21.sp182">

               <speaker>DR. STOJAN PELKO:</speaker>

               <p>Hvala, predsedujoči.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, vas prosim, da v skladu s prvim odstavkom 138. člena
               Poslovnika Državni zbor opravi tretjo obravnavo predloga zakona.</p>
            </sp>
            <sp xml:id="SDZ5-Redna-20-2010-09-21.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Ugotavljam enako in zato prehajamo na odločanje o navedenem predlogu. Sklep ne bo
               sprejet, če mu bo nasprotovala več kot tretjina navzočih poslancev.</p>
               <p>Glasujemo. Navzočih je 66 poslank in poslancev, za je glasovalo 46, proti 18.</p>
               <p><stage>(Za je glasovalo 46.)</stage> <stage>(Proti 18.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 23. 9. 2010, po
               končani 35. točki dnevnega reda. Službe zbora bodo pripravile pregled, v katerega
               bosta vključena sprejeta amandmaja h členoma, h katerima sta bila amandmaja sprejeta.
               Amandmaje k tema členoma lahko kvalificirani predlagatelji vložijo do začetka tretje
               obravnave predloga zakona na seji zbor.</p>
               <p>Prekinjam to točko dnevnega reda.</p>
               <p>Nadaljujemo s <title>prekinjeno 16. točko dnevnega reda, to je z 
                  drugo obravnavo Predloga zakona o Radioteleviziji Slovenije v okviru rednega
                  postopka.</title> Prehajamo na odločanje o vloženih amandmajih.</p>
               <p>Odločamo o amandmaju Poslanske skupine SDS k 2. členu.</p>
               <p>Glasujemo. Navzočih je 67 poslank in poslancev, za je glasovalo 29, proti 38.</p>
               <p><stage>(Za je glasovalo 29.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 3. členu.</p>
               <p>Glasujemo. Navzočih je 66 poslank in poslancev, za je glasovalo 22, proti 40.</p>
               <p><stage>(Za je glasovalo 22.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine SDS k 5. členu.</p>
               <p>Glasujemo. Navzočih je 66 poslank in poslancev, za je glasovalo 25, proti 38.</p>
               <p><stage>(Za je glasovalo 25.)</stage> <stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 16. členu.</p>
               <p>Glasujemo. Navzočih je 66 poslank in poslancev, za je glasovalo 41, proti 21.</p>
               <p><stage>(Za je glasovalo 41.)</stage><stage>(Proti 21.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine SDS k 17. členu.</p>
               <p>Glasujemo. Navzočih je 66 poslank in poslancev, za je glasovalo 23, proti 41.</p>
               <p><stage>(Za je glasovalo 23.)</stage><stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 20. členu.</p>
               <p>Glasujemo. Navzočih je 66 poslank in poslancev, za je glasovalo 42, proti 20.</p>
               <p><stage>(Za je glasovalo 42.)</stage> <stage>(Proti 20.)</stage></p>
               <p>Ugotavljam, da je amandma sprejet.</p>
               <p>Odločamo o 38. členu, in sicer o amandmaju poslanskih skupin SD, Zares, DeSUS in LDS
               pod številko 1.</p>
               <p>Glasujemo. Navzočih je 67 poslank in poslancev, za je glasovalo 43, proti 20.</p>
               <p><stage>(Za je glasovalo 43.)</stage><stage>(Proti 20.)</stage></p>
               <p>Odločamo pod številko 2 o drugem amandmaju poslanskih skupin SD, Zares, DeSUS in LDS
               k 38. členu.</p>
               <p>Glasujemo, glasovanje teče. Navzočih je 66 poslank in poslancev, za je glasovalo 40,
               proti 21.</p>
               <p><stage>(Za je glasovalo 40.)</stage> <stage>(Proti 21.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju poslanskih skupin SD, Zares, DeSUS in LDS k 49. členu, pardon k
               48. členu. Glasujemo, glasovanje teče. Navzočih je 66 poslank in poslancev, za je
               glasovalo 40, proti 21.</p>
               <p><stage>(Za je glasovalo 40.)</stage> <stage>(Proti 21.)</stage></p>
               <p>Ugotavljam, da je amandma sprejet.</p>
               <p>Odločamo še o amandmaju poslanskih skupin SD, Zares, DeSUS in LDS k 49. členu.</p>
               <p>Glasujemo, glasovanje teče. Navzočih je 65 poslank in poslancev, za je glasovalo 39,
               proti 21.</p>
               <p><stage>(Za je glasovalo 39.)</stage> <stage>(Proti 21.)</stage></p>
               <p>Ugotavljam, da je amandma sprejet.</p>
               <p>S tem smo zaključili odločanje o amandmajih in s tem zaključujem drugo obravnavo
               predloga zakona.</p>
               <p>Besedo ponovno dajem predstavniku Vlade kot predlagateljici predloga zakona, če želi
               podati predlog za nadaljevanje obravnave.</p>
               <p>Izvolite. Prosim, gospod državni sekretar dr. Pelko.</p>
            </sp>
            <sp xml:id="SDZ5-Redna-20-2010-09-21.sp184">

               <speaker>DR. STOJAN PELKO:</speaker>

               <p>Hvala lepa.</p>
               <p>Tudi tokrat predlagamo, da Državni zbor na isti seji opravi tretjo obravnavo predloga
               zakona.</p>
            </sp>
            <sp xml:id="SDZ5-Redna-20-2010-09-21.sp185">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da Državni zbor na
               podlagi prvega odstavka 138. člena Poslovnika Državnega zbora še na tej seji opravi
               tretjo obravnavo predloga zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo, glasovanje teče. Navzočih je 67 poslank in poslancev, za je glasovalo 40,
               proti 26.</p>
               <p><stage>(Za je glasovalo 40.)</stage> <stage>(Proti 26.)</stage></p>
               <p>Ugotavljam, da je sklep sprejet. Ni sprejet. Ni sprejet.</p>
               <p>Državni zbor tretjo obravnavo predloga zakona, pardon. Ker predlagani sklep ni bil
               sprejet, bo Državni zbor tretjo obravnavo predloga zakona opravil na naslednji seji
               Državnega zbora. Na podlagi tretjega odstavka 137. člena Poslovnika predlagam
               Državnemu zboru, da sprejme naslednji sklep: Predlog zakona za tretjo obravnavo
               pripravi Vlada Republike Slovenije.</p>
               <p>Glasujemo, glasovanje teče. Navzočih je 65 poslank in poslancev, za je glasovalo 50,
               proti 1.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 37. točko dnevnega reda, to je z
                  obravnavo Predloga sklepa o spremembi Sklepa o višini sredstev, ki pripadajo
                  posamezni politični stranki iz sredstev državnega proračuna v letu 2010.</title>
               </p>
               <p>Ker k predlogu sklepa ni bilo vloženih amandmajev, prehajamo na odločanje o predlogu
               sklepa.</p>
               <p>Glasujemo, glasovanje teče. Navzočih je 66 poslank in poslancev, za je glasovalo 59,
               proti 3.</p>
               <p><stage>(Za je glasovalo 59.)</stage> <stage>(Proti 3.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 38. točko dnevnega reda – obravnava Predloga odloka o
                  spremembah in dopolnitvah Odloka o ustanovitvi in nalogah delovnih teles Državnega
                  zbora.</title> Ker k predlogu odloka ni bilo vloženih amandmajev, prehajamo na
               odločanje o predlogu odloka.</p>
               <p>Pardon, oprostite, gospod Tanko. Izvolite. V imenu poslanske skupine obrazložitev
               glasu.</p>
            </sp>
            <sp xml:id="SDZ5-Redna-20-2010-09-21.sp186">

               <speaker>JOŽE TANKO:</speaker>

               <p>Hvala lepa.</p>
               <p>S spremembo odloka o ustanovitvi delovnih teles in nalog delovnih teles se bo v tem
               primeru opravilo z državnozborsko komisijo, ki se je ukvarjala z nadzorom tako
               imenovane Kosove komisije. Tisti trenutek, ko je ta komisija sprejela sklep, da je
               potrebno dopolniti poročilo o delu tako imenovane Kosove komisije, da se dopolni
               poročilo za leto 2008, in to v poglavju, ki se je nanašalo na aktivnosti predsednika
               protikorupcijske komisije gospoda Kosa v zvezi z afero Patria, so se v koaliciji
               prižgali vsi alarmi, vse rdeče luči in tisti trenutek se je začelo z vsemi
               aktivnostmi, da bi se diskreditiralo najprej, potem pa tudi razrešilo predsednika
               državnozborske komisije, našega poslanskega kolega gospoda Mariniča. Namreč, afera
               Patria se je v preteklem mandatu globoko uporabila, močno uporabila v teh
               predvolilnih zadevah, tudi še potem kasneje, vendar koalicija kljub številnim
               obljubam ni pokazala nobene resne namere, da karkoli na tem področju aktivnega
               naredi, do tistega trenutka, ko se je zahtevalo dopolnitev letnega poročila Kosove
               komisije.</p>
               <p>Tu moram reči, da se je poizkusilo najprej z diskreditacijo predsednika
               državnozborske komisije, kasneje so bili dani tudi nekateri poskusi poslancev
               koalicijskih strank, članov komisije in tudi vodje poslanske skupine največje
               koalicijske stranke s pozivi naši poslanski skupini, da bi predsednika te komisije,
               gospoda Mariniča, zamenjala z drugo, neko bolj ustrezno osebnostjo. To se ni zgodilo.
               Prav tako se ni uspelo s poskusi, da bi se na Ustavnem sodišču razveljavil poslovnik
               te komisije, ki je omogočal nadzorni komisiji Državnega zbora, da bi sistematično
               redno spremljala delo tako imenovane protikorupcijske komisije. Ker vse to ni uspelo,
               ste v koaliciji, in predvsem Vlada, dosegli s sprejetjem novega zakona o integriteti,
               kjer je v celoti ukinila državnozborski nadzor.</p>
               <p>Predvsem zaradi tega, ker se s tem poglavjem, s tem področjem zelo manipulira in
               zlorablja pri delu v Državnem zboru in tudi sicer v javnosti, tega predloga o
               spremembi ne bomo podprli. Hvala lepa.</p>
            </sp>
            <sp xml:id="SDZ5-Redna-20-2010-09-21.sp187">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 65 poslank in poslancev, za je glasovalo 41, proti 20.</p>
               <p><stage>(Za je glasovalo 41.)</stage> <stage>(Proti 20.)</stage></p>
               <p>Ugotavljam, da je odlok sprejet. S tem zaključujem to točko dnevnega reda.</p>
               <p>Prehajamo na prekinjeno <title>1. točko dnevnega reda – Vprašanja poslank in poslancev.</title>
               </p>
               <p>V skladu s predlogom poslanca gospoda Franca Bogoviča bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade Boruta Pahorja na poslansko vprašanje Franca Bogoviča v zvezi z
               izvajanjem sistemskih reform.</p>
               <p>Glasujemo. Navzočih je 67 poslank in poslancev, za je glasovalo 25, proti 39.</p>
               <p><stage>(Za je glasovalo 25.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Zvonka Černača bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade Boruta Pahorja na poslansko vprašanje Zvonka Černača glede tujih
               investicij.</p>
               <p>Imate besedo gospod Černač, v imenu poslanske skupine. Obrazložitev.</p>
            </sp>
            <sp xml:id="SDZ5-Redna-20-2010-09-21.sp188">

               <speaker>ZVONKO ČERNAČ:</speaker>

               <p>V Poslanski skupini Slovenske demokratske stranke bomo razpravo o odgovoru na
               vprašanje ne glede tujih investicij, ampak o tem, ali je mogoče z umazanim denarjem
               reševati slovensko gospodarstvo. To razpravo bomo seveda podprli.</p>
               <p>V odgovoru na to vprašanje je v povezavi s poslom, ki je bil sklenjen s stiskom roke
               premierja Pahorja s premierjem vlade Libije, premier Pahor zagotovil, da deluje
               enakovredno in enakopravno za vsa slovenska podjetja. Nekaj trenutkov zatem, ko je
               bila ta notica objavljena na spletu, je njegova ministrica objavila, da je ta posel
               sklenil SCT. Torej je premier javno lobiral za privatno podjetje, ne za katerikoli
               privatno podjetje, pač pa za podjetje, ki mizerno plačuje svoje delavce, ki slabo ali
               pa ne plačuje svojih podizvajalcev, ki ne plačuje in odvaja redno davkov in v katerem
               so bili izraženi utemeljeni sumi pranja denarja z namenom divjega lastninjena.
               Direktor tega podjetja si je v lanskem letu dal izplačati najvišjo plačo v tej
               državi, 800 tisoč evrov oziroma 3 tisoč evrov manj. Približno v istem času, nekaj dni
               pred tem dogodkom je slovenski premier javno pozival k stečaju podjetja Vegrad,
               podjetja, v katerem ima država svoj solastniški delež. V SCT-ju država nima
               solastniškega deleža. Torej, v tej razpravi bo potrebno razjasniti, ali slovenski
               premier resnično deluje v interesu celotnega slovenskega gospodarstva, ali je mogoče
               s takimi posli povečati bruto domači proizvod, ali imajo od teh poslov kaj slovenski
               delavci, ali imajo od teh poslov kaj slovenska podjetja, ali ima ne nazadnje od teh
               poslov kaj tudi slovenski proračun. Podatki kažejo, da ne, kajti realizacija v prvi
               polovici letošnjega leta je slabša, kot je bila v prvi polovici lanskega leta. Ob 120
               milijonov manjših prihodkov kot v prvi polovici lanskega leta v proračun je bilo iz
               njega plačanih 200 milijonov evrov več odhodkov, primanjkljaj v prvi polovici
               letošnjega leta državnega proračuna pa znaša milijardo 320 milijonov evrov, lani
               milijardo evrov. Torej tudi ne drži podatek, ki ga je včeraj v odgovoru na poslansko
               vprašanje izrekel premier, da bo letos bolje oziroma da je letos bolje, kot je bilo
               lani.</p>
               <p>Kar se Slovenije tiče, je letos slabše, kar se posameznih podjetij tiče, ki jim roko
               s stiskom roke s tujimi državniki drži premier, pa je seveda bolje, drugače si ne bi
               predsednik uprave tega podjetja dal izplačati 800 tisoč evrov plače.</p>
            </sp>
            <sp xml:id="SDZ5-Redna-20-2010-09-21.sp189">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 69 poslank in poslancev, za 26, proti 41.</p>
               <p><stage>(Za je glasovalo 26.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda mag. Andreja Vizjaka bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministra za finance mag. Franca Križaniča na poslansko vprašanje mag.
               Andreja Vizjaka v zvezi z napovedano spremembo obdavčevanja nepremičnin. Glasujemo.
               Navzočih je 69 poslank in poslancev, za 26, proti 41.</p>
               <p><stage>(Za je glasovalo 26.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Danijela Krivca bo zbor odločal o naslednjem
               predlogu sklepa: Državni zbor bo na naslednji seji razpravo o odgovoru ministrice za
               gospodarstvo mag. Darje Radić na poslansko vprašanje Danijela Krivca v zvezi s
               Pravilnikom o šolskem koledarju.</p>
               <p>Gospod Krivec, izvolite.</p>
            </sp>
            <sp xml:id="SDZ5-Redna-20-2010-09-21.sp190">

               <speaker>DANIJEL KRIVEC:</speaker>

               <p>Hvala za besedo.</p>
               <p>V naši poslanski skupini bomo ta predlog podprli. Apeliram pa tudi na kolegice in
               kolege, ki dobivajo ravno tako pozive s strani turističnega gospodarstva, da to
               razpravo podprejo.</p>
               <p>Razpravo smo zahtevali že ob odgovoru ministra Lukšiča na enako vprašanje, ko je
               vehementno izjavil, da ministrstvo ni naredilo nobene analize o gospodarski škodi,
               kot je ne dela v nobenem primeru. Mislim, da že ta odgovor zahteva, da o tem opravimo
               razpravo. Minister v odgovoru, zakaj je prišlo do spremembe pravilnika, navaja
               razloge, ki ne držijo, kajti odgovor, ki ga ministrstvo uradno pošilja Skupnosti
               občin in zainteresiranim občinam, ki so zaprosile za odgovor, je v kontradikciji.</p>
               <p>Drugi pomemben razlog je tudi ta, da je prejšnji minister, ki je vodil Ministrstvo za
               gospodarstvo, dr. Matej Lahovnik jasno izrazil svoje nezadovoljstvo in nasprotovanje
               temu pravilniku. Enako je odgovorila tudi ministrica Radićeva na zaslišanju,
               hearingu, ko še ni bila ministrica. Jasno je odgovorila, da je to s strani
               turističnega gospodarstva pravilna reakcija. Bilo je pa zanimivo to, da je jasno
               ugotovila, da je lahko Ministrstvo za gospodarstvo odreagiralo šele takrat, ko je bil
               pravilnik objavljen. Se pravi, tudi trditev, ki je bila izrečena s strani ministra
               Lukšiča, da je bila zadeva objavljena 45 dni, ne drži. In sedanja ministrica je na
               hearingu jasno povedala, da ne samo, da so nasprotovali temu, pač pa so ministru
               naslovili tudi protestno pismo, in da je to za Ministrstvo za gospodarstvo
               nesprejemljiva odločitev.</p>
               <p>Mislim, da je več kot dovolj razlogov, da o tem opravimo razpravo. Mislim, da je to
               potrebno tudi zaradi sprenevedanja Vlade, kajti nekje aprila, maja je bilo veliko
               besed izrečenih o tem, kako je treba turističnemu gospodarstvu pomagati. Tudi včeraj
               v odgovoru je premier jasno povedal, da je treba podpirati gospodarstvo. Tu pa imamo
               eklatanten primer, ko s pravilnikom na nivoju enega ministrstva rušimo in ogrožamo
               določen del gospodarstva, pa se nihče o tem ne sprašuje, ali je to primerno ali ni
               primerno. Tudi odgovor ministrice včeraj, da bodo pač eno leto, dve spremljali, če bo
               škoda nastala, in kasneje spremenili pravilnik, je za mene nesprejemljiv.</p>
               <p>Zato vas pozivam, da podprete to pobudo. Mislim, da je bilo že prvič, ko smo o tem
               razpravljali, zelo malo tistih, ki ste nasprotovali, da se o tem opravi konkretna
               razprava. Prosim za podporo, da rešimo to pomembno zadevo.</p>
            </sp>
            <sp xml:id="SDZ5-Redna-20-2010-09-21.sp191">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovalo je 69 poslank in poslancev, za 27, proti 39.</p>
               <p><stage>(Za je glasovalo 27.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Ivana Grilla bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za okolje in prostor dr. Roka Žarnića na poslansko vprašanje Ivana Grilla v
               zvezi z opravljanjem dimnikarskih storitev.</p>
               <p>Gospod Grill, prosim, imate besedo.</p>
            </sp>
            <sp xml:id="SDZ5-Redna-20-2010-09-21.sp192">

               <speaker>IVAN GRILL:</speaker>

               <p>Verjamem, da se številnim poslancem pritožujejo oziroma nas pozivajo, da skušamo
               urediti neurejeno področje opravljanja dimnikarskih storitev. Številni uporabniki so
               ogorčeni in nemočni nad zlorabami, ki jih številna podjetja in tudi posamezniki po
               celi Sloveniji opravljajo. Na to temo sem včeraj postavil vprašanje, pa na njega
               konkretnega odgovora nisem dobil.</p>
               <p>Za kaj konkretno tu gre? Dimnikarji zaračunavajo, kljub temu da jim vladna uredba
               tega ne dopušča, prevoze, ko prihajajo na opravljanje pregledov. Imamo pogoste
               primere, da v nekem bloku, kjer je več 10 uporabnikov, vsakemu posamezniku
               zaračunavajo storitev prihoda na sam kraj v višini 3,2 evra. Za to imamo tudi vse
               dokumente in na to so bili opozorjeni tudi tržni inšpektorji.</p>
               <p>Velikokrat se dogaja, da dimnikarji, ki pridejo na kraj dogodka, v bistvu
               zaračunavajo nekaj, česar sploh niso opravili. Imam konkreten primer, da je samo
               zato, da je zapisal številko gorilca na mali kurilni napravi, upravnik prejel račun v
               višini 78 evrov. Potem so primeri, ko dimnikarji, ki niso strokovno usposobljeni,
               gredo uravnavat gorilne naprave in jih seveda v celoti pokvarijo, tako da morajo
               potem uporabniki, če želijo, da ta naprava deluje normalno, ponovno poklicati
               usposobljene serviserje in, seveda, za to ponovno plačati. Poleg tega dimnikarji
               opravljajo in tudi zaračunavajo umerjanje oziroma meritve, ki jih opravljajo z
               neatestiranimi aparati in jim v bistvu tudi naša pravna zakonodaja tega ne omogoča.
               Vse s ciljem, da pač naši uporabniki plačujejo za nekaj, kar je povsem
               nepotrebno.</p>
               <p>Kot sem že omenil, je tržna inšpektorica tudi pozvala glede na ugotovljene
               nepravilnosti, da naj Ministrstvo za okolje gre v strokoven nadzor in začne postopek
               za odvzem koncesije vsem tistih podjetjem, ki take nepravilnosti tudi izvajajo. Žal
               na to vprašanje, ali je Ministrstvo za okolje oziroma minister uvedel kakršen koli
               postopek, da se gre v nadzor in tudi v odvzem koncesije, minister na to ni odgovoril,
               je pa izrazil pričakovanje, da bomo poslanci podprli vse tiste predloge, ki naj bi
               jih v neki bližnji prihodnosti seveda tudi ministrstvo skušalo na novo
               spremeniti.</p>
               <p>Zato sem sam mnenja, da bi takšna razprava, kjer bi se vsi ti problemi tukaj
               osvetlili, lahko pripomoglo, da bi se vse te nepravilnosti skušalo urediti na bolj
               transparenten in tudi pravičen način za naše uporabnike. Zato predlagam oziroma vas
               pozivam, da vsi skupaj ta predlog podpremo in opravimo splošno razpravo o teh
               nepravilnostih. Hvala lepa.</p>
            </sp>
            <sp xml:id="SDZ5-Redna-20-2010-09-21.sp193">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovanje teče. Glasovalo je 67 poslank in poslancev, za 27, proti
               40.</p>
               <p><stage>(Za je glasovalo 27.)</stage> <stage>(Proti 40.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Milenka Ziherla bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za zunanje zadeve Samuela Žbogarja na poslansko vprašanje Milenka Ziherla v
               zvezi z izborom veleposlanikov zunanje službe Evropske unije. Glasujemo. Glasovanje
               teče. Glasovalo je 69 poslank in poslancev, za 27, proti 40.</p>
               <p><stage>(Za je glasovalo 27.)</stage> <stage>(Proti 40.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca Marjana Bezjaka bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministrice za
               gospodarstvo mag. Darje Radić na poslansko vprašanje Marjana Bezjaka v zvezi z
               državno pomočjo.</p>
               <p>Glasujemo. Glasovanje teče. Glasovalo je 69 poslank in poslancev, za 26, proti
               41.</p>
               <p><stage>(Za je glasovalo 26.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda mag. Franca Žnidaršiča bo zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministra za zunanje zadeve Samuela Žbogarja na poslansko vprašanje mag.
               Franca Žnidaršiča v zvezi z uresničevanjem sklepov Vlade Republike Slovenije glede
               odprtega vprašanja vojne škode s strani Republike Nemčije.</p>
               <p>Imate besedo, gospod mag. Žnidaršič. Obrazložitev glasu. V svojem imenu.</p>
            </sp>
            <sp xml:id="SDZ5-Redna-20-2010-09-21.sp194">

               <speaker>MAG. FRANC ŽNIDARŠIČ:</speaker>

               <p>Hvala lepa.</p>
               <p>Ta predlog bom seveda podprl zaradi tega, ker po šestnajstih letih, odkar je Državni
               zbor sprejel dvakrat sklep, da naj Vlada stori ustrezne korake in se pogaja z Nemčijo
               za povračilo vojne škode, nismo dobili takrat zahtevanega poročila o tem. V odgovorih
               ministra gospoda Samuela Žbogarja pa se je čutilo, da so bili ti razgovori več ali
               manj neuradni in izpeljani na način, da ni prišlo do nobenega rezultata in naša stran
               ni uspela doseči niti začetka pogajanj na to temo. Ob dejstvu, da samo naša država in
               Grčija nista sprejeli mirovnega sporazuma z Republiko Nemčijo, smo v bistvu še vedno
               z Republiko Nemčijo v vojnem stanju, odprto je vprašanje reparacije in vojne škode,
               deset tisoče naših državljanov pričakujejo, da se bo tudi ta problem iz preteklosti
               rešil, pri tem mislim seveda na nediskriminatorno obravnavo vseh tistih, ki so
               utrpeli hudo materialno škodo v 2. svetovni vojni, in prav bi bilo, da se zadeva
               razčisti do tiste mere, da lahko rečemo, da je stvar zaključena. Prav bi bilo, da bi
               se iz razprave videlo, ali in kaj je bilo storjenega do zdaj, ali je mogoče storiti
               kaj v bodoče in ali bo stvar ostala še naprej odprta.</p>
               <p>Tako mislim, da je ta razprava upravičena in zato kanim ta predlog podpreti. Hvala
               lepa.</p>
            </sp>
            <sp xml:id="SDZ5-Redna-20-2010-09-21.sp195">

               <speaker>PODPREDSEDNIK MAG. VASJA KLAVORA:</speaker>

               <p>Še kdo želi?</p>
               <p>Gospod dr. Vinko Gorenak. V imenu poslanske skupine ali obrazložitev glasu?</p>
            </sp>
            <sp xml:id="SDZ5-Redna-20-2010-09-21.sp196">

               <speaker>DR. VINKO GORENAK:</speaker>

               <p>Hvala. Kar v svojem imenu.</p>
               <p>Sam mislim ta sklep v vsakem primeru podpreti iz temeljnega razloga, ker včeraj iz
               odgovorov ministra na to temo je bilo slišati malo čudne izjave. Dvakrat so se ob
               kavi nekje pogovarjali neformalno, čeprav je minister rekel, da včasih neformalno
               bolj zaleže... Pa še en drugi razlog obstaja; jaz bi se rad zelo pogovoril na to temo
               z nekaterimi poslanci. Namreč, z materialnimi oškodovanci 2. svetovne vojne sem se
               srečeval še prej v kabinetu predsednika Vlade. K meni je hodila neka starejša gospa,
               v tem trenutku se ne spomnim njenega imena, doma je iz Murske Sobote, ki vodi to
               društvo, in mi je zelo jasno povedala, da ima vso podporo opozicije, da vodja
               opozicije to absolutno podpira, ampak da v tej državi obstaja ena grda vlada, ena
               zoprna Janševa vlada, ki tega ne dovoli.</p>
               <p>Zdaj, mi smo ta zakon tudi pripravili, to je treba povedati zelo jasno. Ta zakon je
               bil v prejšnjem mandatu pripravljen, sicer ni omogočil, bom rekel, 100 % izplačil in
               tako dalje, ampak nek odstotek, pa vendar! Zdaj se je pa situacija okoli obrnila. Ta
               gospa spet k meni hodi in pravi, da "zaboga, dajte vendar kaj narediti!", ampak zdaj
               hodi pa tudi h gospodu Potrču, a je gospod Potrč zdaj pa ne sprejme.</p>
               <p>Zato bi bilo dobro, da izmenjava stališča na to temo v okviru poslanskega predloga
               gospoda Žnidaršiča in da pokažemo tudi javnosti in tej gospe nek realen obraz. Hvala
               lepa.</p>
            </sp>
            <sp xml:id="SDZ5-Redna-20-2010-09-21.sp197">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo obrazložiti glas v imenu poslanske skupine?</p>
               <p>Gospod Bojan Kontič, izvolite.</p>
            </sp>
            <sp xml:id="SDZ5-Redna-20-2010-09-21.sp198">

               <speaker>BOJAN KONTIČ:</speaker>

               <p>Hvala lepa, gospod podpredsednik.</p>
               <p>V Poslanski skupini Socialnih demokratov soglašamo z opozorili kolega Francija
               Žnidaršiča. Tudi mi smo v preteklosti opozarjali in prosili za odgovore. Ugotovitev,
               da to traja šestnajst let, je zanesljivo točna in to seveda pove, da vse vlade do
               sedaj na tem področju niso storile kaj veliko, vključno z našo v temu mandatu. Ampak
               po informacijah, ki jih imamo, neki pogovori potekajo in pustimo diplomaciji, da
               naredi svoje.</p>
               <p>Naj opozorim oziroma navedem, da smo v preteklosti tudi sami opozarjali in zahtevali
               ter prosili za odgovore in za ustrezno ukrepanje vsakokratno vlado – posebej je bil
               izpostavljen ravno naš kolega Miran Potrč – in tudi naprej bomo aktivno delovali na
               tem področju. Vem za pismo, ki so ga podpisali kolega Anderlič, kolega Urh in kolega
               Potrč, ki je naslovljen na državnega sekretarja s prošnjo, da organizira sestanek s
               pristojnimi ministri oziroma predstavniki ministrstev in da na tem razgovoru
               ugotovimo, kako daleč je ta zgodba, na katero upravičeno opozarjajo oškodovanci.</p>
               <p>Pomembno pri tem pa je povedati, da sama razprava v Državnem zboru ne daje nobene
               dodane vrednosti tukaj, kot ni dala v preteklih primerih. To je razprava, ki traja
               običajno pet ur, razprava, v kateri se govori o vsem, najmanj pa o vsebini odgovora
               predsednika ali ministra na posamezno poslansko vprašanje in kjer se običajno do
               konca razprave ne strinjamo s tem, ali je odgovor bil dober ali ne. In takšna bi bila
               tudi ta razprava, brez posebne dodane vrednosti.</p>
               <p>Zato ravno tako kot doslej Poslanska skupina Socialnih demokratov te razprave, ki ne
               daje nobenega sklepa na koncu, ampak je zgolj razprava, ne bo podprla.</p>
            </sp>
            <sp xml:id="SDZ5-Redna-20-2010-09-21.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še kdo želi besedo?</p>
               <p>Gospod Miran Potrč v lasnem imenu.</p>
            </sp>
            <sp xml:id="SDZ5-Redna-20-2010-09-21.sp200">

               <speaker>MIRAN POTRČ:</speaker>

               <p>Hvala lepa.</p>
               <p>Soglašam z vsebino izjave kolega Kontiča. Moral sem se pa oglasiti, ker tako debela
               laž, kot je bila rečena s strani gospoda Gorenaka, res ni dostojna za ta parlament.
            </p>
            </sp>
            <sp xml:id="SDZ5-Redna-20-2010-09-21.sp201">

               <speaker>PODPREDSEDNIK MAG. VASJA KLAVORA:</speaker>

               <p>Brez polemike, prosim.</p>
               <p>Gospod Magajna, izvolite.</p>
            </sp>
            <sp xml:id="SDZ5-Redna-20-2010-09-21.sp202">

               <speaker>ANDREJ MAGAJNA:</speaker>

               <p>Tudi sam sem izvedel, da pogajanja na to temo tečejo, ampak podobno sem slišal pred
               dvema letoma, pred štirimi in 16 let nazaj.</p>
               <p>Ali bo ta razprava dala neko dodatno vrednost ali ne – treba je zadevo obelodaniti;
               ne v tem smislu, da bi razkrinkavali tisto, kar diplomacija dela, diplomacija baje
               dela intenzivno, ampak kot neka oblika pritiska na Vlado, da v tem mandatu to moramo
               rešiti.</p>
               <p>Podprl bom predlog gospoda Žnidaršiča.</p>
            </sp>
            <sp xml:id="SDZ5-Redna-20-2010-09-21.sp203">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 65 poslank in poslancev, za je glasovalo 28, proti 34.</p>
               <p><stage>(Za je glasovalo 28.)</stage> <stage>(Proti 34.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Franca Pukšiča bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Franca Križaniča na poslansko vprašanje Franca Pukšiča v
               zvezi z razrešitvijo predsednika nadzornega sveta NKBM.</p>
               <p>Izvolite, gospod Pukšič. Obrazložitev glasu v imenu poslanske skupine? Da?</p>
            </sp>
            <sp xml:id="SDZ5-Redna-20-2010-09-21.sp204">

               <speaker>FRANC PUKŠIČ:</speaker>

               <p>Da! Hvala lepa, gospod podpredsednik. Kolegice in kolegi.</p>
               <p>Slab mesec dni po pisnem zagovoru predsednika nadzornega sveta druge največje
               slovenske banke v državni lasti NKB Maribor, po njegovem pisnem zagovoru na tožbo, ki
               je bila vložena proti njemu, sem imel v Mariboru tiskovno konferenco, očitno z dovolj
               informacijami in podatki, ko sem opozoril na veliko odprtih problemov. Predvsem sem
               opozoril na revizijo, ki je potekala leta 2007 – po informacijah, jasno, znotraj
               podjetja, znotraj uprave, drugače tega človek ne bi tudi mogel vedeti –, se je
               revizija pripravljala tako, da so jo pripravili vodje služb, potem so revizorji se
               samo pod to podpisali.</p>
               <p>Glede na to, da so bile v tistem letu tudi zamenjane – ne vse – družbe dobaviteljev z
               Merkurjem in da so cene bile potem s stani Merkurja višje, zaradi česar se je nekako
               postavil sum klientelizma in korupcije, sedaj pa se je izkazalo, da se temu več ne
               reče tako, ampak da se temu reč "tihi družbenik tihega družbenika". Skratka, pri enem
               izmed podjetij je Danilo Toplek, torej tihi družbenik tihega družbenika, ki pa je
               poslovalo s Talumom, Talum pa je podjetje, ki je v 80 % lasti države.</p>
               <p>Na vse to in na nakup delnic Merkurja z delnicami NKBM, z delnicami Ljubljanske
               banke, smo opozorili, potem smo opozorili tudi na plačilo elektrike Elesu preko
               posredniškega podjetja in na pogodbo v zvezi z dobavo 40 tisoč ton aluminija, kjer je
               cca 30 % potekalo direktno, ostalo pa preko Švedske, predlagam, da o odgovoru
               ministra opravimo razpravo.</p>
               <p>Namreč, Danilo Toplek je sam v obrazložitvi priznal, da je z njo, torej s to tiho
               družbo, postal, in sicer pravi tako, da mu je z njo hotel dolžnik sam povrniti nek
               vložek, ki ga je on dajal kot podjetnik in mu je svetoval. Seveda pa gre za gradbene
               posle v samem... / izklop mikrofona/</p>
            </sp>
            <sp xml:id="SDZ5-Redna-20-2010-09-21.sp205">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo, glasovanje teče. Navzočih je 66 poslank in poslancev, za je glasovalo 24,
               proti 41.</p>
               <p><stage>(Za je glasovalo 24.)</stage> <stage>(Proti 41.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Ivana Grilla bo Državni zbor odločal o
               naslednjem predlogu sklepa: Državni zbor bo na naslednji seji opravil razpravo o
               odgovoru ministra za visoko šolstvo, znanost in tehnologijo na poslansko na poslansko
               vprašanje Ivana Grilla glede sofinanciranja šolnine za doktorski študij.</p>
               <p>Gospod Grill, obrazložitev glasu v imenu poslanske skupine.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp206">

               <speaker>IVAN GRILL:</speaker>

               <p>Hvala lepa za besedo.</p>
               <p>No, tudi na to vprašanje, ki sem ga zastavil ministru Golobiču, nisem dobil
               ustreznega odgovora, gre pa za spremembo sofinanciranja doktorskega študija.</p>
               <p>V preteklosti se je sofinanciralo doktorski študij na način, da je ministrstvo
               objavilo javni razpis, na katerega so se lahko prijavili vsi visokošolski zavodi, ki
               so takšen program tudi izvajali. V to so bile lahko vključene univerze in tudi
               samostojne visokošolske institucije. S tem pravilnikom oziroma s tem spremenjenim
               načinom pa je v bistvu zdaj spremenil način financiranja tako, da se bo doktorski
               študij lahko financiral samo tistim fakultetam, ki sodijo v okvir vseh štirih univerz
               v Sloveniji. Tako imamo številne, lahko rečem, ugledne in tudi državne visokošolske
               institucije, ki pa so zdaj že avtomatsko, zaradi tega načina sofinanciranja,
               onemogočene. To je Mednarodna podiplomska šola Jožeta Stefana, potem je tukaj
               Fakulteta za informacijske študije v Novem mestu, ki je državna fakulteta, in še
               nekaterim takšnim kvalitetnim visokošolskim institucijam je na ta način avtomatsko
               onemogočeno, da se sofinancirajo.</p>
               <p>Z odgovorom, ki ga je včeraj minister Golobič dal, in z njegovimi navedbami se seveda
               ne morem v nobenem primeru strinjati, ker so napačne in tudi zavajajoče. Kajti,
               njegov argument, da naj bi se doktorski študij v okviru univerz lahko izvajal bolj
               kvalitetno, bolj multidisciplinarno, je seveda zavajajoč. Kajti, številni podatki
               kažejo, da so predavatelji, ki so tudi na posameznih fakultetah ali ostalih
               visokošolskih institucijah, ki niso v okviru univerz, po vseh tistih točkovanjih
               lahko bistveno višje rangirani, imajo več raziskovalnih dosežkov, več člankov, kot pa
               nekateri predavatelji na fakultetah, ki pa jim bo zdaj v okviru univerz omogočeno, da
               bodo imeli to sofinanciralo.</p>
               <p>To pomeni, da gre tukaj za diskriminatoren način, da bodo vsi tisti študentje, ki so
               lahko zelo talentirani, zelo nadarjeni, niso pa študirali ali ne želijo študirati v
               okviru slovenskih univerz, na ta način onemogočeni. Pomeni, da tisti, ki ne bodo
               dovolj situirani, ne bodo mogli na ta način študirati na podiplomskem študiju. To
               pomeni, da je to diskriminatorno in bo imelo nepopravljive posledice v daljni
               prihodnosti visokega šolstva.</p>
               <p>Zato predlagam, da se na to temo opravi razprava, da pojasni, kje so tisti ključni
               razlogi, da se spreminja način sofinanciranja in da se potem v bistvu vidi, ali je to
               smiselno ali ne.</p>
               <p>Zato bo Poslanska skupina Slovenske demokratske stranke ta predlog podprla.</p>
               <p>Hvala lepa.</p>
            </sp>
            <sp xml:id="SDZ5-Redna-20-2010-09-21.sp207">

               <speaker>PODPREDSEDNIK MAG. VASJA KLAVORA:</speaker>

               <p>Besedo želi gospod Gvido Kres v svojem imenu.</p>
               <p>Prosim.</p>
            </sp>
            <sp xml:id="SDZ5-Redna-20-2010-09-21.sp208">

               <speaker>GVIDO KRES:</speaker>

               <p>Pobudo kolega Grilla bom podprl, ker se tudi meni zdi, da prihaja v tem primeru do
               diskriminacije, kajti vse fakultete, vsi zavodi, ki hočejo delati na svojem
               izobraževalnem programu, imeti izobraževalni proces, morajo imeti vse svoje programe
               verificirane. In s tem avtomatično delamo v Sloveniji razliko med univerzami tako
               državnimi kot privatnim.</p>
               <p>Mislim, da se s tem ne bo tako veliko prihranilo – kot najbolj verjetno se to zdaj
               dela zaradi kakšnih prihrankov –, ker tako veliko študentov se pa tudi ne vpisuje na
               doktorske študije, da bi lahko to v kakršnemkoli smislu ogrozilo delovanje ostalih
               univerz. Hvala lepa.</p>
            </sp>
            <sp xml:id="SDZ5-Redna-20-2010-09-21.sp209">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Navzočih je 65 poslank in poslancev, za je glasovalo 24, proti 39.</p>
               <p><stage>(Za je glasovalo 24.)</stage> <stage>(Proti 39.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda. Prekinjam 20. sejo zbora, ki jo bomo
               nadaljevali jutri ob 9. uri.</p>
               <p>Na svidenje. <title><stage>(SEJA JE BILA PREKINJENA 21. SEPTEMBRA 2010 OB 19.11.)</stage></title>
               </p>
            </sp>
         </div>
      </body>
   </text>
</TEI>
