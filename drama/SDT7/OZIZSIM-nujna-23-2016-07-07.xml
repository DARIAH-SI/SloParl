<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="OZIZSIM-nujna-23-2016-07-07">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za izobraževanje, znanost, šport in mladino</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-02-12+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session">3E7D21338FCFAFFDC1257FE30042EAA6</idno>
               <idno type="custom" subtype="day">53EFA008D6F1941EC125803E0040AD0F</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=pmagdt&amp;uid=53EFA008D6F1941EC125803E0040AD0F</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZIZSIM-nujna-23-2016-07-07.OZIZSIM" n="23">
               <name>nujna seja</name>
               <date when="2016-07-07"/>
            </setting>
         </settingDesc>
         <particDesc>
            <listOrg>
               <org xml:id="OZIZSIM-nujna-23-2016-07-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZIZSIM-nujna-23-2016-07-07.OZIZSIM">
                        <orgName key="OZIZSIM">Odbor za izobraževanje, znanost, šport in mladino</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">REPUBLIKA SLOVENIJA DRŽAVNI ZBOR ODBOR ZA IZOBRAŽEVANJE, ZNANOST, ŠPORT IN MLADINO</stage>
            <stage type="session">23. nujna seja</stage>
            <stage type="date">(7. julij 2016)</stage>
            <stage type="chairman">Sejo je vodila dr. Mirjam Bon Klanjšček, predsednica Odbora za izobraževanje,
            znanost, šport in mladino.</stage>
            <stage type="time">Seja se je začela ob 18.01 uri.</stage>


            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Vse članice in člane Odbora, vabljene ter ostale prisotne prav lepo pozdravljam.
               Pričenjam 23. nujno sejo Odbora za izobraževanje, znanost, šport in mladino. Obveščam
               vas, da poslanec Peter Vilfan pooblašča poslanca Benedikta Kopmajerja.</p>
               <p>S sklicem seje ste prejeli naslednji dnevni red seje odbora. Imamo eno točko, in
               sicer Problematika oskrbe z učbeniki v osnovnih šolah. Ker v poslovniškem roku nisem
               prejela predlogov v zvezi z dnevnim redom, je določen takšen dnevni red seje kot je
               bil predlagan s sklicem.</p>
               <p>Smo pri <title>1. TOČKI DNEVNEGA REDA – PROBLEMATIKA OSKRBE Z UČBENIKI V OSNOVNIH
                  ŠOLAH.</title> Zahteva Poslanske skupine Slovenske demokratske stranke za sklic
               nujne seje odbora z dne 1. 7. 2016 je objavljena na spletni strani Državnega zbora s
               sklicem. K tej točki dnevnega reda so bili vabljeni: predlagatelji zahteve, vodja
               Poslanske skupine SDS Jože Tanko, ministrica za izobraževanje, znanost in šport dr.
               Maja Makovec Brenčič, predstavniki Zavoda Republike Slovenije za šolstvo, predsednik
               Odbora za učbenike pri Zbornici knjižnih založnikov in knjigotržcev dr. Miha Kovač,
               gospa Maruša Kmet iz založbe Rokus Klett <stage>(ta se je opravičila)</stage>, gospod Vasja Kožuh iz
               DZS, predstavniki Mladinske knjige in Zveza aktivov sveta staršev Slovenije. Dodatno
               pa sem vabila še predsednika Združenja ravnateljic in ravnateljev osnovnega in
               glasbenega šolstva gospoda Gregorja Pečana.</p>
               <p>Besedo dajem predlagateljem zahteve za sklic seje. To je predstavniku Poslanske
               skupine Slovenske demokratske stranke kolegu Tomažu Liscu. Izvolite.</p>
            </sp>
            <sp who="SDT7:LisecTomaž">

               <speaker>TOMAŽ LISEC (PS SDS):</speaker>

               <p>Še enkrat hvala, spoštovana predsednica, za dano besedo. Spoštovani predstavniki
               ministrstva, ostali vabljeni, kolegi in kolegice, še enkrat danes lep pozdrav.</p>
               <p>Zelo kratki razlogi za sklic nujne seje. Glede na to, da smo se s to problematiko
               ukvarjali že pred enim letom in dvema mesecema, natančno 6. 5. 2015, ko smo imeli
               zelo podobno problematiko, to pa je problematiko oskrbe z učbeniki v osnovnih šolah.
               Pri pripravi na to sejo sem si zelo podrobno prebral magnetogram tiste seje, tako
               besede predstavnikov ministrstva, predstavnikov založnikov in pa tudi nas poslancev.
               Kar pa je ključno je to, da so bili tako v razpravi,  potem pa tudi prek glasovanja, sprejeti oziroma
               nesprejeti sklepi. Ampak ključni so tisti sklepi, ki so bili sprejeti. Po našem
               mnenju oba sklepa, pa si drznem reči, sfrosirana s strani koalicijskih poslanskih
               skupin SMC, DS in DeSUS, nista bila realizirana. Ključni je predvsem drugi sklep, ki
               se glasi: <q>»Odbor podpira namero Ministrstva za izobraževanje, znanost in šport, da v
               sodelovanju z deležniki pripravi ukrepe za dolgoročno izvajanje celovite učbeniške
               politike in postopno prenovi učbeniške sklade v osnovnih šolah. O tem naj do konca
               leta poroča Odboru za izobraževanje, znanost, šport in mladino.«</q></p>
               <p>Ključni sta dve zadevi. Eno priprava ukrepov za dolgoročno izvajanje celovite
               učbeniške politike in pa časovnica, torej da do konca leta 2015 ministrstvo poroča
               odboru. Tega na žalost do današnjega dne še nismo dobili. Glede na to, da je šolsko
               leto drugačno kot pa koledarsko leto, je ta razprava danes, ki upam, da bo tudi
               prinesla določene sklepe in konsekvence v praktičnem življenju predvsem ravnateljev
               in pa učiteljev, nenazadnje pa tudi staršev, ki se že deset dni po tistem, ko so že
               njihovi otroci na počitnicah, sprašujejo kaj in kako in predvsem s kakšnimi učbeniki
               v šolsko leto 2016/2017.</p>
               <p>V medijih pa je v zadnjem času prišlo kar do nekaj zanimivih člankov, ki imajo
               podporo tudi v okrožnicah s strani ministrstev. Predvsem pa nas skrbi dejstvo, da po
               naših podatkih v lanskem letu šole učbenikov za tretje izobraževalno obdobje niso v
               celoti zamenjale. Tako je februarja letos ministrstvo šolam preko okrožnice naložilo,
               da morajo letos dokončno zamenjati vse neveljavne učbenike. Ključno pa je, da bi
               moralo ministrstvo zagotoviti tudi sredstva, kar je tudi eden glavnih momentov? tega
               kako in kdaj rešiti problematiko oskrbe učbenikov v osnovnih šolah in zato danes
               upamo kot predlagatelji sklica seje ne samo ponovitev lanskih obljub, da se bodo
               sredstva zagotovila, ampak tudi kakšno bolj konkretno informacijo, da bo ministrstvo
               poskrbelo, da bodo v proračunu za leto 2017 ta sredstva tudi izvedena.</p>
               <p>Po našem mnenju je problematično tudi to, da so okrožnice, torej podatki oziroma
               informacije, ki naj bi jih ministrstvo pošiljalo različne med tem kar se je pošiljajo
               šolam na eni strani in pa na drugi strani založbam o tem katere učbenike bodo
               menjavali. Očitno je prišlo do nekega komunikacijskega šuma na relaciji ministrstvo,
               založbe in pa osnovne šole, katera trijada je tista, do kdaj bo izpolnjevala vse
               zakonske podlage. </p>
               <p>Skratka zaradi vsega tega navedenega menimo, da je nujna seja, da dobijo starši pred
               1. septembrom konkretne odgovore kaj in kako lahko pričakujejo. Pa ne samo starši
               tudi šole, ravnatelji in učitelji. Zato smo predlagali seznanitveni sklep in pa dva
               dokaj relativno enostavna sklepa. To pa je, da pozivamo ministrstvo, da šolam
               zagotovi sredstva za zamenjavo učbeniških skladov za drugo in tretje vzgojno
               izobraževalno obdobje. In pa tretji sklep, ki ga bomo potem tudi potem modificirali?,
               to pa je, da se v najkrajšem možnem času – mi upamo, da do 1. 9. 2016 – realizirata
               sklepa z 10. seje Odbora za izobraževanje iz prejšnjega leta.</p>
               <p>Toliko za začetek. Hvala.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa tudi vam. Sedaj pa dajem besedo predstavnici ministrstva dr. Maji Makovec
               Brenčič. Izvolite.</p>
            </sp>
            <sp who="SDT7:MakovecBrenčičMaja">

               <speaker>DR. MAJA MAKOVEC BRENČIČ:</speaker>

               <p>Hvala, gospa predsednica. Spoštovani udeleženci, prisotni. Tematika učbeniške
               politike in učbeniških skladov je bila ena prvih s katero sem se soočila v prejšnjem
               letu v tem času ob prevzemu mandata. Kot veste smo z deležniki že v lanskem letu
               soočili mnenja in tudi postavili predse nalogo tako imenovanega postopnega načina
               obnavljanja učbeniških skladov.  Ko govorim o deležnikih, govorim najprej o šolah, učencih
               in tudi založnikih, ki so del usklajevanja politike, predvsem pa na koncu izvajanja,
               kakovostnih učbeniških izvedb.</p>
               <p>Tisto kar smo dogovorili, je tako imenovani koncept triad, torej postopno obnavljanje
               triad. Najprej za začetek tretje triade, ki je tudi najobsežnejša. Potem druge in
               prve. Vsi skupaj smo si zadali cilj, da obnovimo, v skladu tudi z razpoložljivimi
               sredstvi, učbeniške sklade v treh letih, torej do začetka šolskega leta 2017/2018, na
               način, da v resnici ni nobenega neveljavnega učbenika ter hkrati, da so ti učbeniki
               kar se da kakovostni in da so v skladu s pravilnikom.</p>
               <p>Tisto kar bi posebej na začetku poudarila je, da tega res ni bilo mogoče storiti v
               enem letu, kajti vemo, da v preteklosti sedem let ni sistematično obnavljalo teh
               skladov. Vemo, da so bile šole zelo prepuščene same sebi, da so res iskale najboljše
               možne rešitve ves čas glede na to kako je situacija potekala in da smo želeli tudi
               zato postopno skupaj s šolami iskati rešitev na kakšen način vendarle zadostiti
               kakovostnemu pouku in predvsem izvedbi pravilnika, za katerega vsi vemo, da je
               zahteven, a vendarle je nujen zato, da imajo otroci kakovostne učbenike.</p>
               <p>Stanje učbeniških skladov po šolah je tako zelo različno. In ko smo letos prvenstveno
               obnavljali drugo triado, ker je bila to sekvenca preteklega leta, se je izkazalo, da
               je marsikatera šola tista, ki nima tudi še ne dokončno obnovljene tretje triade. Ker
               pa vemo, da se tretji triadi izteka veljavnost učbenikov, je nujnost in potreba, da
               pomagamo šolam na način, da zagotovimo ustrezno veljavnost tudi teh učbenikov. Zato
               so tudi šole zelo različno napovedale dopolnjevanja učbeniških fondov in iz svoje že
               pretekle situacije poiskale tiste možne rešitve in hkrati podale tudi številne
               namere, ki jih vidijo ob tem, da smo po dolgem času začeli in skušali čimbolj
               sistematično urejati to področje.</p>
               <p>Tisto kar bomo torej zagotovili letos, vsekakor pa v celotnem triletnem obdobju, je,
               da popolnimo sklade z veljavnostjo učbenikov in da ne posegamo v kakršnokoli
               podaljševanje veljavnosti samo za to, da lahko potem šole naprej izvajajo pouk kot je
               to potrebno, ampak da želimo obnoviti fonde iz razloga, ker so ti marsikje ne le
               obrabljeni, ampak preprosto premalo napolnjeni iz preteklih let in predvsem zaradi
               dejstev omejenih virov.</p>
               <p>Triletno obdobje je tisto, v katerem želimo torej prvo, drugo, tretjo triado
               postaviti kot celovito rešitev, vendar pa se zavedamo, da ta ne bo dokončna, kajti
               kot rečeno, vsaka šola ima svoje izhodišče zaradi preteklosti. Zato bomo do 30. 9.
               2016 tudi natančno pregledali strukturo fonda za vsako šolo, torej za vse šole, zato
               da bomo lahko tudi na osnovi tistih podatkov do konca leta tudi predlagali tako
               imenovani vzdržen trajni model reševanja učbeniškega sklada, predvsem pa celovite
               učbeniške politike.</p>
               <p>Tukaj bi se želela predvsem zahvaliti šolam in tudi združenju ravnateljev, da smo
               zmogli v dialogu iskati rešitve ves čas. Namreč po takšnem obdobju kot je bilo, ni
               enostavno čez noč ob omejenih virih poskrbeti takoj za vse, zato tudi odločitev za
               tri postopna leta. Do konca leta 2016 pa smo se tudi z delovno skupino, ki že aktivno
               deluje, dogovorili, da iz treh predlaganih modelov, ki so bili na sami delovni
               skupini tudi že prediskutirani, na ministrstvu pripravimo vzdržen trajni model na
               način, da lahko od šolskega leta 2017 naprej že skupaj z vsemi deležniki imamo pred
               seboj nekaj kar je predvidljivega, vzdržnega in trajnega na področju učbeniške
               politike.  Mi bomo v tem
               triletju zagotovo namenili temu namenu 9,4 milijona evrov. To je že predvideni zbir
               sredstev. Bomo pa letos kot smo že dogovorili in smo z šolami že v dogovoru, reševali
               vsak posamični primer šole posebej, ko se izkaže, da prihaja do kakršnihkoli
               neskladij ali situacije, da so namere bodisi presežne, bodisi bile premalo
               napovedane. Kot rečeno tukaj imamo različne momente.</p>
               <p>V ta namen bi pa v resnici podala opravičilo, da ni bilo podanega formalnega
               poročanja glede sklepa, da moramo do konca leta 2015 poročati. Dejstvo je, da leta
               2015 smo začeli vzpostavljati te korake, torej bila je v poteku obnova tretje triade
               oziroma tistih namer za leto 2015 za katere veste, da smo tudi dopolnili sredstva. V
               letu 2016 pa bo to poročilo lahko do konca leta tudi celovito, kajti s tem bomo že
               vedeli presečno stanje na 30. 9. 2016 učbeniških skladov, hkrati pa tudi že do konca
               leta predlog vzdržnega in trajnega modela učbeniške politike, kjer, poudarjam, ni
               samo namen zagotavljanja števila učbenikov, vrste učbenikov, ampak predvsem namen
               povezovanja učnih načrtov kot učnimi gradivi kot celota.</p>
               <p>Tukaj naj poudarim tudi to, da ministrstvo razvija e-učbenike oziroma e-gradiva, da
               imamo teh v pripravi 42, da je 39 takšnih že preverjenih in da tudi v ta del
               usmerjamo razvoj učbeniške politike. Prav zato potrebujemo skupaj z deležniki, v njih
               so tudi socialni partnerji, predstavniki staršev, ki so danes tukaj z nami,
               predstavniki ravnateljev, založniki in tudi naši strokovni sodelavci, predvsem pa
               zavodi, ki so tudi v strokovnem delu močno vpeti v potrjevanje učbenikov na
               strokovnem delu in tudi strokovni svet kot tak, tisti, s katerimi moramo priti do
               dokončne uveljavitve in predvsem presoje kako naprej celovito, seveda spet postopno,
               ampak s trajno rešitvijo.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa. Sedaj pa dajem besedo vabljenim. Želi kdo razpravljati? Ugotavljam, da
               ne. Boste razpravljali? Izvolite. Prosim, če se vsak od vabljenih predstavite zaradi
               magnetograma.</p>
            </sp>
            <sp who="SDT7:PečanGregor">

               <speaker>GREGOR PEČAN:</speaker>

               <p>Gregor Pečan, predsednik Združenja ravnateljev osnovnih in glasbenih šol in osnovnih
               šol s prilagojenim programov. Lepa hvala za besedo, gospa predsednica.</p>
               <p>Želel bi samo povedati, da na šolah ni kakšnega večjega razloga za paniko. To sem že
               večkrat povedal in ne vem od kod takšne informacije prihajajo, da po šolah vlada
               kakšna huda panika, ker kdor si je preračunal sredstva, ki jih je zagotovljena dobil
               letos glede na potrebe, ki jih je prijavil, je lahko ugotovil, da skladno s tistim,
               kar je bilo obljubljeno je sredstev za menjavo drugega triletja dovolj. Je pa resnica
               takšna, da nismo vse šole prijavile v zamenjavo v lanskem letu vsega tistega, kar bi
               lahko, ampak to iz preprostega razloga, ker so bili učbeniki v tretjem triletju še
               uporabni, kot je sedaj dikcija v zakonu in torej veljavni, kot je bilo staro rečeno
               in tudi v več kot dovolj dobrem stanju, tako da ni bilo kakšne velike potrebe po
               menjavi.</p>
               <p>V letošnjem letu pa je zadeva v toliko drugačna, da s 1. 9. 2016 ti učbeniki ne bodo
               več uporabni, pač ne bodo več veljavni, in jih je treba zamenjati. V lanskem letu je
               bil mogoče to en tak zdrs, ne vem kako bi temu rekel, ni nihče predvideval, da
                  se šole ne bomo
               odločile v celoti zamenjati tretje triade v preteklem letu in bo letos premalo
               sredstev za kompletno menjavo drugega triletja, kar se bo preneslo v naslednje
               leto.</p>
               <p>Seveda je problem, ki se bo s tem verjetno prenesel v naslednje leto, da bo ta minus,
               ki je nastal letos verjetno potrebno potem pokriti v naslednjem letu. Je pa dejstvo,
               da po računih nekako prvo triletje ni tako drago kot so ostala. Sam bi rekel, da tako
               kot smo se pogovarjali, nekako čez palec ocenjujem, da mogoče 9,4 milijonov v teh
               letih ne bo v celoti zadostilo, ampak verjetno s kakšnimi 10 milijoni bi pa lahko
               zadeva lahko šla skozi. Zaupam, da bo temu res tako. Bi pa rekel, da smo ravnatelji
               izjemno zadovoljni, da se je zadeva premaknila z mrtve točke, kjer je prej stala.
               Sedem let od leta 2007 naprej smo pa majhno tudi pričakovali, da se bo morda ena
               majhna izposojevalnina vrnila, da bo tudi uzakonjena. Predstavniki staršev, ko so
               bili pri meni na prvem sestanku, so dejali, da pravzaprav temu ne bi nasprotovali. Ne
               vem če je temu še tako. Trenutno je situacija takšna kakršna pač je.</p>
               <p>Sam bi paniko prihranil za prihodnje leto, če bo potrebno. Tako da najlepša hvala za
               besedo.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa tudi vam. Želi besedo predstavnik staršev? Izvolite.</p>
            </sp>
            <sp who="SDT7:MedenAnton">

               <speaker>DR. ANTON MEDEN:</speaker>

               <p>Nisem ravno tako pogosto tukaj, zato rabim še malo tehnike. Tone Meden, predsednik
               Zveze aktivov staršev Slovenije. Glede na to, da smo bili starši direktno omenjeni,
               je že prav, da se oglasimo.</p>
               <p>Kar se tiče panike, ki je bila omenjena. Po šolah, kolikor imamo mi informacij in
               stikov, v resnici ni sporočil, da bi bilo kakšno izredno stanje. Verjetno glede na
               to, da kot je bilo že omenjeno prej, sedem let ni bilo nobenega financiranja in so
               šole vseeno vozile in učenci so imeli učbenike v skladih. Tudi sedaj ko se obnova teh
               skladov vsaj delno financira, je to mogoče kvečjemu dober znak, ne pa razlog za
               strah, da se ta zadeva ne bi izpeljala. Sam delim upanje, da se bo.</p>
               <p>Bi pa mogoče opozoril na nekaj stvari. V resnici je delovna skupina, v kateri smo
               tudi aktivno sodelovali razpravljala o bodočih različnih modelih oskrbe z učnimi
               gradivi, pri čemer bi poudaril dvoje. Ta bodoči celovit pristop ali pa koncept oskrbe
               z učnimi gradivi mora nujno vsebovati mehanizme za zagotavljanje kakovosti le-teh.
               Učbeniki in drugi učni pripomočki, delovni zvezki, učna gradiva, so namenjeni učencem
               zato, da hitreje, bolje, učinkoviteje, celoviteje, trajneje osvojijo znanje. Zato
               morajo biti kakovostni. Zato so pomembni. Zato moramo poskrbeti, da jih otroci
               dobijo. Čeprav na drugi strani ne pristajamo na tezo, da več učbenikov, več delovnih
               zvezkov pomeni boljše znanje. To ne drži. Treba je imeti pravo mero in pravi pristop
               in uskladiti vse skupaj s pristopom učitelja.</p>
               <p>Učna gradiva je treba gledati, to je pa drugi poudarek, celovito. Učbeniški skladi so
               bili pomembni. Takrat ko so jih šole uvedle je to pomenilo znatno finančno
               razbremenitev staršev, ki se je potem v naslednjih letih delno kompenzirala s tem, da
                   so se precej
               razširili oziroma se je precej razširila raba delovnih zvezkov. Ti zdaj že vrsto let
               niso podvrženi procesu potrjevanja. Se pravi neke zunanje kontrole nad njihovo
               kakovostjo v resnici ni. V celoti pa jih financiramo starši. V zneskih to v resnici
               pomeni, da za učna gradiva, ki jih učenci uporabljajo v šoli na leto starši plačamo
               nekje med 12 do 13 milijonov evrov v vsej državi. Da so 3 milijoni, ki so potrebni za
               obnovo učbeniških skladov manjši znesek. Če pogledamo to v širšem kontekstu, Zveza
               staršev je letos tudi opozorila, da kar se tiče stroškov šolanja – to so podatki
               Statističnega urada Republike Slovenije – smo slovenski starši med bolj obremenjenimi
               z izdatki za šolanje otrok. Torej nekje 10 % vsega denarja, ki je potreben za šolanje
               otrok, gre iz žepov staršev. Večinski del tega je razširjeni razširjeni nadstandardni
               program, pomemben del pa prispevajo tudi učna gradiva. Konkretno delovni zvezki.</p>
               <p>Če se pogovarjamo o stroških staršev, ki so s tem povezani, če gledamo stroške za
               učna gradiva celovito, torej 3 milijone od države plus 12 milijonov od staršev, potem
               jih lahko obravnavamo na tak način. Zaradi mene, to je moja osebna izjava – ni
               stališče zveze, ker o tem nismo razpravljali – ampak če to gledamo celovito, potem
               pričakujemo, da se starše v tem znesku razbremeni, če pa se del tega našega
               prispevka, ki bo ostal nameni potem formalno za vzdrževanje učbeniških skladov, je pa
               vseeno. Povečevanje skupnega bremena staršev za financiranje šolanja otrok ni na
               mestu. Sploh ne v današnji situaciji, kjer se soočamo s tem, da je nekaterih staršem
               že sedaj to preveliko breme. Tudi v kontekstu učbeniške politike oziroma
               zagotavljanja učnih gradiv in učbenikov in delovnih zvezkov je treba biti tudi na to
               pozoren. Toliko. Hvala lepa.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa tudi vam. Želi besedo še kdo od vabljenih? <stage>(Ne.)</stage> Potem pa prehajam na
               razpravo članov in članic odbora. Prva se je prijavila gospa Irena Kotnik.
               Izvolite.</p>
            </sp>
            <sp who="SDT7:KotnikIrena">

               <speaker>IRENA KOTNIK (PS SMC):</speaker>

               <p>Predsedujoča, hvala za besedo. Spoštovana ministrica s sodelavci, spoštovani vsi
               vabljeni na ta odbor, spoštovani kolegice in kolegi.</p>
               <p>Zapleti z učbeniki so pravzaprav vsakokratna poletna zgodba. Pri tem je treba
               priznati dolgoletno pomanjkljivo vizijo o dolgoročni ureditvi tega učbeniškega
               problema. Vendar pa vidim tukaj kljub vsemu dve pozitivne stvari. Ena je lanskoletni
               dogovor med pristojnim ministrstvom in pa založniki, kar lahko štejemo res kot
               pomemben korak k reševanju učbeniške problematike, pri čemer je bilo najbolj
               smiselno, da se je v danih javnofinančnih zmožnostih najprej zamenjalo učbenike, kjer
               je bilo največ takih, ki niso v skladu z veljavnimi učnimi načrti.</p>
               <p>Treba je vsekakor pozdraviti napor ministrstva k urejanju več let zanemarjanja
               učbeniške politike. V preteklem letu je ministrstvo omogočilo zamenjavo učbenikov v
               tretji triadi, po petih letih pa je ponovno namenilo za učbenike več sredstev.
               Približno 3 milijone kot smo že prej slišali predhodnega sogovornika.</p>
               <p>Sprejeli smo sklepe, ki jih je dal predlagatelj in te sklepe smo pregledali, in sicer
               bom sedaj prebrala zakaj smo drugi in tretji sklep nekoliko spremenili. S prvim
               sklepom, ki govori, da Odbor za izobraževanje, znanost, šport in mladino se je
               seznanil s trenutno situacijo na področju oskrbe z učbeniki v osnovnih šolah. S to
               prvo točko se strinjamo. Potem je predlagateljeva točka: <q>»Odbor za izobraževanje, znanost,
               šport in mladino poziva Ministrstvo za izobraževanje, znanost in šport, da šolam
               zagotovi sredstva za zamenjavo učbeniških skladov za drugo in tretje izobraževalno
               obdobje.«</q> Tukaj je naš predlog, da Odbor za izobraževanje, znanost, šport in mladino
               poziva Ministrstvo za izobraževanje, znanost in šport, da šolam v skladu z veljavnim
               pravilnikom o potrjevanju učbenikov zagotovi prenovo učbeniških skladov za šolsko
               leto 2017/2018. Zakaj smo dali pravilnik? Zaradi tega, ker je ta pravilnik v skladu z
               veljavnim 21. členom pravilnika o potrjevanju učbenikov. Ta govori, da ne glede na
               določbe tretjega in šestega odstavka 15. člena tega pravilnika šole lahko za prvo in
               drugo vzgojno-izobraževalno obdobje v primeru proračunskih nezmožnosti v šolskih
               letih 2015/2016 in 2016/2017 uporabljajo učbenike, ki jim jih je s sklepom
               pristojnega strokovnega sveta prenehala uporabnost. Mi smo dali tukaj leto 2017/2018,
               kar pomeni, da bo takrat ta potreba izpolnjena. Z tretjo triado namreč poteče
               dejavnost že sedaj, vendar je omogočena zamenjava teh učbenikov. Pravilnik pa določa,
               da za prvo in drugo triado po veljavnosti ta veljavnost poteče 2016/2017.</p>
               <p>Potem imamo še tretji sklep. Tretji sklep je nov. Bom prebrala tega novega. <q>»Odbor za
               izobraževanje, znanost, šport in mladino poziva Ministrstvo za izobraževanje, znanost
               in šport, da do 30. 8. 2016 realizira sklepe z 10. seje Odbora za izobraževanje,
               znanost, šport in mladino.«</q> Tukaj smo mi dali naslednji sklep: <q>»Odbor za
               izobraževanje, znanost, šport in mladino poziva Ministrstvo za izobraževanje, znanost
               in šport, da v roku šestih mesecev poroča odboru o realizaciji druge točke drugega
               sklepa iz 10. redne seje Odbora za izobraževanje, znanost, šport in mladino.«</q> Zakaj
               smo dali drugo točko 10. seje? Zaradi tega, ker 10. redna seja, ki je potekala 6. 5.
               2015 je obravnavala dve točki, in sicer prva: <q>»Odbor za izobraževanje, znanost, šport
               in mladino predlaga Ministrstvu za izobraževanje, znanost in šport, da že za šolsko
               leto 2015/2016 izvede vse potrebne aktivnosti za postopno obnovitev učbeniških
               skladov v osnovnih šolah in sicer z obnovitvijo učbeniških skladov z tretje
               vzgojno-izobraževalno obdobje in podaljšanje veljavnosti učbenikov za prvo in drugo
               vzgojno-izobraževalno obdobje.«</q> Ta točka je bila izpolnjena in zaradi tega smo jo
               izločili iz našega sklepa.</p>
               <p>Potem je pa še druga točka: <q>»Odbor za izobraževanje, znanost, šport in mladino
               podpira namero Ministrstva za izobraževanje, znanost in šport, da v sodelovanju z
               deležniki, založniki, učitelji, starši, pripravi ukrepe za dolgoročno izvajanje
               celovite učbeniške politike in postopno prenovi učbeniške sklade v osnovnih šolah. O
               tem naj do konca leta poroča Odboru za izobraževanje, znanost, šport in mladino.«</q>
               Tega poročila res do konca leta nismo dobili, zato smo dali predlog, da nam
               ministrstvo pač to poročilo poda v roku šestih mesecev. Hvala.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa tudi vam. Besedo ima dr. Dragan Matić. Izvolite.</p>
            </sp>
            <sp who="SDT7:MatićDragan">

               <speaker>DR. DRAGAN MATIĆ (PS SMC):</speaker>

               <p>Hvala za besedo, gospa predsednica. Sam bi želel glede na to, kar je povedal gospod
               Meden, vprašati ministrico, če lahko nekoliko pojasni. To se sliši res tako malo
               zanimivo vprašanje. Kot sem razumel gospoda Medena, če sem se zmotil naj me popravi,
               se obseg delovnih zvezkov povečuje v primerjavi s prej ali ostaja konstantno
               enak.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Izvolite, gospod Meden.</p>
            </sp>
            <sp who="SDT7:MedenAnton">

               <speaker>DR. ANTON MEDEN:</speaker>

               <p>Če smem pojasniti, povečeval se je od takrat, ko so bili uvedeni učbeniški skladi in
               potem še nekaj let, tam nekje do leta 2010, 2011, sedaj pa se je ta trend povečevanja obsega ali pa
               skupnega zneska umiril. Torej od leta 2011, ko Zveza staršev to področje spremlja je
               skupna cena nekoliko padla oziroma sedaj se je stabilizirala.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa. Kar nadaljujte, gospod Matić.</p>
            </sp>
            <sp who="SDT7:MatićDragan">

               <speaker>DR. DRAGAN MATIĆ (PS SMC):</speaker>

               <p>Hvala za to pojasnilo. Mene zanima, sedaj imamo vprašanje obsega in vprašanje
               kvalitete. Kot je bilo nakazano je bilo rečeno, da tega nihče ne kontrolira. Verjetno
               je to potem prepuščeno izbiri vsakega učitelja ali kako je s tem. Zanima me, če je to
               po mnenju ministrice ustrezna oblika strokovne avtonomije ali je to mogoče vseeno
               primerneje obravnavati v okviru nekega strokovnega sveta, ki naj bi dajal neke
               usmeritve na podlagi tega, ali je to res primerno, da se vsak učitelj sam odloča
               kateri delovni zvezek bo uporabil. To bi bilo zelo zanimivo vedeti tudi zaradi tega,
               ker večkrat prihaja do zelo stresnih situacij zlasti v poletnih mesecih ali pa v
               začetku septembra, ko se z različnimi seznami starši odpravljajo na lov za
               posameznimi izvodi delovnih zvezkov, ki se nahajajo v posameznih knjigarnah. To sem
               že imel priložnost sam izkusiti. Zanima me, če se da glede tega vzpostaviti neko
               večjo preglednost, ki hkrati ne bi bila v nasprotju s strokovno avtonomijo, ki jo
               morajo imeti učitelji, ampak da bi bilo to vseeno nekoliko poenoteno in bolj
               pregledno.</p>
               <p>Drugo vprašanje pa je glede na obseg stroškov, ki je precejšen, ki ga morajo starši
               plačati na letni ravni. Ali se da tudi to kaj upoštevati nekoč, ko bo stabilizirana
               situacija v zvezi z učbeniki ali pa v obliki teh pristojbin oziroma prispevkov tistih
               staršev, ki so dovolj socialno močni, da si to privoščijo in da se tudi na ta način
               temu odpomoglo. Ali lahko dobim neko oceno ali mnenje ministrstva?</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa.</p>
            </sp>
            <sp who="SDT7:MakovecBrenčičMaja">

               <speaker>DR. MAJA MAKOVEC BRENČIČ:</speaker>

               <p>Bom prosila, kar državno sekretarko, ki že nekaj časa analitično spremlja to
               področje, da pojasni nekaj dejstev in tudi pravilniško osnovo tega.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Dr. Andreja Lakota, kar izvolite.</p>
            </sp>
            <sp who="SDT7:BarleLakotaAndreja">

               <speaker>DR. ANDREJA BARLE LAKOTA:</speaker>

               <p>Hvala lepa. Mi se na tem odboru večkrat pogovarjamo o učbenikih. Učbeniki so, tako
               kot je gospod Meden rekel in kot je gospod Matić pravilno opozoril, samo en majhen
               del problematike. Ne nepomemben. Daleč od tega. Raziskave kažejo, da je učbenik
               pravzaprav temeljno gradivo, ki močno vpliva na bralno pismenost otrok in je zato
               tako pomemben. Res je, da se osredotočamo na učbenike, zato ker je to edino gradivo,
               ki ga zakon umešča v šolski sistem. Dejstvo pa je, da je ta učbeniška politika mnogo
               širša in da zajema številne zelo različne kategorije kot so recimo delovni učbeniki,
               delovni zvezki, atlasi in druga učila in kot pravimo še druge tipe gradiv, ki jih
               uporabljajo v šoli in da je zato ministrica govorila o nuji, da se v celoti pregleda
               in do konca leta pripravi model vzdržnega in trajnostno naravnanega modela učbeniške
               politike ne samo prenove učbeniških skladov, ki zajemajo manjši del. Tako da je
               temeljna namera, da pridemo do konca leta res z nekim predlogom, ki bo o tem
               govoril.</p>
               <p>Sedaj pa, da se fokusiram na vprašanje avtonomije. Ker ta odsotnost zelo jasnih v
               okviru učbeniške politike je povzročilo s čemer se ta trenutek soočamo. Zato se je že
               v lanskem letu Zavod za šolstvo ukvarjal s tem, da bi vendarle pripravili neka
               priporočila za izbiro, ki jih učitelji uporabljajo pri izbiri učbenikov in drugih
               učbeniških gradiv. To je Zavod za šolstvo tudi naredil.</p>
               <p>Druga zgodba, o kateri smo se na veliko pogovarjali in je verjetno prispevala tudi k
               umiritvi cen, je ta, da so bile dovolj jasno izražene povprečne cene teh učbeniških
               kompletov, kot mi temu rečemo, to se pravi učbenikov in drugih učbeniških gradiv,
               tako da so šole morale to pazljivo izbirati in varovalka so tudi soglasja, ki jih morajo
               pridobivati s strani Svetov staršev. Tako da nekaj varovalk v zvezi s tem je bilo v
               sistem vgrajenih. Kaže pa se manjko vsaj na dveh točkah, na katere ste na tem odboru
               že opozorili, in sicer potrjevanje učbenikov in postopek recenziranja, se pravi
               dovolj pazljivo recenziranje učbenikov. To je ena velika težava, s katero se soočamo
               in vse s konflikti interesov in podobne zgodbe.</p>
               <p>Drugo je, da bi v postopkih kakovosti vendarle vnesli tudi nekatere elemente, ki se
               tičejo fizične kakovosti samega učbenika, ne samo vsebinske, ampak tudi fizične.
               Poznamo posamične države, ki imajo neke okvire in priporočila. Zagotovo bo treba to
               bolj analitično obdelati, zato je ministrica govorila o nuji, da do konca leta
               pridemo z nekim dovolj kompleksnim predlogom.</p>
               <p>Modeli, o katerih so v javnosti govorili v zadnjem mesecu govorili predstavniki
               medijev, so se pa nanašali predvsem na prenovo učbeniških skladov.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa. Želi še kdo besedo? Predlagatelj, izvolite.</p>
            </sp>
            <sp who="SDT7:LisecTomaž">

               <speaker>TOMAŽ LISEC (PS SDS):</speaker>

               <p>Hvala. V bistvu me po eni strani veseli, da ni veliko razprave, ker ste očitno vsi
               soglasni, ampak še vedno imamo nerealizirane sklepe. Podprl bom tudi sklepe s strani
               koalicijskih poslanskih skupin, ampak osnovno dejstvo je, da današnje seje ne bi
               bilo, če bi bili sklepi realizirani. Še več, če dinamika ne bi zamujala, tretja
               triada, druga triada do konca leta 2017/2018 prva triada. Ključno vprašanje, ki smo
               si ga zastavljali že lani, pa je koliko sredstev zmanjka in ali ste jih sposobni pri
               ministru za finance pridobiti. Zanima me koliko sredstev manjka še eventualno za
               tretjo triado, za drugo triado in za prvo triado in kakšni bodo vaši koraki, da
               minister za finance blagovoli dati denar za učbenike.</p>
               <p>In še enkrat. Naša seja je bila dobronamerna, zato da če vi tukaj ne boste dobili nek
               blagoslov Odbora za izobraževanje, bomo pač mi težili s poslanskimi vprašanji, ampak
               vam in ne ministru za finance, ki je tisti, ki mora odpreti manjko mošnjiček. Ali so
               to 3 milijoni, ali je to več ali manj?</p>
               <p>Skratka mi samo želimo, da ne bomo drugo leto še vedno razpravljali o tem, da
               dinamika zamuja, da je premalo financ in o tem kako iščemo neko dolgoročno
               rešitev.</p>
               <p>Kar se pa tiče kvalitete učbenikov, pa moram reči, da sem se pogovarjal in da predlog
               ni zrasel na mojem zelniku, tako z določenimi starši, učitelji in tudi ravnatelji, ki
               jih skrbi, da pod pojmom kvaliteta učbenikov ne bodo posamezni založniki malo
               spremenili fond, kar se je to že dogajalo v praksi in vam naslednjič lahko prinesem
               pisna dokazila, in rekli to pa je nov učbenik.</p>
               <p>Sam se spomnim razprave iz lanskoletne seje odbora, ko so se z vsem dolžnim
               spoštovanjem založniki dajali kot nek model rešitve in ko smo malo problematizirali,
               da so tudi on del problema sem bil – to je vse zapisano v magnetogramu – ostro
               napaden v tem smislu, da nimamo pojma, kar nekaj govorite. Ampak resnično, absolutna
               kvaliteta. Ampak prvič, da ne bo ta kvaliteta odobrena s strani založnikov, ki bodo
               ravno tako naredili, da je vse kvaliteta in da na koncu bodo to nekvaliteto plačali
               starši. Kar sem danes slišal poteka baje tudi razprava o tem – ne da bo država
               prišparala, da ne bom narobe razumljen, ampak, da bomo tudi starše še dodatno preko
               izposojevalnine nekako evalvirali v ta model dolgoročnega izvajanja učbeniške
               politike.</p>
               <p>Skratka, naša želja je, da se dinamika pospeši in da se drugo leto julija  ne srečamo zopet na seji
               odbora, ampak vi naredite kljukico in rečete, da je ena tematika manj iz dnevnega
               reda vaše ministrstva in da se posvetite še drugim problemom, ki pa so še večji. To
               pa verjetno tudi sami veste.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BOM KLANJŠČEK:</speaker>

               <p>Hvala lepa. Gospa ministrica, kar izvolite.</p>
            </sp>
            <sp who="SDT7:MakovecBrenčičMaja">

               <speaker>DR. MAJA MAKOVEC BRENČIČ:</speaker>

               <p>Glede sklepov 10. seje lahko rečem, da je prvi sklep izveden. Mi smo začeli s
               postopnim obnavljanjem učbeniških skladov, kar smo tudi že poročali. Mi smo to tudi
               povedali. Nismo pa oddali tega formalnega poročila do konca leta, za kar predlagam,
               da ga naredimo v predlaganem novem sklepu.</p>
               <p>Kar se tiče postopne obnovitve, je bila ta tudi dogovorjena, da se v treh letih
               zajamejo vse tri triade zajamejo. Kot veste imamo sedaj situacijo dopolnjevanja še
               tretje triade. Mi bomo poskrbeli, tudi s sredstvi, da tiste šole, ki so se znašle v
               tej situaciji bodo imele to ustrezno pokrito, ob tem da se ugotovi realne potrebe,
               torej tiste, ki pomenijo aktualno situacijo v letošnjem letu in da z naslednjim letom
               zaokrožimo fond prve, druge in tretje triade na način, da lahko zagotovimo veljavnost
               vseh učbenikov v teh triadah.</p>
               <p>Zakaj predvidevamo, da je predvidenih sredstev v sklopu 9,4 milijonov dovolj? V
               kolikor bo potrebno kakršnokoli dopolnjevanje ga bomo zagotovili, vendar v tistem
               delu, ki pomeni zagotovitev veljavnosti in ki pomeni tudi nadomestitev tiste stopnje
               iztrošenosti učbenikov – pa bom potem reflektirala tudi na kakovost, ki že v resnici
               ne omogoča kakovostne uporabe učbenika.</p>
               <p>Zakaj poudarjam ta triletni koncept? Ker vidimo, da je kompleksnost situacije na
               posamezni šoli zelo različna med šolami in zato želimo tudi dati to fleksibilnost
               zapolnjevanja vseh triad v triletnem obdobju. Hkrati pa tudi usklajujemo sprotno tudi
               situacije, ki so povezane s samo kakovostjo učbenikov. O tem smo tudi govorili z
               založniki. Namreč izkazalo se je v nekaj primerih, da prav zaradi teh tehnične
               izvedljivosti učbenika kakovost ni bila dovolj vzdržna, kajti otroci različno
               uporabljajo učbenike, zato morajo biti ti toliko bolj trdni in tudi izvedeni na način
               za pogostno uporabo. Tudi založniki, vsaj nekateri, so nam zagotovili – to je bilo na
               zadnji seji delovne skupine – da v kolikor se bodo tovrstne tehnične anomalije
               pojavljale, da bodo tudi zagotovili ustrezno nadomestilo, takrat ko je to umestno in
               potrebno.</p>
               <p>Smo pa na sami seji delovne skupine prejšnjič tudi opozorili založnike na eno od
               dejstev, ki smo ga ugotovili v letošnjem letu in to je povprečen dvig cen. Sedaj
               govorim za vse učbenike v povprečju, predvsem pa se to nanaša na dopolnitev tistih
               učbenikov, ki se do sedaj niso naročali, za dvig cene za 12,6 % in tudi o tem
               opravljamo ne samo razpravo, ampak smo se zadolžili, da poglobljeno analiziramo zakaj
               je to nastalo. To je še eno breme, ki ga ne želimo pripisati nikomur, hkrati pa
               moramo zagotoviti standard kakovosti in čim obsežnejše kakovosti tudi zaradi same
               uporabe.</p>
               <p>Kar se tiče, da se vrnem nazaj na sklepe. Torej zadostili smo postopnemu obnavljanju.
               To ne moremo reči, da sklep ni bil izveden, ker v resnici to poteka. Strinjam se s
               tem in tudi popolnoma je na mestu opozorilo, da v naslednjem letu moramo imeti to
               prvo postopno obnavljanje zaokroženo in da moramo poročati o naslednjih korakih in k
               temu se zavezujemo tudi v skladu, kot ste že sami predlagali sklepe. Da pa smo tukaj
               vsi deležniki, ki moramo stopiti skupaj zato, da bomo imeli dobro učbeniško politiko
               vnaprej, torej ne samo reševanje učbeniških skladov oziroma fondov, ampak tudi v
               naprej, pa je seveda tudi stvar dialoga med vsemi deležniki. Rada bi se zahvalila v
               resnici vsem zelo aktivnim članom delovne skupine, ker mislim, da smo res odprli
               pravo razpravo, ne pa še v celoti, v celoti pa predvsem v tistem delu, ki povezuje
               spreminjanje učnih načrtov z pripravo ustreznih učnih gradiv.</p>
               <p>Ponovno pa ponavljam, imamo različne vrste  učnih gradiv in to kar je tudi državna sekretarka
               izpostavila vsa ta morajo biti ne samo koherentna?, kakovostna, ampak tudi aktualna.
               To je naš cilj za prihodnje obdobje in za ta vzdržni model. Narejene so številne
               analize tudi v primerjavi s tujino in pa predvsem načini razmišljanja kako najbolje
               zadostiti dobri predvidljivi izvedbi naročanja učnih gradiv kot celote. Tukaj je tudi
               odprta tema delovnih zvezkov.</p>
            </sp>
            <sp who="SDT7:BonKlanjščekMirjam">

               <speaker>PREDSEDNICA DR. MIRJAM BON KLANJŠČEK:</speaker>

               <p>Hvala lepa. Že še kdo razpravljati? Ugotavljam, da ne. Potem zaključujem razpravo in
               predlagam, da razpravljamo in odločamo o naslednjih sklepih.</p>
               <p>Imamo tri sklepe, ki so bili zapisani v zahtevi Poslanske skupine Slovenske
               demokratske stranke, s tem, da ste tretji sklep nekoliko spremenili, kakor sem
               razumela. In imamo tri sklepe koalicijskih poslanskih skupin.</p>
               <p>Prva sklepa sta oba enaka. Gre za seznanitveni sklep. Ali lahko dam kar seznanitveni
               sklep? Ugotavljam, da se je Odbor za izobraževanje, znanost, šport in mladino
               seznanil s trenutno situacijo na področju oskrbe z učbeniki v osnovnih šolah. Torej
               tega sklepa ne bom dala na glasovanje.</p>
               <p>Sedaj bomo glasovali o drugem sklepu Poslanske skupine Slovenske demokratske stranke,
               ki glasi: <q>»Odbor za izobraževanje, znanost, šport in mladino poziva Ministrstvo za
               izobraževanje, znanost in šport, da šolam zagotovi sredstva za zamenjavo učbeniških
               skladov za drugo in tretje vzgojno-izobraževalno obdobje.«</q></p>
               <p>Pričenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(3 člani.)</stage> Je kdo proti? <stage>(7 članov.)</stage></p>
               <p>Ugotavljam, da sklep ni bil sprejet.</p>
               <p>Potem imamo tretji sklep, ki glasi: <q>»Odbor za izobraževanje, znanost, šport in
               mladino poziva Ministrstvo za izobraževanje, znanost in šport, da do 30. 8. 2016
               realizira sklepa z 10. seje Odbora za izobraževanje, znanost, šport in mladino.«</q> Želi
               kdo razpravljati o sklepu? <stage>(Ne.)</stage></p>
               <p>Pričenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(2 člana.)</stage> Je kdo proti? <stage>(9 članov.)</stage></p>
               <p>Ugotavljam, da sklep ni bil sprejet.</p>
               <p>Sedaj pa prehajam na glasovanje drugega sklepa koalicijskih poslanskih skupin, ki
               glasi: <q>»Odbor za izobraževanje, znanost, šport in mladino poziva Ministrstvo za
               izobraževanje, znanost in šport, da šolam v skladu z veljavnim pravilnikom o
               potrjevanju učbenikov zagotovi prenovo učbeniških skladov za šolsko leto
               2017/2018.«</q></p>
               <p>Pričenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(12 članov.)</stage> Je kdo proti? <stage>(Nihče.)</stage></p>
               <p>Ugotavljam, da je bil sklep soglasno sprejet.</p>
               <p>In še tretji sklep, ki glasi: <q>»Odbor za izobraževanje, znanost, šport in mladino
               poziva Ministrstvo za izobraževanje, znanost in šport, da v roku šest mesecev poroča
               odboru o realizaciji druge točke drugega sklepa iz 10. redne seje Odbora za
               izobraževanje, znanost, šport in mladino.«</q></p>
               <p>Pričenjam glasovanje. Glasovanje poteka. Zaključujem glasovanje.</p>
               <p>Kdo je za? <stage>(10 članov.)</stage> Je kdo proti? <stage>(Nihče.)</stage></p>
               <p>Ugotavljam, da je bil sklep soglasno sprejet.</p>
               <p>S tem zaključujem tudi 1. točko dnevnega reda in s tem 23. nujno sejo odbora.</p>
               <p>Vsem se zahvaljujem za sodelovanje in vas prav lepo pozdravljam. <stage type="time">Seja se je
                  končala 7. julija 2016 ob 18.55.</stage>
               </p>
            </sp>
         </div>
      </body>
   </text>
</TEI>