<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDT5-Skupna-2009-03-18">
   <teiHeader>
      <fileDesc>
         <titleStmt>
            <title>Zapisniki sej delovnih teles Državnega zbora Republike Slovenije</title>
            <title>Odbor za kmetijstvo gozdarstvo in prehrano</title>
            <title>Odbor za okolje in prostor</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-26+01:00"/>
         </publicationStmt>
         <sourceDesc>
            <bibl type="mag">
               <idno type="custom" subtype="session" corresp="#SDT5-Skupna-2009-03-18.OZKGIP">AFDC6C00497D6A03C125756F0049F739</idno>
               <idno type="custom" subtype="session" corresp="#SDT5-Skupna-2009-03-18.OZOIP">D0C224AFC61FCA93C125756F0045DE8D</idno>
               <idno type="custom" subtype="day" corresp="#SDT5-Skupna-2009-03-18.OZKGIP">45E02CBDB88987E7C125757E003CB2EF</idno>
               <idno type="custom" subtype="day" corresp="#SDT5-Skupna-2009-03-18.OZOIP">71F824B2C64C9868C125757E003CB8B4</idno>
               <idno type="URI" corresp="#SDT5-Skupna-2009-03-18.OZKGIP">https://www.dz-rs.si/wps/portal/Home/deloDZ/seje/evidenca?mandat=V&amp;type=pmagdt&amp;uid=45E02CBDB88987E7C125757E003CB2EF</idno>
               <idno type="URI" corresp="#SDT5-Skupna-2009-03-18.OZOIP">https://www.dz-rs.si/wps/portal/Home/deloDZ/seje/evidenca?mandat=V&amp;type=magdt&amp;uid=71F824B2C64C9868C125757E003CB8B4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDT5-Skupna-2009-03-18.OZKGIP" n="002">
               <name>Redna</name>
               <date when="2009-03-18"/>
            </setting>
            <setting who="#SDT5-Skupna-2009-03-18.OZOIP" n="002">
               <name>Redna</name>
               <date when="2009-03-18"/>
            </setting>
         </settingDesc>
         <particDesc>
            <listOrg>
               <org xml:id="SDT5-Skupna-2009-03-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="5" notBefore="2008-10-15" notAfter="2011-12-15">
                        <label>5. mandat (2008-2011)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="SDT5-Skupna-2009-03-18.OZKGIP">
                        <orgName key="OZKGIP">Odbor za kmetijstvo gozdarstvo in prehrano</orgName>
                     </org>
                     <org xml:id="SDT5-Skupna-2009-03-18.OZOIP">
                        <orgName key="OZOIP">Odbor za okolje in prostor</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <stage type="title">ODBOR DRŽAVNEGA ZBORA REPUBLIKE SLOVENIJE ZA KMETIJSTVO, GOZDARSTVO IN PREHRANO</stage>
            <stage type="session">2. seja</stage>
            <stage type="title">ODBOR DRŽAVNEGA ZBORA REPUBLIKE SLOVENIJE ZA OKOLJE IN PROSTOR</stage>
            <stage type="session">2. seja</stage>
            <stage type="date">(18. marec 2009)</stage>
            <stage type="chairman">Skupno sejo sta vodila Franc Bogovič, predsednik odbora za kmetijstvo, gozdarstvo
            in prehrano, in Breda Pečan, predsednica odbora za okolje in prostor. </stage>
            <stage type="time">Seja se je pričela ob 9.05. </stage>


            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Dober dan vsem članom in članicam obeh odborov, dober dan vsem vabljenim! Pričenjam
               2. sejo odbora za okolje in prostor. Obveščam vas, da sta se za današnjo sejo
               opravičila gospod Miran Jerič, ki ga nadomešča gospod Borut Sajovic, in gospod
               Milenko Ziherl, ki ga nadomešča gospod Rado Likar.</p>
               <p>Besedo predajam gospodu Bogoviču, predsedniku odbora za kmetijstvo, gozdarstvo in
               prehrano.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Lep pozdrav tudi z moje strani! Tudi v odboru za kmetijstvo, gozdarstvo in prehrano
               imamo dve nadomeščanji, tako da gospoda Mirana Györeka nadomešča poslanec Srečko
               Prijatelj, gospoda Milenka Ziherla pa gospod Rudolf Petan. Izvolite.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Prehajamo na določitev dnevnega reda sej obeh odborov.</p>
               <p>S sklicem ste prejeli dnevni red z eno točko, to je problematika upravljanja z
               velikimi zvermi. Ker v poslovniško določenem roku z gospodom Bogovičem nisva prejela
               predlogov za spremembo dnevnega reda, je ta določen, kot ste ga prejeli s sklicem
               obeh sej.</p>
               <p>Prehajamo na obravnavo <title>PROBLEMATIKE UPRAVLJANJA Z VELIKIMI ZVERMI V SLOVENIJI.</title>
               </p>            
               <p>Naj povem, da smo na seji odborov povabili predstavnike ministrstva za okolje in
               prostor, ministrstva za kmetijstvo, gozdarstvo in prehrano, Agencije Republike
               Slovenije za okolje, Zavoda Republike Slovenije za varstvo narave, Zavoda za gozdove
               Slovenije, Kmetijsko-gozdarske zbornice Slovenije, Biotehniške fakultete Univerze v
               Ljubljani, povabili smo dr. Ivana Kosa in dr. Klemna Jerino, Lovske zveze Slovenije,
               Prirodoslovnega muzeja, Društva ljubiteljev in vzrediteljev kraških ovčarjev
               Slovenije, Zveze društev rejcev drobnice Slovenije in Sindikata kmetov Slovenije.</p>
               <p>S sklicem za seji odborov in z dopisi z dne 6., 10. in 16. marca 2009 ste prejeli
               naslednje gradivo: gradivo ministrstva za okolje in prostor, upravljanje z velikimi
               zvermi, z dne 6. marca, stališče Zavoda za gozdove Republike Slovenije o aktualnem
               stanju na področju velikih zveri v Sloveniji z dne 4. marca, gradivo
               Kmetijsko-gozdarske zbornice Slovenije, problematika velikih zveri in zavarovanih
               vrst živali, z dne 6. marca, gradivi Društva ljubiteljev in vzrediteljev kraških
               ovčarjev Slovenije, strokovne osnove za izvajanje ukrepa odvračanja velikih zveri s
               pastirskimi psi z dne 9. marca in uvajanje kraševcev v funkcijo pastirskega psa,
               multidisciplinaren projekt, z dne 16. marca, ter prispevek Zveze društev rejcev
               drobnice Slovenije, sobivanje ljudi in zavarovanih živalskih vrst.</p>
               <p>Predlagam, da najprej predstavnik ministrstva za okolje in prostor, verjetno kar
               gospod minister Karel Erjavec, na kratko predstavi problematiko upravljanja z
               velikimi zvermi v Sloveniji. Prosim, gospod Erjavec.</p>
            </sp>
            <sp who="SDT5:ErjavecKarlViktor">

               <speaker>KAREL VIKTOR ERJAVEC:</speaker>

               <p>Hvala za besedo. Tudi z moje strani lepo pozdravljeni, zlasti poslanci in vsi
               prisotni na današnji seji odbor za okolje in odbora za kmetijstvo, gozdarstvo in
               prehrano.</p>
               <p>Gradivo, ki ga je ministrstvo pripravilo, je pripravljeno tako, kot ste želeli.
               Pripravili smo, kako se izvajajo obstoječi predpisi, strategije. V gradivu je pregled
               veljavne zakonodaje, od mednarodnih obveznosti do izvedbenih predpisov. Podrobneje je
               predstavljena tudi strategija upravljanja z rjavim medvedom. Predstavljen je
               odškodninski sistem, problematika ohranjanja volka in risa v Sloveniji, pa tudi nekaj
               besed je v zvezi z viri financiranja.</p>
               <p>Ključni dokumenti, ki nalagajo določene obveznosti Sloveniji, so mednarodne
               obveznosti. Tu bi zlasti omenil konvencijo o biološki raznovrstnosti, potem je
               bernska konvencija, potem je z vidika Evropske unije tako imenovana habitatna
               direktiva. In tudi v okviru slovenske zakonodaje imamo nekatere predpise, ki urejajo
               to  področje, zlasti je
               pomemben zakon o ohranjanju narave, in vrsta drugih podzakonskih aktov, od
               pravilnikov do uredb.</p>
               <p>V Sloveniji imamo tudi ustrezen odškodninski sistem, vendar je res, kar se tiče
               odškodnin, da vedno primanjkuje denarja. Ko je bil ta sistem vzpostavljen, pač nismo
               takrat predvidevali, da bo prihajalo v prihodnje do takšnih škod, kot dejansko
               prihaja. Razloge, zakaj je temu tako, bom navedel kasneje. Moram pa reči, da se te
               škode zelo močno povečujejo in da sredstva za poravnavo teh škod so vedno problem,
               nikdar jih ni zadosti. Sam odškodninski sistem teče tako, da je Zavod za gozdove po
               zakonu o ohranjanju narave pooblaščen za ocenjevanje škode, ki so jo povzročile
               živali, ki so zavarovane po vseh teh predpisih, ki sem jih omenil, zlasti preko
               bernske konvencije in habitatne direktive. Potem Agencija za okolje, ki je organ v
               sestavi Ministrstva za okolje in prostor, ima naloge v zvezi z izplačevanjem
               odškodnin, opravlja določene upravne naloge, kot je izdaja odločb za izreden odvzem
               velikih zveri iz narave, pa druge strokovne naloge, kot so študije, raziskave, na
               primer, o številu velikih zveri v Sloveniji, vemo, da se tudi pojavljajo različne
               številke, na primer, ko govorimo o rjavem medvedu. Če pogledamo za leto 2008, lahko
               ugotovimo, da so bila odobrena sredstva za odškodnine v višini 408 tisoč evrov. Moram
               pa reči, da ti odškodninski zahtevki še niso v celoti rešeni iz leta 2008, tako da ta
               naloga nas še čaka.</p>
               <p>Če grem na posamezne strategije, lahko ugotovimo, da je Slovenija imela že v letu
               2002 strategijo upravljanja z rjavim medvedom. In sicer cilj je, da se ohrani vrsta
               rjavega medveda, vključno z njegovim življenjskim prostorom, da se zagotovi sožitje
               človeka z medvedom. Za dosego teh ciljev so določeni ukrepi varstva in sožitja
               rjavega medveda v različnih območjih. Ti ukrepi pa se nanašajo tako na odvzem
               medvedov iz narave, krmljenje in na lokalno prebivalstvo, pa seveda tudi na
               dejavnosti človeka v prostoru, zlasti mislim tu na kmetijstvo, gozdarstvo, turizem,
               rekreacijo, da ne naštevam vsega. Moram pa reči, da tudi ostale strategije za druge
               velike zveri, kot so volkovi in risi, ki se v bistvu pripravljajo, bodo zasledovale
               podobne cilje.</p>
               <p>Kar se tiče problematike volka, lahko rečem, da je bil volk na območju Republike
               Slovenije ves čas prisoten in ni povzročal kakšnih večjih konfliktov ali težav s
               človekov. V zadnjem času, zlasti zadnji dve leti pa ugotavljamo, da situacija ni več
               takšna, da povzroča težave in da je opazen izrazit porast škod po volku.  Menimo, da je to tudi posledica
               tega, ker se je populacija volka povečala. Vemo, da volk nima nekega roparja, ki bi
               skrbel zanj, zato da bi bil ustrezno odvzet v naravi. Gre pa tudi za to, ker smo z
               raznimi ukrepi preko kmetijske politike tudi spodbujali rejo drobnice. To tudi
               povzroča večji apetit volku.</p>
               <p>Kar se tiče risa, dovolite mi še, da omenim risa. Veste, da smo ga vnesli ponovno v
               Sloveniji v letu 1973. Lahko rečemo, da se je v naslednjih letih ta populacija
               krepila in prostorsko širila, vendar lahko rečemo, da v tem trenutku ne zaznavamo
               kakšnih posebnih problemov v zvezi z risom. Predpisi oziroma strategije, ki so v
               pripravi - naj omenim pravilnik o odvzemu osebkov vrsta rjavega medveda in volka iz
               narave. Ta predlog je objavljen na spletni strani ministrstva in je tudi v fazi
               sprejemanja pripomb, lahko rečem pač, da je ta predlog tudi usklajen na strokovni
               ravni. Gre pa pri teh predlogih vedno za nek kompromis. To se pravi med tem, koliko
               želimo populacijo ohraniti, koliko bi pa želeli odvzeti. Tukaj so pač interesi
               različni. Zlasti, kar se tiče kmetijskega sektorja, lovskega sektorja in na drugi
               strani sektorja, če lahko tako poimenujem okoljevarstvenega sektorja, ki ponavadi ni
               navdušen nad temi odvzemi, vendar kot rečeno vse te mednarodne konvencije, pač
               omogočajo tudi odvzem teh zaščitenih vrst, če se ugotovi, da je populacija prerasla
               tisto, kar se šteje za neko uravnoteženo število.</p>
               <p>Dovolite mi še nekaj besed v zvezi s strategijami, kot rečeno v zvezi z rjavim
               medvedom je bila že sprejeta v letu 2002. Kar se tiče strategija volka, tukaj bo
               nekaj pripomb, zakaj smo že pripravili pravilnik za odvzem volkov, pri tem pa
               strategija še ni sprejeta. Naj povem, da naš cilj, da naj bi v zelo kratkem času to
               strategijo sprejeli, upam, da že v naslednjem mesecu, treba je pa vedeti, da lovna
               doba za volka je od oktobra do konca decembra oziroma novembra. Tako, da tudi, če bo
               pravilnik sprejet, pomeni, da v tem času ne bo možno vzeti volka, ne glede na to, da
               strategija še ni sprejeta, pravilnik pa bi bil sprejet.</p>
               <p>Dovolite mi tudi nekaj besed v zvezi s financiranjem. Povedal sem, da obseg
               financiranja v danem trenutku ne zadošča za opravljanje vseh nalog in ukrepov, zlasti
               glede na to, kar predvidevajo veljavni predpisi in strategije. Tako, da tukaj očitno
               bo treba v naslednjih proračunih zagotoviti več sredstev. Ker sistem se nam zdi
               ustrezen, tudi v evropskem merilu, nekako je ta naš sistem pohvaljen. Res pa je, da
               pač nekaj stane. Sam sem tudi mnenja, da bi lahko z nekaterimi drugimi ukrepi
               poskrbeli za to, da bi bilo teh škod manj, zato sem tudi vesel, da danes bodo tudi društvo kraških
               ovčarjev, mislim, da pastirski psi bi lahko tudi bil eden od zelo pomembnih ukrepov,
               poleg ostalih ukrepov kot so ograje, električne ograje in tako dalje, ki jih tudi
               sofinanciramo vsako leto. Vendar sam sem mnenja, da samo z ograjami, samo z odvzemi
               tega problema ne bomo rešili, ampak lahko rešimo ali pa blažimo to situacijo z vrsto
               ukrepov. In eden od teh ukrepov, bi morda tudi bila uvedba pastirskih psov v večjem
               obsegu. Pri tem bi pa tudi opravili eno dobro delo, ker kraški ovčar je avtohtona
               slovenska pasma in bi tudi s tega vidika to bilo zelo dobrodošlo. Res je, da govorim
               malo v svojstvu, ker sem ljubitelj psov, ampak se opravičujem.</p>
               <p>Kaj za naprej? Kot sem povedal, mi menimo, da je sistem upravljanja z velikimi zvermi
               v Sloveniji, dosega vse mednarodne nevarno varstvene standarde. V ustreznem
               nadaljnjem financiranju bi lahko zagotavljali ugodno stanje populacij velikih zveri,
               tako da ne bi bilo ogroženo in z vsemi ukrepi in s kombinacijo teh ukrepov smo
               mnenja, da bi lahko dosegli ustrezno sobivanje človeka.</p>
               <p>Glede tega osnutka pravilnika v populacijo rjavega medveda in volka je predlagan za
               letošnje leto odvzem 70 osebkov rjavega medveda. Pri volkih pa je predlagan odvzem
               10-ih osebkov. Nisem se dotaknil skupne kmetijske politike, glede na to, da imamo
               tukaj tudi predstavnike Ministrstva za kmetijstvo, sem prepričan, da bodo ta del
               bolje predstavili oni kot bi ga sam, ker nisem strokovnjak s tega področja. Moram pa
               reči, da problematika ponovnega pojavljanja volka v evropski prostor, je zaradi škod
               na drobnici problem in da tudi Evropska komisija je ustanovila posebno delovno
               skupino za volka, kjer tudi mi zelo aktivno sodelujemo. Tako, da s problematiko volka
               se bomo v prihodnje še zelo intenzivno ukvarjali. Toliko z moje strani.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa, gospod minister. Vabim tudi predstavnice Ministrstva za kmetijstvo,
               gozdarstvo in prehrano. Ne vem, kdo se bo odločil, gospa državna sekretarka, gospa
               Bukovec. Prosim.</p>
            </sp>
            <sp who="SDT5:BukovecSonja">

               <speaker>SONJA BUKOVEC:</speaker>

               <p>Hvala lepa za besedo, gospa predsedujoča. V okviru problematike velikih zvezi imamo v
               programu razvoja podeželja dva ukrepa, ki pomagata, torej sofinancirata škodo, ki na
               tem področju oziroma delujeta preventivno na tem področju prihaja. Gre za ukrep 121,
               posodabljanje kmetijskih gospodarstev.  Pri temu ukrepu mi financiramo uvedbo, postavitev ograj, obor in obor
               za nadzorovano pašo in gre za ograje na področju, kjer se pojavljajo medvedi. Ravno
               tako imamo v okviru PRP-ja tudi program razvoja podeželja 2007/2013, plačila za
               ukrepe kmetijske politike na področju sobivanja in spodbujanja paše na območjih
               pojavljanja velikih zveri, ki se, torej ukrep sam se imenuje Reja domačih živali v
               osrednjem območju pojavljanja velikih zveri, ki se je v letu 2007 izvaja na 9.940
               hektarjih kmetijskih površin in v sklopu 894 kmetijskih gospodarstev. V letu 2009 je
               bilo za izvajanje podukrepa zahtevanih 277 tisoč, med tem ko leto pred tem pa 271
               tisoč. Torej na ta način, torej ukrepi, ta dva ukrepa, ki jih imamo v programu
               razvoja podeželja, nekako omogočata sofinanciranje oziroma preprečevanje težav
               pojavljanja velikih zveri. Toliko za enkrat.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Torej tukaj sta obe ministrstvi, ki sta pomembni v tej problematiki.
               Vabim pa tudi predstavnike vseh vabljenih institucij, da se prijavite k besedi,
               preden bomo dali besedo poslankam in poslancem. Tako da, izvolite. Imamo tukaj celo
               vrsto različnih institucij. Prosim! Iz Društva rejcev drobnice. Še ime in priimek.
               Ja, izvolite.</p>
            </sp>
            <sp who="SDT5:CvirnMarjana">

               <speaker>MARJANA CVIRN:</speaker>

               <p>Torej, kot sem že omenila, predstavljam rejce drobnice. In sicer, najprej bi rada
               poudarila, da rejci drobnice seveda smo za sobivanje z živalmi, s plenilci, z zvermi
               in smo za biotsko ohranjanje biotske raznovrstnosti. To dokazujemo tudi s tem, ker
               sami ohranjamo živali, ki so bile že na robu izumrtja. Kot primer lahko navedem
               Istrsko pramenko, katerih je samo še šest rej danes in pa Belokranjsko pramenko,
               katerih redi samo še 18 rejcev. To poudarjam zaradi tega, ker so te živali, ki jih
               sedaj omenjam, ogrožene zaradi drugih živali in sicer zaradi tistih, zaradi katerih
               smo sedaj tukaj zbrani. V nobenem primeru nismo za to, da bi kar nekontrolirano
               pobijali ali iztrebljali živali, ki nam grenijo življenje, smo pa za to, da se
               preveri koliko teh živali naš prostor pravzaprav prenese, kakšna koncentracija je
               tista, ki jo lahko imamo na hektar in pa tudi koliko živali, ki ogrožajo tudi
               življenja ljudi, prenese tudi gostota naseljenosti prebivalstva. Seveda mi rejci
               drobnice smo tudi vpleteni ekonomsko v rejo drobnice. To je pomembno zaradi tega, ker
               s tem se preživljamo. V nobenem primeru ne moremo živeti z vsemi obremenitvami, ki
               nam jih, to se pravi sobivanje z zvermi, plenilci, nalaga. Mi zagovarjamo stališče,
               da če naše živali povzročijo škodo sosedu, moramo mi to škodo plačati. Se pravi,
               lastnik je odgovoren za škodo, ki jo povzroči njegova žival. Zakaj ne velja enako
               tudi v primeru plenilcev? Zakaj država ne poskrbi, država, ki je lastnica zveri, ne
               poskrbi, da njene živali ne bi povzročale škode drugim? To je eno izmed naših
               stališč, ki ga na vsak način zelo  ostro zagovarjamo. Seveda s tem povezano, ker moramo sami braniti
               živali pred napadom tuje lastniških živali so povezani veliki stroški, ograje, kar
               naprej se zvišuje žic v ograjah, vse to veliko stane. Psi so zanimiv pripomoček s
               katerim se mi popolnoma strinjamo, če nam bodo res pomagali. Minister Erjavec je
               omenil ohranjanje avtohtone pasme in s tem bi se navezala na to, kar sem že prej
               rekla, da tudi istrska pramenka, belokranjska pramenka, drežniška koza, ki so
               trenutno najbolj ogrožene in pa istrski osel so prav tako avtohtone pasme. Tudi te
               pasme so tiste, ki naj bi jih pravzaprav vsi želeli ohraniti.</p>
               <p>Pri odstrelu seveda mi nismo za nekontrolirano število odstrela živali, pač pa
               želimo, da se s tem odstrelom nekaj doseže. Če se bo z odstrelom petih živali, če se
               bodo nehali problemi na področjih kjer so sedaj najhujši, je pač zadosti odstrel
               petih živali. Mi ne vztrajamo pri 30 ali 50 ali 100. Gre za to, da mora biti ukrep
               učinkovit.</p>
               <p>Še nekaj v zvezi s tem. Ko se odloči za število odstreljenih živali naj se potem te
               živali zares odstrelijo. Zgodi se namreč, da te živali potem iz različnih razlogov
               niso odvzete iz populacije.</p>
               <p>Še ena zadeva je pri tem. Naša država nima urgentne intervencijske skupine, ki bi
               ukrepale v takšnih primerih kot je sedaj na Krasu. Ljudje na Krasu so dobesedno
               obupani. Ne vedo več kaj in kako naprej. In že eno leto se vleče ta problem, mi pa se
               vsi samo pogovarjamo o tem, ukrene pa se nič. O tem vam bo povedal naš član, zato je
               on tudi sedaj z nami, gospod Mihalič, ki bo iz svoje lastne izkušnje povedal kako
               nemogoče je življenje kadar ti plenilci nenadoma vzamejo ves trop in še tisto kar
               dodatno nakupiš spet ponovno.</p>
               <p>Na koncu bi jaz dodala še to, da pravzaprav rejci drobnice ne zahtevamo nič
               posebnega. Zahtevamo samo pravico do kmetovanja, ki je tudi zapisana v zakonu. To
               pravico pa nam seveda živali, katerih lastnica je država, jemljejo.</p>
               <p>Jaz bi prosila, če lahko gospod Mihalič predstavi svoje življenje z volkovi.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Gospod Mihalič, izvolite.</p>
            </sp>
            <sp who="SDT5:MiheličRado">

               <speaker>RADO MIHELIČ:</speaker>

               <p>Vsem lep pozdrav! Kaj naj rečem, za zjokati se je, če rečem tako po domače. Tukaj smo
               tisti, ki so prisluhnili smo videli kam to pelje. Jaz sem praktično rejec brez
               živali. Vsak dan, da ne rečem v mesecih, dvakrat na teden je ta naš ropar na pašniku,
               vsak tretji dan. To se stopnjuje. Kaj to pomeni si človek sploh ne more zamisliti. Če
               bi govoril samo okoli volka. Bom zelo kratek, ker ne morem več<gap n="...."/> Prizadeto, sesuto
               je popolnoma vse. Recimo, z drobnico resno s pomočjo selekcijske službe v Novi Gorici
               delamo 19 let.  Vsa ta leta so
               nam izgubljena. Z največjim razumom in vsem denarjem, ko v 10 letih komaj, komaj
               ustvariš eno čredo, da boš od nje mladiče ustvarjal in od nje nekaj imel, posebno pri
               mlečnem tropu. Od tega ni nič. Sirimo ne že drugo leto, živali so nonstop pod
               stresom. Naj pride kdo na pašnike, jaz sem to že videl. Sinoči sem pripeljal domov
               tudi štiri poginule. Pred desetimi dnevi ob treh popoldne, okoli pol štirih je bilo,
               sem bil priča pokolu in to 50 metrov stran. Lep sončen dan, bežijo koze proti meni.
               Kličem, pa to nič ne pomaga, to je vse prestrašeno, mene ne poznajo več, pa se
               poznamo dobro. Grem na traktor, traktor tudi dobro poznajo in bi šle za njim
               kamorkoli. Sem padel s traktorja, ker sem se ustrašil, na tistem koncu sta bili dve
               svinji. Hranim svoje živali, posebno krave, z nočem v roki, zvečer, ko pokladam
               ječmen in take stvari, koruzo. Pridem gor, 150 metrov vstran, samo pot vmes, dve
               žici, koze in vse to, nič niso pomagale žice, čeprav jih je pet, in to dvakrat, že
               vse narejeno. Tri negibne, mrtve, krvave, ena še živa, da ne rečem, no. Večkrat sem
               že bruhal, sem srčni bolnik in ne morem več tega prenašati, vam povem. Nisem samo
               jaz. Jaz govorim v svojem imenu, smo pa na tistem koncu popolnoma vsi enaki. Moj
               sosed, če ga poznate, Vitoraci, tu ga nekateri skoraj nesli ven, pred enim mesecem
               menda smo se srečali tukaj. Ne vem, ali se moraš razjeziti ali moraš koga, da ne
               rečem kaj, nimam več besed, da bi se kontroliral. Mislim na Vitoracija, če je bil, se
               tudi jaz opravičujem. Enostavno se mi naredi cmok v grlu in ne morem več tega
               prenašati. Se pravi, živali nimamo več. Od 81 glav istrske pramenke so samo še 3 v
               hlevu doma, z zabodenimi, presekanimi vratovi. Od 308, saj točne številke so vse
               zabeležene, 308, 310 srnastih koz jih je samo še 6 na pašniku in za njih od sinoči
               niti ne vem, kje so, kako so, bo treba spet iti gledat. Od oslov so šli tudi že 4,
               odrasli primerki. Sta šli 2 kravi, so šla 4 teleta, cika, pretežno imamo domačo
               avtohtono pasmo. Moj sosed, njemu je šlo 70, točno ne bom rekel ali pa se lagal, sam
               pravi, da nekje 70 oslov. Črede burskih koz, smo imeli tudi vodeno selekcijsko, že
               zdavnaj ni več, že eno leto. Denarja pa nikoli, z nobene strani, niti od svojih
               prihodkov, sira ni več. Glede mladičev, lani smo eno samo jagnje prodali. Prvi je
               krokar. In prvi teden, če uspe krokarju, uspe. Ampak tu nam je uspelo samo 8
               primerkov na pašniku vzrediti, dajmo reči, v dveh mesecih. In potem je pa tarča volk,
               njemu pa ne uide nič. Lahko si tule pogledate, 14, 8, 10, 11 živali, to je en sam
               pokol. To je groza, ne vem, kaj bi rekel. Zgleda, da nihče nič ne sliši. Tisti naši,
               dajmo reči pod narekovaji, naravovarstveniki, veliko srce imajo  za volkove, čim pa se pogovarjamo o domačih
               živali, padejo na izpitu, ne morem drugače reči. Kaj ni to mučenje domačih živali?
               Volka, bog ne daj ga vznemirjati, domače živali pa trpijo. Naj nekdo pride na tisti
               dan po tistem - vse krvavo, vse razmetano, koža tam, ne vem, kaj bi rekel, no. Ali si
               lahko zamislite to? Do kdaj? Mi lahko tu razpravljamo, in že tri leta o strategiji
               volka. Volk kolje, lahko zdaj, ta hip kolje. Mi se lahko pogovarjamo, ampak kmetij ne
               bo več. Če gremo samo ozko na volka, pa je tudi divji prašič, ne vem, kateri je
               hujši. Od 5,5 hektarja njiv, ekološka kmetija, kjer si moramo sami pridelati vso
               hrano, lani nismo poželi enega zrna žit! Enega zrna! Kombajni so še zmeraj pred njivo
               in čakamo še zmeraj lovce, da naj bi prišli zapisnik napraviti. Denarja od nikoder.
               Kot sem rekel že prej, ne od svojih pridelkov, še zmeraj ni subvencij in tudi te
               božje odškodnine eno leto zamujajo. Se opravičujem, če je zdaj kaj prišlo na knjižico
               v roku teh 10 dni, ko sem pregledoval. Z nobenega konca nič. Žival moraš nadomestiti
               v roku 8 dni. Zakaj pa je država taka porednica, da jo moramo čakati leto dni? Jaz tu
               zahtevam obresti. Zakaj nismo enaki? Smo šli v tiste okope, ma, zdaj smo v pokopu,
               ljudje božji! Ja, iz tega ni nič. Okrog Kozine, jaz sem dol s Krasa, nad Trstom, nad
               Koprom, Kraški rog, tam je tako težko dobiti eno njivico. Žena je iz sosednje vasi,
               imamo štiri vasi pa peta polovico v najemu te njive. 5 hektarjev in pol smo si
               priborili. Moraš obvezno kolobariti, to in ono. Divji prašič uniči pred hišo, pod
               balkonom. Tulipanov ne vidite enega več, pa bi ja moralo vse cveteti, srnjad vse
               uniči, krokar. Vse je tako naraslo, v tako velikem številu, da prašiči nimajo kaj
               jesti. Volk pa, no, saj veste, kakšen je volk, tisto, kar lažje ujame, na tisto se
               spravi. Vetoraci, moj sosed, ko ni imel več črede koz, so šli osli. Zdaj jih on nima
               več, pri nas so ovce in koze skoraj že tudi šle. In zdaj so na vrsti krave. Če kravo
               vrže na tla, pa sem ne pride eden, videvajo policisti tam, kjer je državna meja s
               Hrvaško, en trop baje ima 14 primerkov, pravijo, da celo 16, ali je to eden in isti,
               ne vem. Trdijo, da sta dva, samo na Krasu je menda več manjših.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Počasi bo treba zaključiti, gospod Mihelič. Se opravičujem, ampak vidite, koliko
               ljudi je.</p>
            </sp>
            <sp who="SDT5:MiheličRado">

               <speaker>RADO MIHELIČ:</speaker>

               <p>Vem. Lahko bi govoril še pa še. Ljudje, pridite pogledat za eno samo urico tja, kaj
               se vse dogaja.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa.</p>
            </sp>
            <sp who="SDT5:MiheličRado">

               <speaker>RADO MIHELIČ:</speaker>

               <p>Hvala vam.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Naprej, prosim, gospod Smrkolj.</p>
            </sp>
            <sp who="SDT5:SmrkoljCiril">

               <speaker>CIRIL SMRKOLJ:</speaker>

               <p>Spoštovana predsednica, predsednik, poslanke in poslanci, spoštovani zbor, lep
               pozdrav! Mislim, da je izredno pozitivno, da sta se oba odbora odločila sklicati to
               sejo. Seveda bi pa rad kot predstavnik  Kmetijsko-gozdarske zbornice poudaril, da je nerazumljivo
               sprenevedanje države zdaj že kar nekaj let v tem delu. Poglejte, da se dve, tri leta
               pripravlja strategija o volku, nerazumno. Da se tudi v tem delu, če smo konkretno pri
               volku, ne izvzame ustreznega števila volkov iz populacije, kljub temu, da nam to
               bernska konvencija omogoča. Da se ne reagira na probleme lokalnega prebivalstva,
               konkretno rejcev, in tudi na njihovo življenjsko ogroženost. Mogoče je prav zanimiv
               podatek, da so te dni na Siciliji podivjani psi pokončali enega otroka in pokončali
               enega starejšega človeka. Tudi to se nam bo lahko zgodilo. In zato je v imenu
               Kmetijsko-gozdarske zbornice resen apel, da morajo ustrezna ministrstva, službe
               reagirati in glede na škode, ki se pojavljajo, in ogroženost, ki se pojavlja, izvzeti
               določeno število teh živali iz populacije. Podobna zadeva je pri medvedu. In ni
               razumno, recimo, pri volkovih lansko leto ni bilo nobenega izvzema, predlansko leto
               polovičen. Letos imamo odločbo, čudovito, vendar lovna doba za volka je končana, 28.
               februar, in se prične šele 1. oktobra. Škode pa nastajajo dnevno. Jaz sem si te
               stvari ogledal, pogovoril z domačini in resno vam povem, tu ni zaščite. Govoriti o
               ograjah, dokazano, če bo previsoka, bo šel pa nekje pod njo, našel bo prehod do
               živali in uničil jih bo! Razumite, to ni, da se ti volkovi tu hranijo, ti volkovi
               koljejo. To je nekaj drugega. Če bi rekel, da oni pač te živali pojedo - ne, to je
               dokazano, da jih koljejo, pogrizejo, pojedo en del in gredo.</p>
               <p>Tako da bi res kot Kmetijsko-gozdarska zbornica apelirali tudi na ta dva odbora, da
               danes ob sklepih, ki so zanimivi, vendar nezadostni, bolj energično zahtevate od
               pristojnih ministrstev, pa tudi od Vlade Republike Slovenije, da se zmanjša
               populacija, da se takoj pristopi s posebnimi ukrepi k saniranju kmetij, njihovih
               vitalnih delov, da bodo sploh ljudje na teh območjih ostali s posebnimi ukrepi iz
               programov razvoja podeželja. Da se poskuša ta proces, ki so ga Kraševci v velikem
               delu začeli, kar se tiče preprečevanja zaraščanja te pokrajine, urejanje kulturne
               krajine. Ker če pogledate, Senožeče na fotografijah izpred 80 let, to so bili
               travniki, to so bile njive. Danes je eno samo grmovje. In ta proces reje domačih
               živali v tem okolju pač to zaraščanje počasi sanira, ureja, umika to grmovje. In tu
               bi res morali energično pristopiti. Medved, ravno tako problem, ne tako velik, kajti
               škode po volkovih so se, recimo, v zadnjih letih povečale za 10-krat, po medvedu ne
               toliko, ker je bilo vseskozi izvajanje odvzema medvedov iz populacije. So pa zelo
               resni problemi še na področju sivih vran, na področju krokarjev, kormoranov in pri
               divjadi pa izredno ogrožena območja po divjih prašičih. Gospod poslanec iz Nove
               Gorice je to videl<gap n="..."/></p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospod Smrkolj, o divjih prašičih boste govorili drugje.</p>
            </sp>
            <sp who="SDT5:SmrkoljCiril">

               <speaker>CIRIL SMRKOLJ:</speaker>

               <p>Jaz bi prosil, da ta zbor o tem res kvalitetno odloča.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ja, samo ne o divjih prašičih, prav? Danes govorimo o velikih zvereh. Sicer je divji
               prašič lahko tudi divja zver, tako da ne bi<gap n="..."/> Izvolite, gospod Gerželj, kajne,
               sindikat kmetov.</p>
            </sp>
            <sp who="SDT5:GerželjEvgen">

               <speaker>EVGEN GERŽELJ:</speaker>

               <p>Sem Evgen Gerželj, predstavnik Sindikata kmetov Slovenije, drugače sem pa predsednik
               Odbora Kras-Brkini.  Zdaj ne
               bi ponavljal, kar sta moja predgovornika že lepo povedala. Iz govora našega kolega
               ste videli, da je stanje na našem območju res alarmantno. Povedati moram, da so tri
               kmetije že opustile rejo drobnice zaradi volka. Še nekaj jih je na tem, da bodo
               nehale, med njimi tudi gospod Mihelič, ker je vprašanje, koliko časa bo to še zdržal.
               In dejansko se počutimo kot neki drugorazredni državljani. Ker konec koncev kot
               državljan Slovenije pričakujem, da bo država skrbela zame, za mojo varnost, za
               varnost mojega imetja, ampak očitno se to ne dogaja. Nedopustno je, da se pokoli
               dogajajo leto in pol, da mora nekomu poklati 300 živali, pa se država še zmeraj ne
               zgane. To je nerazumljivo, no! Mislim, da, ne vem, tudi ne najdem besed za to. To je
               nedopustno. In ne vem, kako sploh ukrepati. Ali moramo začeti nekaj na črno delati -
               tega nočemo in tudi ni prav, ampak država se nikakor ne zgane. Ko smo malo o tem
               razpravljali, ne malo, kar precej, o teh zvereh, dejansko je treba določiti neko
               prioriteto rabe prostora. Naj se ve, kje so zveri zaželene, kje ne bodo, in kje jih
               je treba pač umikati z določenega območja. Ali je prioriteta reja pašnih živali ali
               je prioriteta zveri. In druga stvar, zmeraj poslušamo to, koliko je volkov, koliko je
               medvedov. Glejte, nas, rejce, to ne zanima. Povsod, kjer se škode pojavljajo, kljub
               vsem zaščitnim ukrepom, je zveri preveč. In je treba ukrepati tam, kjer se škode
               pojavljajo, druge variante jaz tu ne vidim. In kakor se v nekem tekočem letu pojavi
               več kot, ne vem, tri, štiri škode na določenem območju, na območju neke občine, mora
               država začeti ukrepati, ker drugače se bo zgodilo to, kar se dogaja zdaj na
               Kozinskem. Zaradi tega, ker ukrepanja ni, so se tropi povečali na 14, 16 živali in
               zato padajo tudi krave, padajo tudi osli. Ker če bi bili ti tropi razpršeni, da bi se
               enega, dva odstrelilo, da bi se jih razgnalo, da na Kraškem rogu ne bi imela volkulja
               ali pa dve mladičev, zato so ti tropi tako veliki - zaradi neukrepanja države. Mi se
               zavedamo, da dokler bo pač volk, in verjetno bo, ker ga je škoda iztrebiti, bodo tudi
               določene škode. Saj smo pripravljeni to prenesti, vendar pa nismo pripravljeni
               prenesti tega, kar se dogaja gospodu Miheliču - da je kmetija v bistvu pred koncem.
               In to je problem.</p>
               <p>Predlagamo tudi to, da bi se rejcem dovolilo tudi aktivno obrambo pred zvermi, ne
               samo pasivno z ograjami. Ampak da bi dejansko z nekimi lovilnimi koridorji in oborami
               lahko te volkove zajeli, v sodelovanju z lovskimi družinami, Zavodom za gozdove. Kaj
               se bo potem s temi volkovi naredilo, ne vem, to je stvar stroke. Ampak to, da eno
               leto in pol volk skače nemoteno čez to ograjo in kolje živali, mislim, da tega ne
               moremo več dopuščati.</p>
               <p>In še eno stvar bi morda poudaril. Opuščanje kmetovanja zaradi teh zveri ne pomeni
               samo okoljskega in kmetijskega problema, tu je tudi socialni problem. Toliko kmetov
               živi samo od kmetij, ogromno, še več jih je, ki jim je to neka dodatna dejavnost
               zraven služb. In če tega ne bo, bodo problemi, za tiste, ki bodo opustili kmetovanje,
               zaradi tega, ker od tega živijo, za njihove družine in tudi za prostor, kjer se to
               dogaja. Veste, zdaj je recesija in mislim, da je treba tudi o tem razmišljati. In še
               eno stvar bi rekel. Država se tudi res malo čudno obnaša. Najprej daje kmetom zato,
               da kmetujejo, da urejajo površine, to da Ministrstvo za kmetijstvo preko svojih
               okoljskih programov. Potem pride  volk, nam pokolje vse živali, Ministrstvo za okolje še
               enkrat daje sredstva za te poklane živali in na koncu je rezultat vsega tega to, da
               kmet opusti kmetovanje, tako da je država dvakrat plačala za to, da ničesar nimamo.
               Je škoda denarja. Toliko sem imel. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Javila se je gospa Emeršič iz Društva ljubiteljev in vzrediteljev
               kraškega ovčarja. Prosim.</p>
            </sp>
            <sp who="SDT5:EmeršičMojca">

               <speaker>MOJCA EMERŠIČ:</speaker>

               <p>Hvala lepa. Moje ime je Mojca Emeršič, prihajam iz Društva ljubiteljev in
               vzrediteljev kraških ovčarjev Slovenije. To je društvo, ki deluje na področju celotne
               Slovenije. Združujemo tako rekoč vse lastnike psov. Z mano je Robert Žgavec, rejec,
               lastnik kraške ovčarke, diplomirani inženir zoo-tehnike, tako da vam bova skupaj
               poskušala predstaviti, kaj počne naše društvo na tem področju, zakaj smo prevzeli
               iniciativo, zakaj se nam to zdi pomembno, da govorimo danes ne samo o problemih,
               ampak tudi o rešitvah. In smo prepričani, da je kraški ovčar lahko del rešitve, ker
               so takšne izkušnje, pozitivne izkušnje pri delu s psi nekje doživele vse države, ki
               so se tega resno lotile. O tem ste si vse lahko prebrali v naših dokumentih, kjer smo
               povzeli izkušnje drugih držav na tem področju, kako dodatno zaščititi drobnico s
               pastirskimi psi, tako da o tem ne bi preveč govorila. Morda bi povedala samo to,
               kakšna je dejansko naša kredibilnost na tem področju. Razen tega, da smo neko društvo
               psov, dejansko na tem področju deluje, kot sem rekla, Robert Žgavec, ki je tudi rejec
               ovac, in na ta način združujemo znanje tako s področja kinologije kot s področja
               vzreje oziroma reje ovac. O tem vam bo več lahko čisto iz svoje osebne izkušnje
               povedal.</p>
               <p>Mogoče bi za začetek povedala samo to, da je kraški ovčar ogrožena avtohtona pasma,
               tako kot prej omenjene ovce. Na nek način bi lahko vračanje v njegovo prvotno
               funkcijo pomagalo pri njegovi ohranitvi. Kraški ovčar se je sicer zelo dobro
               prilagodil tudi v funkciji družinskega psa in čuvaja, vendar pa je na srečo genetika
               ostala in je ohranil tudi svojo prvotno genetiko, ki ga usposablja za to delo
               odvračanja velikih zveri. Zakaj tako mislim in zakaj tako trdim. Pet psov spremljamo
               v tej funkciji, to smo se potrudili z lastnimi sredstvi, kljub temu, da smo
               prostovoljci, ker smo očitno dojeli, da moramo nekomu nekaj dokazati, kljub temu, da
               je seveda naloga države, da zaščiti in ohrani svoje avtohtone pasme. Pa smo rekli, da
               bomo dejansko poskusili dokazati, da ta naš pes je posebej primeren za slovensko
               področje in da je dejansko uspešen. Tako da zgodbe teh petih psov spremljamo preko
               naše internetne strani in so se pokazali kot uspešni. Kljub določenim težavam, ki pri
               odraščanju nastopijo, smo s prvimi rezultati zelo, zelo zadovoljni. Morda samo to,
               druge države so dejansko vedno uporabile svoje avtohtone pasme, niso posegale po
               drugih pasmah, tako da je to, se mi zdi, tudi pomembno. Koledar, ki smo vam ga danes
               razdelili, se opravičujem, v zadnjem trenutku, prikazuje teh pet psov. Eden od teh je
               na Hrvaškem, ta deluje v skupini s tornjaki, hrvaško pastirsko pasmo in je pastir
               oziroma lastnik z njim celo bolj zadovoljen kot s tornjaki, ki so nekje v večjem
               številu bili dani k ovcam. Tako da se je tudi dvakrat že srečal z volkom in bil v tem
               smislu zelo uspešen.  Tako da
               neke dodatne metode za reševanje teh problemov so, škoda da nismo s tem začeli že
               pred časom, ker bi zdaj imeli, bom rekla že kar veliko populacijo Kraških ovčarjev.
               Seveda pa stvari niso tako zelo preproste, mi želimo, da se projekt začne preko
               kooperativnih rejcev tako kot smo začeli zdaj mi z določenimi pogodbami, z določenim,
               bom rekla, določenim načinom dela kjer, bom rekla poročajo nazaj o težavah kjer se
               posvetujejo, ko nastopijo določene težave tako da potem na nek način lahko vsi skupaj
               upamo na določen uspeh. Seveda to ni edina rešitev in jo ne ponujamo kot edino
               rešitev gotovo pa je lahko ta način reševanja te problematike eden od ključnih
               načinov reševanja. </p>
               <p>Zdaj bi pa prosila še Roberta Žgavca, ki, ko pravim pri nas vodi ta projekt in je
               tudi sam rejec drobnice.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Samo en trenutek gospod Žgavec, jaz bi vas prosila, pa tudi vse nadaljnje
               razpravljavce, da malo skrajšate, ker drugače bomo ob polnoči končali ali pa še
               pozneje imamo pa vmes še en odbor. Izvolite gospod Žgavec.</p>
            </sp>
            <sp who="SDT5:ŽgavecRobert">

               <speaker>ROBERT ŽGAVEC:</speaker>

               <p>Hvala lepa.</p>
               <p>Kot smo danes že nekajkrat slišali je Kraševec edina slovenska mednarodna priznana
               avtohtona pasma, ki na našem ozemlju živi že nekaj tisoč let in najbrž izvira iz
               grškega Molosa<stage>(?)</stage>, ki se je kasneje križal s psi slovanskega, rimskega ali irskega
               izvora. Valvasor ga je pred dobrimi tristo leti v Slavi vojvodine krajnske opisal kot
               močnega in velikega psa ki volku pošteno strese kožuh. Morda je bil za tiste čase res
               velik, danes pa vemo da Kraševec spada med manjše pasme pastirskih psov je pa kljub
               temu dovolj velik za uspešno čuvanje drobnice pred napadi velikih zveri.</p>
               <p>V raziskavi, ki so jo delali na hrvaškem pred nekaj leti v okviru Live projekta kjer
               so med drugim tudi raziskovali obnašanje volkov so ugotovili, da je povprečna teža
               volka, ki tam živi enaintrideset kilogramov kar je približno toliko kolikor je
               povprečna teža Kraševca.</p>
               <p>Zaupati moramo presojo naših prednikov, ki so znali živeti z naravo in so dobro
               vedeli kolikšne pse potrebujejo za uspešno čuvanje svojih čred. Manjši psi so bolj
               okretni in kar ni zanemarljivo, predvsem manj zahtevni v svojih prehranskih navadah
               zato je bolj smiselno uporabljati manjše pse kot njihove sedemdeset ali več
               kilogramske sorodnike. Če vemo da do neposrednega konflikta med psom in zverjo pride
               v manj kot 10% primerov potem se upravičeno postavlja tudi vprašanje o ekonomski
               smiselnosti uporabe dva do trikrat težjih psov.</p>
               <p>Tudi danes je bilo že omenjeno, da so v več evropskih državah poskušali problematiko
               velikih zveri reševati tudi z uporabo pastirskih psov. Tako na primer v Franciji,
               Švici, na Hrvaškem, na Portugalskem, v Italiji, na Slovaškem in so v ta namen
               uporabili izključno svoje avtohtone pasme. Tudi v ZDA so zaradi velikega problema s
               kojoti začeli uporabljati pastirske pse čeprav tam originalno takšnega načina
               varovanja niso poznali in so za ta namen morali voziti primerne pasme iz Evrope
               oziroma Azije. Iz vseh držav pa prihajajo določila, da je uporaba pastirskega pasa
               zmanjšala škode po velikih zvereh edino v Sloveniji ni prave volje in denarja za
               takšne projekte.</p>
               <p>Danes je bil tudi že nekajkrat omenjen krokar in mi smo tudi prepričani, da je
               pastirski pes zelo učinkovit tudi v odvračanju krokarja saj proti njemu rejci
               praktično nimamo nobenega ustreznega in oprijemljivega ukrepa. To govorim iz lastnih
               izkušenj saj pri opazovanju sovje Kraševke večkrat vidim, da na pašniku ne prenese
               niti vrabca. Poleg tega je pastirski pes idealen tudi za čiščenje pašnikov od
               porodnih ostankov, zlasti posteljic, ki v primeru da niso pobrane oziroma da ostanejo
               na pašniku s svojim vonjem privabljajo divje zveri in krokarja.</p>
               <p>Iz vsega povedanega in napisanega sledi, da pričakujemo, da bo država sprejela določene predpise in strategije
               in začela tudi v praksi sistematično uveljavljati ukrep odvračanja velikih zveri s
               pastirskim psom oziroma s Kraševcem. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala gospod Žgavec. Gospod Jakša Jošt, direktor Zavoda za gozdove se je javil.
               Izvolite.</p>
            </sp>
            <sp who="SDT5:JakšaJošt">

               <speaker>JOŠT JAKŠA:</speaker>

               <p>Spoštovana predsednica.</p>
               <p>Zavod za gozdove Slovenije skladno s pooblastili, ki izhajajo iz Zakona o ohranjanju
               narave opravlja del teh nalog, kar se tiče intervencijske skupine, ker je takoj
               odgovor, da država nima in v tej intervencijski skupini je tako za volka, medveda
               oziroma, če bi bilo tako problematično tudi risa. Potem opravljanje monitoringa,
               ocenjevanje škod in drugega dela kot so meritve odvzetih živali, priprave strokovnih
               podlag za izredne odvzeme, delavnice.</p>
               <p>Škode ki nastajajo po zavarovalnih vrstah ekstremno rastejo. Samo za volka lahko
               povemo leta 1994 ni bilo škodnega primerka, 2008 štiristo trije škodni primeri, za
               medveda 1994 sedem, v letu 2008 šesto štiriintrideset. Ne moremo trditi, da je
               število medvedov in število škodnih dogodkov v tesni odvisnosti je pa zagotovo del
               naraščanja populacije se odraža tudi v številu večjih škod oziroma škodnih primerov.
               Za rešitev problema bomo morali novelirati tako strategijo upravljanja z rjavim
               medvedom, ki je od leta 2002 sprejeti ostale ukrepe za volka, risa. Ris žal je bolj
               ogrožen kot ne in bomo morali sprejeti ukrepe kako to populacijo, ki smo jo leta 1974
               naselili ponovno ohranimo. Pri volku bomo morali zajeti celovite ukrepe namreč Zavod
               za gozdove je svoj predlog oddal decembra 2008 za odstrel. Kar se pa tiče ostalih
               dejavnosti je pa treba povedati, da smo tisti, ki smo na terenu deležni vsega gneva
               prizadetih namreč naši ljudje hodijo, ocenjujejo in zato bo potrebno zagotoviti
               zadostna sredstva tako za delovanje intervencijske skupine, ki dela štiriindvajset ur
               na dan, tristo petinšestdeset dni v letu. Ocenjevanje škod mora biti po letnem času
               narejeno v parih urah, samo zamislite si kaj je, če je truplo izpostavljeno nekaj
               ur.</p>
               <p>Zato, v kolikor bomo želeli celovito opravljati s populacijami divjih živali bo
               potrebno zagotoviti sredstva, tako za odškodnine kot za delovanje služb, ki bodo
               omogočale sobivanje ljudi in živali. Drugače pa vam povem, da je potrebno v teh tudi
               še zagotoviti pogoje za delovanje ustreznih služb kajti zelo neprijetno se počutiš,
               ko si na sojenju sovjemu delavcu zato, ker je opravljal dolžnost intervencijske
               skupine. In v kolikor imamo takšne sisteme kjer lahko za to kar je z zakonom naloženo
               delo opravljamo, postavljamo svoje ljudi pred sodišča bomo tudi zelo težko
               učinkoviti. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa gospod Jakša. Še kdo od vabljenih? Tako da ko zaključimo krog z vami bi
               začela dajati besedo poslancem. V kolikor ni zaenkrat<gap n="..."/> Ja prosim izvolite,
               predstavite se prosim.</p>
            </sp>
            <sp who="SDT5:KosIvan">

               <speaker>IVAN KOS:</speaker>

               <p>Kos, biotehniška fakulteta.</p>
               <p>Jaz bi mogoče v tej problematiki izpostavil na eni strani pomen dobrega poznavanja
               razmer. Gre namreč za učinkovito in kredibilno ravnanje kar se je nedvomno izkazalo
               tudi pri samem rjavem medvedu. Problematiko upam da razumete in jo obravnavamo kot
               dejansko zelo kočljivo z veliko, bom rekel pozornostjo ljudi in s tega vidika, sam
               izhajam iz teh raziskovalnih sfer, zelo poudarjam da nam manjka dobrih, konkretnih
               podatkov. Marsikateri nesporazum družbe, marsikateri konflikt izhaja iz nepoznavanja,
               iz neznanja in verjemite mi, da nimaš slabšega za urejanje teh problemov, če ima vsak
               svoje mišljenje pa nihče dobrih podatkov.</p>
               <p>Tako da s tega vidika bi res rad še enkrat izpostavil, da marsikateri problem je
               rešljiv, jaz osebno dajem ljudem zelo velik poudarek in pomen, ljudje smo pametna
               bitja in znamo s svojim znanjem iskati rešitve. Sam osebno, sem tudi že večkrat
               izpostavil javno, ne pristajam na neke preproste rešitve, se pravi za eliminacijo
               živali, zaradi tega, ker za eliminacijo živali ne rabiš nobenega znanja. Se pravi
               vsak drug ukrep, vsaka druga zadeva pa potrebuješ znanje in na to znanje bi po svoje
               dal jaz dosti veliko težo. In glede na samo diskusijo že okoli volka je mogoče dobro,
               da  vas informiram smo
               prijavili Live projekt ker načeloma naj bi drugo leto začel s temi projekti, ki je v
               bistvu celovit, kompleksen projekt, tudi v precejšnjem finančnem obsegu pa je problem
               v temu, da je potrebno preživeti, da tako rečem, do drugega leta oziroma do dveh,
               treh let, ko naj bi tudi rezultati tega projekta se poznali na terenu.</p>
               <p>Se pravi predhodniki so že večkrat tudi apelirali in izpostavljali ta problem, na eni
               strani financ na drugi strani, bom rekel nekega odgovornega ravnanja države da se res
               zaveda, da je za učinkovito ravnanje in tukaj mislim, da je priložnost Slovenije ker
               lahko daje novo znanje širše skupnosti, je potrebno stvar tudi, bom rekel, finančno
               podpreti.</p>
               <p>Kar se volka tiče gre namreč za ta problem, da volk je z vidika proučevanja tudi
               izredno zahtevna vrsta in upam, da razumete, da če bomo pristajali na neke
               ljubiteljske ocene, kar se tiče števila, kar se tiče tropov, kar se tiče, bom rekel
               podatkov ki so tudi v gradivih za katere vam garantiram, da so, bom rekel mnenja, ki
               nimajo neke trdne osnove potem bomo imeli problem. Skratka gre za to, da dobro
               reševanje zadeve, ki je ne poznaš sam mislim, da ni mogoče. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa dr. Kos. Javili so se gospodje, Klemen Jerina. Izvolite gospod Jerina</p>
            </sp>
            <sp who="SDT5:JerinaKlemen">

               <speaker>KLEMEN JERINA:</speaker>

               <p>Danes se je večkrat izpostavilo kot da pri vrstah recimo pri volku in tudi pri
               medvedu, da sta odstrela prenizka. Tudi država ni nič naredila. Pač tu bi rad samo to
               poudaril, da imaš pod strelom zelo omejene možnosti zato ker vrste o katerih govorimo
               živijo praviloma recimo volk ne gre v stotine. Tukaj v končni fazi, če pa bomo z
               odstrelom pretiravali ga bomo iztrebili na koncu enkrat in z odstrelom ne bomo dosti
               problemov reševali zato ker se je zdaj že od zaščite naprej praktično do zdaj so bili
               ukrepi s katerim se je varovalo pravzaprav drobnico ali pa zmanjševalo škodo so bili
               pomanjkljivi in velike zveri so se navadile na to in so ostale v
               <gap n="..."/><stage>/Nerazumljivo./</stage><gap n="..."/> Recimo mi imamo kilometrijske raziskave, ki potekajo na medvedu
               se je izkazalo, da vsi ki živijo lahko sredi dneva znotraj gozda gredo lahko ponoči v
               vasi, zato ker se je človek navadil k temu, in meče stran ostanke hrane in tako
               naprej. In trdim na osnovi tega, da samo z odstrelom tega ne bom možno rešiti, bo
               potrebno sistematično spreminjati, recimo spreminjati razloge ki privabljajo živali v
               bližino naselji in tako naprej.</p>
               <p>In tudi tukaj recimo dostikrat se izpostavlja probleme napadov volkov na drobnico.
               Pač jaz se zavedam popolnoma, da človek, ki tam nekje živi in hoče gospodariti je v
               velikih težavah dostikrat pri praktično nespornem položaju samo je potrebno tudi
               razmisliti če bi se dalo mogoče spremeniti načine rabe prostora v ne konfliktno smer.
               Recimo imamo moč ene <gap n="..."/><stage>/Nerazumljivo./</stage><gap n="..."/> in notri se dobi ravno tako subvencijo kot
               v drugih predelih države kljub temu, da so bila ustanovljena za ohranjanje velikih
               zveri. Tu dejansko se strinjam globoko s predstavnikom, z gospodom Gerželom<stage>(?)</stage>, da bi
               bilo potrebno prioriteto postaviti in pa tudi razmisliti obojestransko. Hvala
               lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Še nekdo se je javil na oni strani menda? Ni<gap n="..."/> Ja, prosim gospa.</p>
            </sp>
            <sp who="SDT5:KržišnikJančarMartina">

               <speaker>MARTINA KRŽIŠNIK JANČAR:</speaker>

               <p>Martina Kržišnik Jančar, Zavod za varstvo narave.</p>
               <p>Jaz bi pred mogoče tukaj na koncu rada samo opozorila, da v primeru poseganja v
               zavarovane vrste, v njihove populacije nam že evropska zakonodaja zelo jasno določa
               en vzorec premisleka po katerem lahko delujemo. Da direktiva o habitatih predpisuje
               kako pravzaprav se odločati in je to povzeto tudi v naši uredbi o zavarovanih
               živalskih vrstah. Tukaj sta predvsem izpostavljena dva pogoja, ki morata biti
               izpolnjena. To se pravi izkoriščene morajo biti vse druge možnosti za ukrepanje
               preden posežemo in poseg ne sme ogroziti ugodnega ohranitvenega stanja. In potem, ko
               sta ta dva pogoja izpolnjena lahko ukrepamo v nekaterih primerih. Eden od njih je
               tukaj gotovo da uravnavanje populacije z okoljem. Se pravi vse druge možnosti morajo
               biti izčrpane. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. No jaz bi samo preden dam besedo kolegicam in kolegom, poslankam in
               poslancem samo eno opozorilo dala. Mi smo pripravili, strokovna služba je pripravila
               predolge sklepov za oba odbora identično in v teh sklepih je marsikaj okoli tega kar
               smo danes slišali tudi povedanega. Jaz mislim da na naši seji seveda zdaj se ne
               moremo lotiti poglobljene raziskave o tem kaj vse bi lahko in bi morali narediti
               zato, da bi zaščitili drobnico in tudi veliko živino pred napadi velikih zveri.
               Istočasno pa tudi ne bomo danes ugotovili kaj pravzaprav narediti da bomo tudi
               istočasno zavarovali populacijo velikih zveri na takšen način, da je ne bomo
               iztrebili ker je vendarle to naša dolžnost, ne pred Evropsko unijo, da se prav
               razumemo, ampak pred nami samimi in pred potomci, ki nam bodo lahko z vso pravico
               očitali, da nismo poskrbeli za to, da bi naravno ravnotežje in biotsko raznovrstnost
               zaščitili tako kot nam nekam moralna dolžnost svojih naslednikov zapoveduje.</p>
               <p>In zato je danes pravzaprav cilj te skupne seje, da soočimo vse za in proti, vse
               težave in vse prednosti n da vidimo kaj pravzaprav pričakujemo od Vlade Republike
               Slovenije in vseh inštitucij, ki za Vlado in v okviru Vlade delajo, da bodo poskrbeli
               za sobivanje kmetov in veliko živino in potem seveda velikimi zvermi. Da se to
               narediti, to smo že ugotovili vendar je pa potrebno za to tudi določene ukrepe
               pospešeno izvajati. Ne moremo več čakati. Leta in leta smo pustili, da so stvari
               spale zdaj seveda smo pred dejstvom, ko je potrebno enostavno ukrepati, da bo čim
               prej prišlo do nekega sobivanja, takšnega da bomo lahko zadovoljni in mi, ki smo
               tukaj v politiki, rejci in seveda tisti ki menijo, ne ki menijo, ki so nas zavezali
               da moramo skrbeti tudi za biotsko raznovrstnost. Zdaj pa so se prijavili, že zdavnaj,
               poslanci; gospod Prijatelj, gospa Cveta Zalokar Oražem, gospod Sajovic, gospod Jurša,
               gospod Majhenič, gospod Veber<gap n="..."/> Izvolite gospod Prijatelj.
               </p>
            </sp>
            <sp who="SDT5:PrijateljSrečko">

               <speaker>SREČKO PRIJATELJ:</speaker>

               <p>Hvala lepa. Spoštovana predsednica, minister, državna sekretarka, sodelavke,
               sodelavci! Jaz bi začel s tem, da reja drobnice in govedoreja na Krasu in na sploh v
               Sloveniji je bistveno zmanjšala tudi požarno ogroženost. Na to ne smemo pozabiti, ker
               smo imeli v preteklosti zlasti na Primorskem dva velika požara, tudi sosednje države
               so pomagale gasiti, ravno zaradi tega, ker je bila zaraščenost prevelika. Raziskave,
               študije so potrebne, ampak te ne bodo rešile problemov, ki so v prostoru. In to, kar
               je že predsednica prej nakazala, je potrebno takojšnje ukrepanje. To, da smo danes tu
               v sestavi dveh odborov, to bi se moralo zgoditi že dosti prej, ker to je v
               pristojnosti obeh ministrstev. Jaz sem že pet let v tej problematiki, zato smo
               ustanovili tudi strateško-razvojni sosvet za kmetovanje na Primorskem, katerega
               predsednik sem. V tem sosvetu sodelujejo tudi Biotehnična fakulteta,
               Kmetijsko-gozdarska zbornica, svetovalna služba, sindikat, Zavod za gozdove, rejci,
               lokalna skupnost, župani in tudi tisti, ki mislijo, da lahko kot civilna iniciativa
               kaj pomagajo pri tem delu.</p>
               <p>Mene najbolj moti to, da govorimo že ves čas, vsaj pet let, jaz sem bil ne več
               sestankih z različnimi ministri, tudi ena ministrica se je vmes zamenjala na
               kmetijstvu, vsi so obljubljali, narejenega pa ni nič. Bitka s časom se izgublja in
               zgleda, da bomo tudi vojno izgubili. Ta socialni aspekt, o katerem smo govorili, ki
               je dejansko s prihajajočimi subvencijami nudil tudi samozaposlovanje za mnoge mlade
               družine, prenekatere kmetije so bile obnovljene. Danes imamo na njih lepe tudi
               turistične kmetije, kar pomeni tudi razvoj turizma in pa seveda širšo ponudbo v
               prostoru. Če bomo tako nadaljevali, kot je bila slišana usoda posameznika, ki je eden
               od mnogih, bo to lahko zgodba, ki jo bomo pripovedovali svojim otrokom ali pa vnukom.
               Gospod Kos je danes govoril po radiu, sem ga poslušal, da je samo 6 ali 9 kmetij
               ogroženih zaradi škode. Jaz verjamem, da je kako nulo vmes pozabil, ker imamo jasne
               podatke, pa ne želim, da bi zdaj začel brati, verjetno tudi vi ne, imena in priimke
               kmetij, ki so bile oškodovane in so tik pred tem, da se prenehajo ukvarjati s
               kmetovanjem.</p>
               <p>Kot sem že rekel, ta strokovni razvojni sosvet se je seznanil s to problematiko. In
               moram reči, da ko spoznavamo globino tega problema, bili smo tudi dvakrat pri
               ministru, enkrat je bil minister za kmetijstvo pri nas, ministra se še nista sestala
               z okoljskim, ali pa, mogoče imam pomanjkljivo informacijo - sta se? No, državna
               sekretarka prikimava. Ta zgodba, ki je celovito orisana tudi v študijah in tudi neki
               predlogi so tu, s katerimi se jaz seveda strinjam, ampak bi dodal z veseljem še
               kakšnega od sklepov. Narekuje pa ta situacija eno: da se dva ministra, torej minister
               za kmetijstvo in minister za okolje, večkrat dobita, to je nujno, in da se dogovorita
               o tem, kako bosta ta problem rešila, ker ta problem je v eskalaciji.</p>
               <p>Drugo, kar me moti, me moti to, da ko smo že predlagali sklepe, nismo uvideli tega,
               da dejansko je 8 dni samo časa za nadomestilo poklanih živali. In če kmet tega ne
               stori, je neupravičen do subvencij. Tu je dvoličnost države zelo velika. In če se
               nekomu s strani volkov zgodi škoda, kot jo ima gospod danes tu, da je ob celotno
               čredo, potem verjetno tega v 8 dneh ni možno storiti in nadomestiti manjkajoče
               število glav živine.</p>
               <p>Kar me moti, je pa tudi to, da govorimo vsi samo o finančnih sredstvih. Pa saj ta
               finančna sredstva niso edina potrebna za reševanje te problematike. Kmetije se ne
               pritožujejo nad tem, da nimajo plačane škode. Nobeden se ni pritoževal v tem smislu.
               Saj enkrat pride ta denar, čeprav z veliko zamudo. Ampak dejstvo je, da verjetno ne
               eden ne drug minister ne bosta sledila temu, da bi sredstva povečevala in škodo
               pridno plačevala, problema pa ne odpravila. Mislim, da bi bilo to zelo nespametno. In
               lotiti se je treba problematike tam, kjer je izvor problema. Nekaj je že povedal tu
               predsednik sindikata, jaz bi se na to tematiko navezal. Preprosto bi želel povedati
               to, da tudi mi nismo za to, da bi se volkove kar počez pobilo in odstranilo iz
               prostora. Moramo se pa zavedati, da je Slovenija s tem problemom izpostavljena po
               končani vojni na območju bivše Jugoslavije in ta divjad je pribežala v Slovenijo in
               se tu zaradi ugodnih življenjskih razmer zadržuje še naprej. Študije resne ni o tem,
               da bi imeli pregled stanja, in verjamem, da je tudi še dolgo časa ne bomo imeli.
                   Če pa se hočemo lotiti
               tega problema na pravi način, potem moramo dovoliti, kot je že bilo rečeno, aktivno
               samozaščito pri posamezniku, moramo financirati tudi lovilne obore. Moramo začeti
               financirati tudi tako imenovane dvojne ograje, ki so preveliko finančno breme za
               posameznika, in moramo pristopiti k selektivnemu uravnavanju živali v prostoru. Ni
               vse pobijanje, lahko se tudi na human način odstranijo, vemo, da lahko preprečimo
               tudi z medicinskim posegom razmnoževanje.</p>
               <p>Bi pa poudaril to, ker s Kmetijsko-gozdarsko zbornico zelo dobro sodelujemo, kar je
               zapisano v njihovi prilogi, in sicer to, kar nam daje možnost bernska deklaracija v
               svojem 3. členu, če se ne motim, oziroma 9. členu, da pristopimo k temu, da naredimo
               tudi to naravno sobivanje volka in ga številčno omejimo, to zver v prostoru, ki je
               danes v taki obliki, kot je, prevelika. Primorska nikoli ni imela naravnega sobivanja
               z volkom, nikoli. In verjetno na Primorskem v takem številu volkov ni bilo, kot jih
               je danes.</p>
               <p>Želel bi povedati tudi to, da če se ne bo resno pristopilo k reševanju, bo čas
               zamujen in potem je resnično brezpredmetno iskati rešitve, ker jih ne bomo mogli komu
               ponuditi. Ljudje obupujejo. Mi smo imeli vrsto sestankov, kot že rečeno, na tem
               strateško-razvojnem sosvetu, zdaj se dobivamo redno tudi z ministrom za kmetijstvo.
               Lahko rečem, da nam je odprl vrata, da je tu tudi ponujeno sodelovanje. Župani imajo
               tudi svoje predloge, kako to rešiti. In verjamem, da če bomo združili stroko in
               znanje ter zagotovili finančno podporo, izdelali strokovne pristope, bomo te zadeve
               tudi ustrezno kratkoročno rešili, ker za dolgoročno časa nimamo več.</p>
               <p>Ukinitev mrhovišč, veste, za to je tudi kriva država, da imamo danes približevanje
               divjadi urbanim naseljem in take posege na kmetijska območja, kot jih imamo s strani
               zveri in divjadi. V preteklosti so se lahko zveri hranile na teh mrhoviščih. No, 7.
               točka predlaganega sklepa danes omogoča ponovno vpeljavo tega, kar pozdravljam. Bi pa
               želel, da se nekako opredelimo tudi do tega 8-dnevnega roka za nadomestilo
               manjkajočega pobitega števila živali in da ne delamo novih krivic kmetom, kajti če
               tega ne bomo uvedli, da po 8 dneh, tudi če se ne nadomesti čreda, da kmet ne izgubi
               dejansko pravice do subvencije, bomo povzročali, kot že rečeno, nove škode, ki bodo
               pripeljale do tega, da se kmetje zaradi finančnega pomanjkanja ne bodo mogli več
               ukvarjati s tem, tudi če bodo imeli voljo.</p>
               <p>Jaz bi bil zelo vesel, če bi se bolj dotaknili tega, kar je pripravila
               Kmetijsko-gozdarska zbornica v svojih 8 točkah, in da bi se opredelili do tega, kar
               predsednik stalno poudarja, to je ta bernska deklaracija, ki nam omogoča tudi bolj
               konkretne  pristope k
               reševanju tega problema. Eden od sklepov bi moral biti tudi ta, se pravi, ta zaščita
               kmeta z manjkajočim številom živali. In pa to, kar sem zdajle povedal, lahko se ta
               člen kar pripiše. Seveda, če pa ne bo tesnejšega sodelovanja, kot že rečeno, s strani
               obeh ministrstev, potem tudi rezultatov ne bo, saj ne bomo našli izhoda, če ne bo
               tega sodelovanja.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ste končali? Hvala lepa, gospod Prijatelj. K besedi se je javila gospa Cveta Zalokar
               Oražem. Prosim.</p>
            </sp>
            <sp who="SDT5:ZalokarOražemCvetka">

               <speaker>CVETKA ZALOKAR ORAŽEM:</speaker>

               <p>Hvala lepa. Najprej bi želela reči, da v Poslanski skupini Zares menimo, da je
               upravljanje z velikimi zvermi v tem trenutku oziroma doslej v Sloveniji najbrž
               temeljilo na pravih temeljih. Govorim o temeljih predvsem zato, ker smo uspeli
               ohraniti populacijo medveda, volka in tudi delno risa, kar mnogim tudi okoliškim in
               sosednjim državam ni uspelo. Jaz sem tega vesela in mislim, da je to za pohvalit. Res
               pa je, da se tudi iz teh gradiv, ki jih imamo, in iz današnje razprave vidi, da
               nastaja vse več razpok in težav ter problemov, predvsem pa tudi videnj, ki želijo to
               strategijo, to politiko pravzaprav spremeniti. In kjer pravzaprav se lahko pojavi in
               ogrozi sobivanje ljudi in živali in to tudi negativno vpliva na ohranjanje teh
               velikih zveri. Mi podpiramo, da se vendarle gradi na tistem, kar smo lahko videli, da
               je bil temelj, in da se to nadgradi. Zato se mi zdi, da so sklepi, ki so
               pripravljeni, kar se nas tiče, primerni in ustrezni. Gredo v dve smeri, prva je ta,
               da je prav gotovo treba urediti vprašanje finančnih sredstev, ki so tu potrebna, ne
               samo na segmentu odškodnin, pač pa tudi drugih ukrepov, monitoringov in podobnih
               zadev, na katere opozarja predvsem gradivo Zavoda za gozdove. Skratka, da se najde
               dovolj finančnih sredstev. Mi predlagamo tudi, da se glede na to, da smo ena redkih
               evropskih držav iz tega prostora, prouči tudi možnost kakšnega sofinanciranja takšnih
               projektov s strani Evropske unije glede upravljanja z velikimi zvermi. Skratka,
               menimo, da je treba iti v smeri, ki smo jo gradili, in ne tako, kot se mi zdi, da na
               nek način želi nakazati predvsem gradivo Kmetijsko-gozdarske zbornice, da je v
               Sloveniji dilema ali-ali. Ali bomo imeli kmetijstvo ohranjeno in poseljeno pokrajino,
               nezaraščeno, ali bomo imeli velike zveri. Iz tega gradiva sem razbrala predvsem pot v
               to smer, kajti zdi se mi, da se je treba vendarle tudi vprašati, kakšno kmetijstvo
               imeti, da bo sobivanje z velikimi zvermi, na eni strani z ljudmi in na drugi čim manj
               boleče in čim manj stresno, da  ne bo treba poslušati takšnih tragičnih primerov, kot smo
               jih danes.</p>
               <p>Mislim, da je treba, tako kot sklepi pravijo, v zvezi z medvedom smo sprejeli tako
               strategijo kot tudi politiko, vendar je jasno iz gradiva, da se ne izvaja. In da se
               ne izvaja zato, ker ni dovolj finančnih sredstev. Ne nazadnje je kar precej smešno,
               ko beremo o mrhoviščih. Če ste podrobno prebrali gradivo, ena stran, Direktorat za
               okolje pravi, da so mrhovišča bila vzpostavljena, Zavod za gozdove v svojem gradivu
               pravi, da se to ni zgodilo oziroma se je zgodilo v bistveno premajhni meri. Najbrž
               zato tudi sklep, da se ponovno uvede mrhovišča. Tako da v tem smislu se mi zdi, da je
               bilo marsikaj, kar je bilo v tej strategiji pripravljeno, dobro zastavljeno, pa se
               kasneje ni izvajalo. Prav tako me žalosti, da nismo uspeli pripraviti podobnih
               dokumentov v zvezi z upravljanjem in akcijskih načrtov za ravnanje z volkom in risom,
               še posebej z risom, kajti ris je po podatkih, ki jih imamo, v tem trenutku izjemno v
               slabem in kritičnem stanju, skratka, v alarmantnem glede ohranitve vrste. Tako da je
               treba povedati, da bi morali biti ti dokumenti pripravljeni že do leta 2007, pa niso
               bili pripravljeni. In tu je največji problem, da se je pravzaprav tu precej slabo
               delovalo.</p>
               <p>Tu se strinjam s kolegom Prijateljem, da spodnji nivoji na nek način še sodelujejo,
               Zavod za gozdove, ARSO, sektorji znotraj ministrstev. Da pa lahko rečemo, da pa
               pravega sodelovanja, strateškega sodelovanja in političnega na ravni ministrstev ni
               bilo. Zato je treba pozdraviti, če se to v zadnjem obdobju dogaja. Jaz upam, da bo
               tudi današnja seja prispevala k temu, da bo tu narejenega več in v pravo smer. Mislim
               pa, da to, kar je bilo danes rečeno, pozabljamo. In to bi rada rekla, ker se je danes
               govorilo predvsem o negativni podobi velikih zveri. Mislim, da bi morala biti naša
               država ponosna na to, da smo ohranili nekatere velike zveri. Da bi morali to celo
               promovirati v smislu ohranjanja naše narave, ne nazadnje tudi kot turistični produkt,
               to svojo biotsko raznovrstnost, prijaznost in ekološko naravnanost. To je prednost.
               Tega danes tu nismo slišali, slišali smo samo negativne stvari. In zdi se mi, da bo
               treba marsikaj narediti tudi na informiranju mladih ljudi, na informiranju
               prebivalstva in širiti pozitivno podobo teh živali, da ne bodo te živali vseskozi
               obravnavane kot tisti drugačni, nerazumljeni oziroma kar znamo v naši državi z
               mnogimi, tudi ljudmi, narediti. Očitno smo tudi pri živalih naredili selekcijo,
               katere so nam bliže in katere nam niso. V tem smislu upam, da bomo tudi pripravili
               takšne projekte, ki bodo šli v to smer, v informiranje, v delo z mladimi ljudmi.
               Pozdravljam tudi in dajem pozitivno mnenje  za uvajanje kraških ovčarjev, kot zanimiv projekt z obeh
               vidikov, tako živali, psov, kot tudi možnosti, ki jih dajejo pri zaščiti. In seveda
               upam, da bodo te informacije pripomogle tudi k temu, kar pravzaprav v zvezi s
               strategijo ni bilo v zadostni meri opravljeno. Še vedno je v mnogočem kriv tudi
               človek, da prihaja do težav z velikimi zvermi. Naša ravnanja, dostopnost do hrane,
               približevanje naseljem, in tu se mi zdi, da nas čaka ogromno dela. In če bi te stvari
               opravili v večji meri, bi bilo sobivanje bolj možno, bolj prijazno in bi bilo prav
               gotovo manj težav. Skratka, upam, da kriza ne bo povzročila, da ne bo dovolj
               ustreznih finančnih sredstev, govorim o vseh stvareh, ki jih na tem segmentu moramo
               pokriti. Kajti kriza bo minila, mi pa se lahko po nekaj letih soočimo z dejstvom, ki
               nam ne more več pomagati, to pa je izumrtje določenih velikih zveri. In v tem smislu
               upam, da kriza ne bo povzročila te težave in da bomo gradili, še enkrat poudarjam, na
               enakih temeljih, kot smo to zastavili v preteklosti. In takšno politiko bomo v
               Poslanski skupini Zares tudi podprli. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa, gospa Zalokar Oražem. Gospod Petan.</p>
            </sp>
            <sp who="SDT5:PetanRudolf">

               <speaker>RUDOLF PETAN:</speaker>

               <p>Hvala za besedo, oba predsednika, no, bom rekel predsednica in predsednik. Skušal bom
               biti čim bolj kratek, par točk pa moramo povedati.</p>
               <p>Najprej bi želel povedati, da sem z območja, kjer nimamo težav. Lahko pa rečem, da je
               gre tu zahvala lovcem, ki skrbijo za normalno število teh zveri. Tudi lovec, mislim,
               bi imel kake težave s tem, da bi rad ubijal, zato lahko bolj iz zornega kota
               opazovalca in nekega normalnega državljana govorim in to tudi želim povedati. Stanje,
               takšno kot je, je precej nasprotujoče. Na eni strani so prebivalci teh območij,
               kmetje, kot je gospod Mihelič, ki nam je predstavil svoje stanje, se pravi, tisti, ki
               živijo tam in se srečujejo vsakodnevno z zvermi. Na drugi strani pa, zdaj bom malo
               karikiral, no, prosim, da tako vzamete, skrbniki za te velike zveri, ki mogoče
               marsikdaj tudi opazujejo celo zadevo iz sedmega nadstropja v Ljubljani, pa ne mislim
               dobesedno, ampak hočem reči, od daleč. Naj takoj podkrepim to, kar sem povedal. Ko je
               tisti ubogi medved zašel v Ljubljano, ne vem, katera ulica je to bila, so tega reveža
               dobesedno prerešetali; tako je bilo, pa <q>"nikome ništa"</q>. Ko pa tak medved pride v neko
               vas nekje na Krasu ali pa do nekega kmeta in mu pobije pol črede, takrat pa bog ne
               daj, če bi tistega medveda nekdo ustrelil, potem bi imel vso vesoljno naravovarstvo
               na svoji glavi. To so dejstva. Osnovni problem je pa v številu. Mi nimamo
               ugotovljenega števila in to pogrešam v sklepih. In bom predlagal sklep - proti tem
               nimam nič, so pa tako ali tako vsi enaki, lahko bi bil en sklep, pa bi vse zajel -,
               da se ugotovi dejansko stanje teh zveri. Mislim, da je to tako ali tako naša osnovna
               naloga. Kmetijsko-gozdarska zbornica in lovci sodelujejo, imajo eno število, ostali,
               bom rekel, varstveniki pa imajo drugo število, ki pa je bistveno manjše. Zdaj ne
               morem reči, katero število je pravo. Ampak treba bi bilo ugotoviti pravo število teh
               zveri. Če boste vprašali te vaščane in kmete, bodo prav gotovo rekli, da jih je
               preveč. To je sigurno. Ker če to, kar smo slišali,  če imaš dvakrat na teden obisk neke zveri in ti
               uničuje čredo, potem je prav gotovo tega preveč. Lahko je eden, lahko jih je pa
               deset, preveč je tega. In da je preveč teh zveri, dokazuje - govorim zdaj o medvedu,
               da ne bo napačno razumljeno -, ko medved zaide v predmestje Kopra, verjetno ne zato,
               ker ima drugačne navade, kot so jih imeli njegovi predniki, ampak zaradi tega, ker
               jih je preveč, pa nima življenjskega prostora. Po nekih podatkih, popravite me,
               prosim, tisti, ki ste strokovnjaki za to, ne vem, za enega medveda 10 kvadratnih
               kilometrov, lahko je tudi drugačna številka. Ampak če to pomnožite s številom, o
               katerem se govori, nekaj sto, potem ugotovimo, da je življenjskega prostora premalo.
               In potem nekega zdravega sobivanja očitno ne more biti. Jaz ne vem, kakšno je število
               in kakšno bi bilo pravo število.</p>
               <p>Naslednje, kar želim opozoriti. Govori se o tem škodnem sistemu, da je sredstev
               premalo. Ja, kaj pa, če postavimo drugače, da je pa teh živali preveč in je potem
               tudi škod več. Jaz ne trdim, da je to tako, ampak lahko razmišljam tudi iz tega
               zornega kota. Ker nisem prepričan, da če je škod vsako leto več, da so medvedi letos
               bolj škodljivi, kot so bili lani. To verjetno ni. Isto velja za volkove. Ampak
               verjetno jih je več. To, da nobeno leto nismo opravili tistega števila, ki je bilo
               predvideno za odstrel, to tudi nekaj pove. Ne nazadnje, ko se primerjamo z Evropsko
               unijo, kolikor mi je znano, smo v Francijo, v Pireneje izvozili pet medvedov. In
               tistih pet medvedov je strahovit problem v Pirenejih, pa jih je samo pet. In območje
               Pirenejev je skoraj tolikšno kot pol Slovenije. No, če jih ni več, nam tudi nekaj
               pove. Tam jih je bilo pet preveč, na območju Pirenejev, ki je veliko kot pol
               Slovenije, pa tudi, če je četrtina, pa jih je pet bilo preveč in je bil cel hudir.
               Pri nas pa, če jih je res toliko, potem pa bom rekel, pa naj tisti, ki menite, da je
               poudarek samo na ohranitvi zveri, nič pa na onem drugem, življenju prebivalcev, potem
               pa vzemite enega na vrt pa ga tam imejte, če mislite, da je to zdravo, pa se boste
               vsak dan srečali z njim. Pa ne trdim, da je treba kar pavšalno iti v odstrel, ne,
               daleč od tega. Ampak prišli smo tako daleč, ko se bo verjetno nekdo organiziral in bo
               začel po svoje zakon jemati, zato ker je tega preveč, ker nismo znali najti
               ravnotežja. V tem je problem.</p>
               <p>Zdaj sem pa pri tistem, ko zaključim. Kompromis bo treba najti. Ampak kompromis je pa
               samo takrat možen, ko imamo dejansko stanje, to pa je število teh zveri, se pravi,
               populacija medveda, volka in ostalih, o katerih se lahko danes pogovarjamo. Če pa
               tega ne vemo, pa brcamo v temo, ker za nekoga je pravo število, za drugega pa ni
               pravo. Tisti, ki pa tam živijo, imajo pa svoje podatke, ker se vsakodnevno srečujejo
               s tem. In ne vem, če je to sožitje, če ti medved hodi okrog hiše, po vrtu, kako boš
               še vzgajal svoje otroke, ali boš imel zaprte v dnevni sobi, medvedi se bodo pa zunaj
               sprehajali. Verjetno tako ne gre. Mislim, da se da najti - da medved lahko ostane v
               gozdu, ampak če so tam že drugi medvedi, on tudi ne more tam živeti; zato je šel tudi
               v Koper pa verjetno v Ljubljano prišel, zato ker je populacija prevelika. Predlagam
               tudi sklep, enega od sklepov, da se natančno strokovno ugotovi populacija velikih
               zveri. Na zahajam v to, po kakšni metodi, nisem strokovnjak za to, vendar naj se
               natančno ugotovi. Ker zdaj so takšni razkoraki od 400 do 700, to je nedopustno.
               Nekateri pa pravijo, da jih pa tudi 400 ni. To je neresno in nestrokovno. Zato
               predlagam  ta sklep. Naslednje
               pa, da zaključim, bi pa rekel, da po vsem tem, kar smo danes slišali od rejcev, pa
               tudi s strani združenj, ki to pokrivajo, da se vedno bolj nagibam k tistim in jih
               tudi začenjam podpirati, ki pravijo, da bo edina rešitev, da se rejci, vaščani v
               tistih krajih organizirajo in začnejo kar na črno zakon jemati v svoje roke. To se
               pravi, da bodo te zveri začeli nekontrolirano streljati. Nisem pristaš tega, ampak
               vedno bolj se nagibam k temu, ker kar vse slišim, kaj se dogaja, da se tudi
               odškodnine ne dobijo, potem je to edina rešitev. Mislim pa, da bi bilo bolje, da do
               tega ne pride, ampak vedno bolj se k temu nagibam. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Brez zamere, gospod kolega Petan, samo komentar k temu zadnjemu bi dala, čeprav vem,
               da ni prav, da si predsedujoči to dovoli. Rečeno je bilo s strani gospoda Gerželja,
               ne da bi streljali, temveč da bi se povezali s strokovnjaki in da bi v obore lovili
               volkove, ne pa da bi jih streljali nekontrolirano in v nasprotju z zakonom. Lepo
               prosim, bodite natančni, ko poslušate, zaradi tega, da ne bi slučajno izzvenelo, da
               poslanci podpiramo nezakonito pobijanje divjih živali. Izvolite, gospod Petan.</p>
            </sp>
            <sp who="SDT5:PetanRudolf">

               <speaker>RUDOLF PETAN:</speaker>

               <p>To ni imelo nobene zveze z razpravo, ampak mogoče nisem bil jasen, za kar se
               opravičujem. Vedno bolj podpiram rejce, tiste, ki imajo drobnico, se pravi, domače
               živali, in pa vaščane, ki so na tem območju, ki so vsakodnevno soočeni z velikimi
               zvermi, da se bodo oni tako organizirali. Nobene razprave nisem imel v mislih, to sem
               želel povedati. Upam, da je sedaj bilo dovolj jasno. Zdaj, če je to tudi hudo, v
               redu, okej, to vzamem potem nase. Se opravičujem, gospa predsednica, ampak mislim, da
               sem pojasnil. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Prav, hvala. Gospod Sajovic se je javil k besedi, za njim gospod Jurša.</p>
            </sp>
            <sp who="SDT5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. Danes, kot vidim, v času gospodarske krize govorimo zagotovo o
               najpomembnejšem slovenskem problemu. Ta trenutek nas tu sedi skoraj 60, in zdaj
               seveda, ker ta problem jemlje v roke še politika, potem smo zagotovo korak bliže, da
               ga bomo slabo rešili. In če slišim razmišljanje mojega predgovornika, ki je
               razmišljal o metodah divjega zahoda, kdo mora pravico vzeti v roke, potem vidim, da
               bomo slabo opravili. Naloga politike je predvsem ta, pa največja napaka, da skuša
               biti vsak trenutek všeč vsem. Naloga odgovorne politike pa je, da seveda naredi ne
               tako, da bo vsem všeč, ampak tako, kot misli, da je prav. In tu ima naš sistem eno
               veliko in hudo napako. In ker se s temi problemi že desetletja ukvarjajo eni in isti
               ljudje, je čas tudi za razmislek, ali so pravi za rešitev te zgodbe. Ni čas za
               strategije, prevelike, tudi ne za besede, pač pa za dejanja. Strategij, na katere se
               je usedel že prah, imamo polne omare in polne predale. In nekateri bodo v pisanju
               strategij našli svojo nišo, nekateri so se danes na to temo že oglasili. Pričakujem
               pa, da se bodo kmalu pojavili še tisti, ki imajo najboljše električne pastirje,
               kakšni bioenergetiki in alternativci, spisek teh ljudi, ki vse vedo in vse znajo, je
               v Sloveniji neskončno dolg. 
               Kaj pa je rešitev? Rabimo končno konkretne ukrepe, predvsem pa zdravo pamet in
               poznavanje problematike, o kateri govorimo. Moram reči, da kot kmet, politik, lovec,
               pa tudi rejec drobnice, predvsem pa veterinar imam tu kar neko ločeno mnenje, ki ta
               trenutek ne bo všeč ne eni ne drugi strani. Najprej osnovni problem. Seveda slovenski
               kmet do zdaj še nobene od živalskih vrst ni pripravil na rob izumrtja, razen kadar mu
               je v zgodovini, pa če gremo tudi 200 let nazaj, politika s kakšnimi dekreti in odloki
               to možnost dala, takrat je bil ogrožen tudi jelen pa medved in še kaj. Dejstvo je, da
               je v naravi človek edini faktor, ki je korektiv pri teh velikih zvereh, ki enostavno
               drugega sovražnika ali nasprotnika kot človeka nimajo. In če mi razmišljamo, da bomo
               stalež lahko uravnali drugače kot samo z odstrelom, potem se seveda motimo. Je pa
               odstrel kruta poteza, ima veliko negativnih stvari, predvsem pa tudi veliko
               pozitivnih. Tam, kjer je odstrel korektiv, je napako z lahkoto in hitro popraviti.
               Vsi drugi ukrepi so bolj rizični. Če, recimo, govorimo o tem, koliko volkov bomo
               odstrelili, ali jih bomo, ni problem zdaj 10 ali 15 ali 17, pa so tudi manjše in
               večje številke, problem je, da nismo odstrelili v lanskem letu nobenega. In če jih na
               teh lokacijah, kjer imamo stalne probleme, konflikte in škode, odstrelimo v treh
               mesecih samo 5 ali 6, potem bo tudi stroka lahko na podlagi praktičnih empiričnih
               izkušenj rekla, ali ta ukrep deluje, ali je zadosten ali ni. Jaz vam povem, če bi se
               v ključnih tropih opravil reduciran odstrel pravih živali v omejenem obsegu, da niti
               tako velika številka, o kateri se zdaj stroka prereka, ne bi bila potrebna, pa bi bil
               rezultat na terenu že dosežen. Imamo eno praktično, dobro izkušnjo, ugotavljanje
               števila populacije medveda, odlično izhodišče, prava pot, številki smo bliže. In tu
               je še en očitek stroki, zato da se zamerim še kakšnemu več, v preteklosti vem za
               primere, ko je bilo moderno, da je minister zahteval odstrel 100 medvedov in mu je
               stroka predstavila tudi tisto številko 700, da je to lahko podpiral. Če bomo živali
               demonizirali tako, kot je to naredil tale plakat, potem smo na slabi poti. V naši
               državi se ta trenutek nihče ne razburja zaradi 300 do 400 ljudi,  ki vsako leto umrejo na cestah, nobenega od
               nas ni strah se usesti zjutraj za volan in se peljati v službo, nekatere, predvsem
               tiste iz mestnega jedra Ljubljane, bo pa zdaj hoditi po podeželju. Tisti, ki ga je
               strah iti v gozdove naj se bolj kot medveda, volka in risov boji klopov in naj lepo
               bo doma, tudi Tivoli je kar se tega tiče nevaren. Enostavno z medvedom imamo
               izkušnje, zadeva je obvladljiva, številka se je določila strokovno in tudi ukrepi so
               pravi seveda je pa brez odstrela tam nekje med štirideset in sedemdeset medvedov ni
               mogoče naprej.</p>
               <p>Rang odškodnin, pol milijona evrov, petsto tisoč evrov, številne od evropskih držav
               porabijo bistveno večjo vsoto zato, da bi te živali ki jih v Sloveniji v naravnem
               okolju imamo sami po sebi seveda spravili nazaj. Številka pol milijona evrova zato,
               da imaš vse tri evropske zveri na svojem območju je seveda vredna nekajkrat toliko in
               petsto tisoč evrov odškodnin za to državo ni številka, ki bi nas silila v kakšna
               druga razmišljanja.</p>
               <p>Kar se tiče medveda, od medvedov dobimo na leto približno štiri do pet tisoč
               kilogramov mesa kar je na trgu vredno petindvajset tisoč evrov. In zaradi borih
               petindvajset tisoč evrov smo šli mi ukiniti mrhovišča in si povzročili nekajkrat
               toliko stroškov. Zagotovo mrhovišča je potrebno uvesti nazaj saj jih v številnih
               koncih Slovenije tudi ta trenutek, tudi danes, že imamo samo legalna niso.</p>
               <p>Potem pa seveda tudi, tukaj me pa, bom rekel tisti del kmečki ne bo prav vesel. Volk
               in pa ovca nikdar in nikoli nista bila ni ne bosta v istem hlevu. Lahko sta blizu
               skupaj v Ljubljani, v živalskemu vrtu, kje drugje pa težko. Mi bi rabili tudi
               povedati kje sredi kočevskih gozdov gojimo zdaj ovce kjer jih ni bilo nikdar in
               nikoli, potrebno iti na teren pogledati kako so nekatere od teh ograj slabe, ne
               zaslužijo imena. V Sloveniji imamo seveda hleve kdo od teh rejcev, predvsem manjših
               živali še zapira zvečer v hleve. Če bi marsikomu iz te sobe dal v neko kletko pet
               nemških ovčarjev s tipično barvno specifiko in pet volkov jaz sem prepričan, da bi
               marsikdo imel težavo pri identifikaciji in velik del teh žrtev gre na rovaš tudi
               psov. Velik del teh žrtev, moram reči da nekaj o patologiji še vedno vem, je seveda
               bil raztrganih in pa pojedenih že mrtvih. Poginile so zaradi parazitos in pa drugih
               bolezni in jaz opozarjam pristojne službe, da seveda tudi temu dajo pozornost.</p>
               <p>Slišim da se v določenih teh predelov seveda kadavri in pa reden pogin, ki se reden
               pogin, ki je seveda sestavni del vsake živinoreje skoraj ne pojavlja več, vse gre na
               rovaš volka, medveda in še kaj. Tukaj če bomo poskusili v zgodbi uspeti moramo biti
               vsi maksimalno korektni in pa pošteni. Jaz bom do zadnjega podpiral vse
                  tradicionalne in pa
               avtohtone kmete, nikakor pa ne tistih tajkunov ki so od sklada dobili v najem poceni
               kmetijska zemljišča, kasirajo perfektne subvencije, ograje naredili tako tako, ker to
               je že nepotreben strošek. Tudi nimajo časa, da bi bili z živalmi tako kot vsak pravi
               slovenski kmet, štiriindvajset ur na dan in te zadeve je potrebno ločiti. Zagotovo
               rabimo dobre ograje, podpiram zgodbo Kraškega ovčarja, ki je na simbolni ravni vreden
               veliko več je pa po svoje prav, da je društvo izkoristilo to tržno nišo vam pa povem,
               da Kraški ovčar tega problema zagotovo ne bo in ne more rešiti. In pa da se lotimo
               cenuzacije Slovenije, da rečemo tukaj bomo volka in medveda pa risa imeli na
               določenih področjih ga pa ni bilo nikdar in nikoli in tam moramo biti pa tudi v
               ukrepanju radikalni. Predvsem pa apeliram na stroko, naj bo odločna, ne servilna do
               politike in potem smo rešitvi blizu, začeti z odstrelom volkov določenega števila je
               pa potrebno takoj, ko seveda zakonodaja to omogoča, je pa to zahteven ukrep.</p>
               <p>Drugače pa vsi od tistih ki imajo pa tudi toliko škode, če bi bilo tega res povsod na
               splošno toliko, ne samo na posameznih primerih, da nas seveda se opremi z določenim
               dokaznim materialom, jaz sem prepričan da tudi tisti strokovnjaki od Zavoda za
               gozdove, ki popisujejo in pa cenijo te škode, da so se veliko učili bukvi, hrastu,
               smreki, o patologiji, o živalskih sledeh, posledicah ugrizov pa malo. Je pa potrebno
               dati pa stroki tudi določeno mesto da seveda lahko s genskimi analizami lahko
               dokažemo kdo pa kdaj predvsem pa v kakšnem stanju je kakšno žival raztrgal.</p>
               <p>Toliko, da zaključim se kasneje ne želim več oglašati, ker o tem sem prebral pa
               slišal preveč. Odstrel zagotovo da določen, potem zraven pa mnenje stroki da seveda
               rezultatom tega odstrela sledi, takoj pa v tej državi urediti tudi področje
               odškodnin, da izplačamo tiste, ki so poštene v pravilnih rokih. Tukaj pa če hočemo
               živali ščiti za neizplačilo škod opravičila ni, seveda pa strogo in pa rigorozno
               tistega, ki pa to zlorablja pa tudi ta, ki so pa ustrezno kaznovati. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala gospod Sajovic. Gospod Jurša je na vrsti.</p>
            </sp>
            <sp who="SDT5:JuršaFranc">

               <speaker>FRANC JURŠA:</speaker>

               <p>Hvala lepa sopredsedujoča za besedo.</p>
               <p>Tokrat smo vzeli v roke politiki velike zveri in lahko računamo kaj se bo iz tega
               zgodilo. Moram povedati na začetku, da sem za sobivanje in ravnovesje v naravi in v
               takšni smeri želim tudi razpravljati ampak bom zelo kratek, ker namreč ne prihajam z
               območja kjer bi imeli velike težave s škodami, ki jih povzročajo velike zveri.</p>
               <p>Predvsem dobro sem posluša kmete in njihove težave, to pa zaradi tega, ker sam
               prihajam z območja kjer je to ena od glavnih dejavnosti in je kmetijstvo zelo blizu.
               Po moje, sem prepričan, da moramo določiti prioriteto v naravi, kdo bo zdaj tisti ki
               bo ostal in če bomo vsi ostali, kako bomo tukaj živeli. Se pravi določiti prioriteto
               na kakšen način se bo to zagotavljalo. Predvsem zagotoviti moramo v vsakem primeru
               varnost prebivalcev kakor tudi imetja, tu mislim predvsem na živali.</p>
               <p>Iz podatkov, ki jih imamo na razpolago, pa izgovorov razprav, ugotavljamo, da je teh
               velikih zveri preveč. Mora se jih toliko vzeti kolikor jih je preveč, to je enostavno
               in preprosto. V strateškem dokumentu, zdaj pa ali se naj to imenuje strategija
               razvoja kmetijstva ali bilo katerem drugem, to naj stroka oceni, mora biti zapisano
               koliko teh velikih zveri lahko živi na koliko kilometrov.  Potem bomo verjetno imeli vse te težave jasno in
               glasno razčiščene seveda potem pa se moramo tudi tako ravnati. Tisti, ki so dolžni,
               da za to ravnovesje skrbijo ga tudi morajo izvajati.</p>
               <p>Kmetom rejcem je potrebno izplačati odškodnino. Kmet rejec ne more živeti in čakati
               eno leto, predvsem tisti ne kateri od kmetijstva živi. Si predstavljate, da mi ne bi
               imeli eno leto plače? Jaz si tega ne predstavljam! In zato odgovorni moramo oziroma
               morajo ta problem razrešiti. V vsakem primeru pa podpiram že predlagane sklepe obeh
               odborov. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospod Majhenič.</p>
            </sp>
            <sp who="SDT5:MajheničSilven">

               <speaker>SILVEN MAJHENIČ:</speaker>

               <p>Hvala za besedo gospa predsednica, spoštovani prisotni.</p>
               <p>Slišali smo pretresljivo zgodbo rejca, ki pove, da na pet hektarjev niso poželi niti
               enega zrna. Volkovi so mu pobili vso čredo koz in ovac, čez tristo komadov, veliko
               oslov, država pa se ne zgane ves čas ima posluh le za zaščito zveri nikakor pa nima
               posluha za kmetije, ki se ukvarjajo z drobnico in so pred propadom. To seveda je
               nerazumno sprenevedanje države in nobenih ukrepov že več kot pet let.</p>
               <p>Strategija za medveda je bila izdelana in ni potrjena na Vladi. Prav tako je bila
               izdelana strategija za volka vendar se zgodba ponovi kot pri medvedu. Za risa pa
               strategije sploh ni in nam da misliti še posebej, ko nas na takšne stvari opozarja
               tudi Računsko sodišče Republike Slovenije ob reviziji. Seveda je tu možno terjati
               odgovornost od pristojnih služb, ki so za to vrsto živalskih vrst na nek način tudi
               odgovorni. To da nam primanjkuje finančnih sredstev, da se obdrži risa, volka in
               medveda je seveda zaskrbljujoče še posebej je krivda na neizdelanih strategijah in
               akcijskih načrtov, ki so tudi osnova za izdelavo finančnega načrta. To da bodo te tri
               živalske vrste ostale pri nas in se razmnoževale je neizbežno in je potrebno
               zagotoviti takšne pogoje, da bodo znosni tako za prebivalce teh krajev kjer se te
               zvari pojavljajo, kot za te zveri, da se ne bodo nekontrolirano približevale
               naselju.</p>
               <p>Verjetno strokovnjaki poznajo rešitve, sigurno ni odstrel edina rešitev. Je pa najbolj enostavna in donosna.
               Tega ne podpiram ampak bo potrebno ponovno poskrbeti za mrhovišča in ostale ukrepe.
               Seveda me zanima tudi podatek koliko teh zveri je prišlo k nam v času Balkanske vojne
               kajti očitno je, da se je v temu času število povečalo. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa gospod Majhenič. Gospod Žerjav.</p>
            </sp>
            <sp who="SDT5:ŽerjavRadovan">

               <speaker>MAG. RADOVAN ŽERJAV:</speaker>

               <p>Hvala lepa gospa predsedujoča. Spoštovane kolegice in kolegi, dragi gostje.</p>
               <p>Najbrž se danes ni potrebno deliti na tiste, ki so za velike zveri in tiste, ki niso
               za velike zveri. Mnenja pa sem, da je to tema o kateri se danes pogovarjamo izrazito
               strokovno vprašanje, predvsem ko govorimo o sobivanju zveri in človeka. Očitno je, da
               naša stroka ne najde učinkovitih ukrepov, da bi se ti problemi presegli. Kmetje imajo
               težave in gre jim prisluhniti. Jaz osebno globoko sočustvujem z rejci drobnice in
               kmeti generalno, ki so od živali ogroženi. Poleg krize, ki v teh časih ni prizadela
               samo slovenskega gospodarstva ampak tudi kmetijstva jih ogrožajo v veliki meri tudi
               živali. Žal o ukrepih za blažitev krize v kmetijstvu do sedaj še nismo kaj dosti
               diskutirali, da ne bom rekel pravzaprav nič in zato bi bilo prav, da bi država na
               temu segmentu, ko govorimo o velikih zvereh takoj sprejela ukrepe, ki bi to stanje
               seveda izboljšale. Torej po moji oceni trenutno potrebujemo učinkovite kratkoročne
               ukrepe, tukaj seveda ne izključujem tudi odstrela, jaz ne vem kakšnega števila zveri
               ampak neke logične številke, da zadevo zajezimo, jo ustavimo. Vzporedno pa bi po moji
               oceni bilo potrebno delati sistematično na drugih dolgoročnih ukrepih, podpiram idejo
               Kraškega ovčarja in tudi drugih ukrepov, ki so bili omenjeni, da v prihodnje takšen
               obstrel več ne bo potreben.</p>
               <p>Torej poudarjam, brez učinkovitih kratkoročnih ukrepov tokrat ne bo šlo, stroka je
               pač na temu izpitu padla. Saj ni rešitev, očitno jih ni. Sem za odškodnine za nazaj,
               kmetom je potrebno stroške oziroma škodo, ki je bila povzročena poplačati.</p>
               <p>In odprl bi še eno temo varnosti, varnosti ljudi. Kdo bo odgovarjal, ko bomo imeli
               mrtvega človeka, da ne bom rekel otroka? Takrat bo najbrž glavni krivec seveda
               minister, ki ni rešil problema, stroka se bo pa poskrila v luknje tako kot je po
               navadi v vseh primerih v Sloveniji. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Gospod Veber.</p>
            </sp>
            <sp who="SDT5:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem.</p>
               <p>No, ko razpravljamo o velikih zvereh mislim, da je bilo tudi danes že jasno povedano,
               da pravzaprav nekega naravnega sovražnika nimajo in da je človek tisti, ki lahko
               uravnava število populacije v okolju. Tako da je nas izjemno pomembna naloga kako
               bomo pristopili k temu problemu. Če pogledamo ta poročila, ki jih imamo za današnjo
               obravnavo moram reči, da sem izjemno zaskrbljen in mislim, da delujemo na temu
               področju zelo neorganizirano. Na eni strani imamo poročilo oziroma mnenje Zavoda za
               gozdove Republike Slovenije, ki govori o tem, da je strategija upravljanja z rjavim
               medvedom zastarela, v programu Ministrstva za okolje in prostor za leto 2008 pa
               obnova sploh ni bila predvidena. Manjka koordinacija izvajanje strategije akcijskega
               načrta 2007 - 2011. Je bil izdelan vendar ni medresorsko usklajen in Vlada ga ni
               sprejela.</p>
               <p>Po drugi strani pa pogledam poročilo Ministrstva za okolje in govori o tem, da je
               opravljanje z velikimi stvarmi zahtevno in obsežno, zahteva usklajevanje več
               sektorskih politik in strokovno delo javnih služb na terenu in pravijo, menimo da je
               v okviru razpoložljivih sredstev, opravljanje z velikimi zvermi ustrezno in je
               odmevno tudi na mednarodnem nivoju.</p>
               <p>Če potem še naprej pogledamo, da smo celo v času predsedovanju Evropski uniji
               organizirali evropsko konferenco o opravljanju z zvermi oziroma o upravljavskih
               načrtih pa ko ugotavljamo, da pravzaprav teh načrtov v Sloveniji sploh nimamo
               sprejetih se vprašam kaj smo mi evropski komisiji oziroma v času predsedovanja Evropi
               sploh govorili? Vemo pa da številni predpisi znotraj Evropske unije pa res rigorozno
               nadzirajo in spremljajo to problematiko prav v tistih območjih kjer te možnosti še
               imamo, da ohranjamo to populacijo. Skratka, če se zavedamo, da kmetje delujejo neposredno na
               terenu, če vemo, da tudi lovske družine delujejo na terenu, pa je vendar njihovo
               članstvo sestavljeno bodisi deloma iz kmetov samih bodisi iz lovcev, ki živijo na
               terenu, nekateri pa tudi prihajajo iz drugih okolij in so ravno tako člani lovske
               družine, potem imamo tudi gozdarje, ki so več ali manj praviloma prav vsi na terenu
               in zelo dobro poznajo vse te probleme in življenje v naravi. No, potem imamo pa
               ministrstvo za okolje, ki pa deluje varno v mestnih središčih, v uradih, in iz tega
               njihovega zaključka, ko berem, imajo zelo transparentno komunikacijo s širšo
               javnostjo, saj so povezani preko spletnih strani z vsemi, ki želijo spremljati to
               problematiko. Oprostite, kaj takega se po mojem mnenju nikoli ne bi smelo zapisati v
               problematiko, ki se res nanaša na delo na terenu. In če hočeš to razumeti, moraš
               doživeti, živeti in spremljati na terenu ta problem. Splet, ne nazadnje, če pogledamo
               bele lise v Sloveniji, ni dosegljiv številnim kmetijam v Sloveniji. In če bi
               ministrstvo za okolje imelo samo ta podatek, mislim, da nikoli ne bi tega vneslo v
               svoje poročilo. Mislim, da se lahko tudi vsi zavedamo, kako neustrezna komunikacija
               je pri upravljanju z zvermi, ko preko spleta pač prikazuješ takšno ali drugačno
               stanje, in kako daleč od realnosti je pravzaprav takšna komunikacija.</p>
               <p>Zato se mi zdi nujno potrebno v teh sklepih tudi, ki jih danes imamo pred sabo in več
               ali manj povzemajo to problematiko, še posebej želim izpostaviti, da ti viri
               financiranja ohranjanja živalskih vrst kot tudi odškodnin morajo biti zelo
               transparentno načrtovani v proračunih. Tu ne sme prihajati do tega, da beremo, da tam
               nekje od leta 2006, 2007, 2008 sploh ni bilo izplačevanih škod zaradi posledic
               zavarovanih živalskih vrst. Če pa pogledamo tudi to poročilo o številu škodnih
               primerov od leta 2005, 2006, 2007, 2008, je enormen porast. Torej nekdo očitno na tem
               področju ni izvajal svojega programa, kar pa je tudi razvidno iz tega, ker ti
               strateški dokumenti niso bili sprejeti, niso bili usklajeni in se je prepustilo
               stihiji, temu, kar se je danes zgodilo, in se srečujemo z ekstremnimi primeri. Želim
               pa samo opozoriti na naslednje, da če se bomo srečevali z ekstremnimi primeri na
               terenu, bodo posledice in pritiski tudi na te zaščitene vrste tako veliki, da lahko
               prihaja do prekomernega odstrela in do prekomernega posega v to vrsto. Torej ta
               neusklajenost je resnično transparentno prisotna v tem trenutku. In tisto, kar sem
               želel predlagati glede ministrstva za okolje in prostor, mislim, da bi resnično
               morali razmisliti zelo resno o tem, da se službe, ki se ukvarjajo s področjem
               politike ohranjanja narave, morajo nahajati v okolju, kjer so te politike za njih
               izjemno pomembne. Nemogoče je, da nekdo uraduje v Ljubljani in preko spleta
               komunicira z ljudmi, ki živijo dnevno in se srečujemo s temi problemi. Torej,
               reorganizacija teh služb je po mojem mnenju nujna, da lahko potem dobimo res
               življenjsko skupino ljudi, ki bodo sodelovali dnevno s kmeti, ki bodo sodelovali z
               lovci, z gozdarji in na koncu pripravili dokument, ki ga bodo potem pa mogoče res
               Evropski uniji predstavili kot zgleden dokument, kako smo se lotili upravljanja z
               velikimi zvermi v Sloveniji. To se mi zdi, da v tej zgodbi izjemno manjka, in po
               mojem mnenju je to treba spremeniti. Zdaj, ali je to lahko tudi stališče odbora ali
               ne, mogoče dam v presojo. Vendar moje mnenje je tako, da bi ta del služb moral
               dejansko delovati dnevno na terenu, imeti tam svoje delovno mesto in doživljati ta
               problem. Splet je enostavno preveč oddaljen in neučinkovit v tem komuniciranju.
               Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Naslednji je prijavljen gospod Kek.</p>
            </sp>
            <sp who="SDT5:KekFranci">

               <speaker>FRANCI KEK:</speaker>

               <p>Hvala za besedo. Naloga države je, da skrbi  za kvaliteto življenja človeka danes in v prihodnje.
               Danes smo večkrat slišali, kako smo bili pohvaljeni v Evropi za upravljanje z divjimi
               zvermi. Verjamem, da je bilo to upravljanje predvsem dobro za zveri, za človeka pa
               malo manj. Mogoče ima volk v tej prehranjevalni verigi, verjetno ima, kakšno pomembno
               funkcijo, ampak o sobivanju na istem dvorišču ne bomo mogli nikoli govoriti. In tu se
               moramo samo odločiti, ali bomo s takim tempom preštevanja in reševanja tega
               nadaljevali, ampak v tem primeru moramo takoj kmetom povedati, volkovi vam bodo
               pojedli drobnico, potem pa še kaj naprej, ali pa se bomo odločili za kakšne druge,
               ampak hitre ukrepe, kot je verjetno tudi odstrel in še kaj podobnega.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Javil se je gospod Brulc.</p>
            </sp>
            <sp who="SDT5:BrulcMirko">

               <speaker>MIRKO BRULC:</speaker>

               <p>Hvala. Zelo kratko. 70% hrane uvozimo. V teh kriznih časih, ki prihajajo, bo ta
               podatek še toliko bolj katastrofalen. Poleg tega želimo, da je obmejno območje
               poseljeno, urejeno, pokrajina čista in tako dalje. Trnovsko-Banška planota, idrijsko,
               cerkljansko območje in tako dalje je obmejno območje in ima še drugo vlogo glede
               poseljenosti in živahnosti tega prostora. Veliko sredstev tudi lokalne skupnosti
               namenjamo, da ohranjamo ljudi na tem območju. Dopolnilne dejavnosti, zeliščarstvo,
               drobna obrt, imamo sklad drobnega gospodarstva, milijon evrov namenjamo za subvencije
               tudi kmetom in tako dalje. Sedaj pa, prašič, divji prašič ni velika zver, ampak je
               merjasec. Zato mi dovolite, da samo to rečem, ko čez noč pride na pašnik ali na
               travnik ali njivo krdelo 30 prašičev, imamo video posnetke, potem ne ostane nič.
               Trava ne zaraste, ni kje pasti, ni kaj kositi, da ne govorim o koruzi in še čem.
               Druga kmetijska dejavnost na tem območju pa ni možna, razen živinoreje, živinoreja,
               ki se pase in podobno. Tako da ne čakajmo tako, kot smo čakali z gamsi, da so jih
               garje razredčile. Verjetno je potreben odstrel, potrebno je sobivanje in neka razumna
               strategija. Prepričan sem, da stroka, ki sedi na tej strani, je v stanju te stvari
               izpeljati tako, da bo kmet živel, da bomo imeli hrano, pa da ne bodo prašiči hodili
               po Novi Gorici, vam povem, iz Panovca pride v Novo Gorico. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa, gospod Brulc. Gospod Verlič.</p>
            </sp>
            <sp who="SDT5:VerličPeter">

               <speaker>DR. PETER VERLIČ:</speaker>

               <p>Hvala lepa. Iz gradiv, ki smo jih dobili, pa tudi iz današnjih razprav se lepo vidi,
               da se število zveri povečuje, število medvedov se povečuje. Iz podatkov je tudi
               razvidno, da je iz leta v leto večje število škod, ki so prijavljene, izplačane,
               kakorkoli. Vidi se tudi lepo, da se življenjski prostor zato, ker je več zveri, širi.
               In da se, recimo, medved pojavlja na območjih, kjer ga prej ni bilo. Dobil sem
               podatek tudi na internetu,  iz
               študije iz leta 2006, kjer je lepo razvidno, kje se medved po Sloveniji že sprehaja.
               In mislim, da je to dobra podlaga. Tako kot je kolega Petan prej dejal, mislim, da
               rabimo take študije naprej, zato da bomo ugotovili dejansko stanje. Mislim, da je to
               pomembno, ker na podlagi dejanskega stanja, števila zveri, števila medvedov, volkov,
               risov bomo lahko potem tudi dejansko ukrepali in se potem tudi usmerili tja, kjer je
               teh največ. In že iz te skice se lepo vidi, da je pravzaprav najbolj obremenjen
               notranjski del, Bloke, Loška dolina, Kočevsko, Notranjska, ampak da se seli tudi
               naprej.</p>
               <p>Ko pa se pogovarjamo o sklepih tega odbora, je ta 8. točka predloga, kjer govorimo,
               da naj ministrstvo za okolje in prostor ob pripravi strategije upravljanja z volkom
               in risom ter ob pripravi akcijskega načrta upravljanja z rjavim medvedom izdela
               komunikacijsko strategijo sodelovanja z lokalnim prebivalstvom in pripravi ukrepe za
               uspešno dolgoročno sobivanje. Seveda to podpiram. Podpiram, da se to napravi, ampak
               zdaj pa mi dovolite eno osebno izkušnjo. Koliko od nas tu v prostoru je že doživelo
               bližnje srečanje z medvedom, pa da niso lovci? Evo, ena, dva, tri, štiri. No, meni se
               je to zgodilo lani okoli naše hiše in to v vasi v bližini Ljubljane, kjer medveda ni,
               pa je prišel. Ljudi je strah. Zato sprašujem, ali res lahko govorimo o sobivanju. Jaz
               mislim, da ne moremo govoriti o sobivanju človeka in medveda, lahko pa govorimo o
               bivanju človeka, tako kot je tudi gospod Kek prej lepo povedal. Ne smemo pozabiti, da
               žival ogroža. Zdaj pa, ko govorimo o komunikacijski strategiji, vse, kar nam je
               takrat, ko smo bili preplašeni otroci, so bili okoli hiše, kaj smo storili -
               poklicali smo 113. Hvala lepa, da ste poklicali. Čez deset minut je nekdo poklical
               mojo soprogo, ne vem, ni bil policist, mislim, da je bil nekdo iz neke službe, in je
               pač prosil soprogo, naj opiše medveda. <stage>/Smeh./</stage> Oprostite, ker je mogoče malo
               čustveno, ampak je resnično. In potem vse, kar je bilo, je edina najbolj pogumna bila
               moja tašča pri 80. letih, ki je stopila iz sosednje hiše z vilami. Policisti so se
               potem pripeljali čez čas. Torej, res mislim, da moramo, ko govorimo, vzpostaviti
               ustrezno bivanje človeka z zverjo, mislim pa, da o kakšnem sobivanju, ne vem, težko
               govorimo. In res, jaz zelo razumem, ker tako doživiš na lastni koži, tako kot je
               gospod prej povedal, takrat potem te stvari drugače. Zato jaz upam, da bo  treba nekako narediti, da bo
               medved, zver imela prostor v naravnem okolju, ne smemo pa pozabiti tudi na človeka.
               In res je, če medved prikoraka v Ljubljano, sem prepričan, bo takoj ustreljen, na
               vasi pa zelo težko. In moram reči, prenašam tudi pozive ljudi iz tega okolja, kjer je
               medveda največ, iz Blok, Loške doline, tudi Cerknice, naj nekaj napravimo, ker nas je
               strah. Napisali smo strategije, akcijski načrt, koordinacija, upam, da bo to
               prispevalo k temu, da bo to urejeno tako, da bo možno bivanje človeka z zverjo, s čim
               manj škode in upajmo, da nikoli ne s kakšnim nesrečnim primerom ali pa tragičnim, ki
               bi povzročil tudi človeške žrtve. Ker potem, če bo prišlo do kakšnega smrtnega
               primera, bo najbrž prepozno. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Še gospod Likar kot zadnji prijavljeni.</p>
            </sp>
            <sp who="SDT5:LikarRado">

               <speaker>RADO LIKAR:</speaker>

               <p>Hvala lepa za besedo. Lep pozdrav vsem! Moram reči, da me je res močno pretresla
               zgodba rejca drobnice. Očitno je, da volk ne bo sit pa koza tudi ne cela ostala
               oziroma da bi poskušali delno nasititi volka pa nekaj ovac in koz ohraniti, je res
               treba ugotoviti prioritete v smislu, ali hočemo ohraniti kmeta pa kmetijsko dejavnost
               ali hočemo imeti zveri oziroma ali hočemo imeti oboje, seveda v ustreznem razmerju.
               In tu tudi podpiram poslanske kolege v razpravi pred menoj, da je treba ugotoviti,
               kakšno število je oziroma katero je to število teh zveri, ki jih prenese določena
               površina. In ko to ugotovimo, je treba ukrepati takoj. Zdaj, kakšni so ti ukrepi, ali
               so v smislu odstrela ali v kakšni drugi obliki, to pa je seveda stvar stroke in
               mogoče malo manj politične odločitve. Toliko z moje strani. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Še gospod Bogovič, sopredsedujoči.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Lep pozdrav še enkrat vsem skupaj! Kot smo videli iz tematike, ki jo danes
               obravnavamo, je to tematika, pri kateri se srečuje cela vrsta področij, lahko rečemo
               tudi nekih politik. In osnovna je zagotovo politika velikih zveri. Kot pa vidimo, pa
               tu zelo hitro pridemo do politike poseljenosti, politike kmetijstva, socialne
               politike, konec koncev tudi poseljenosti obmejnih območij. Zato mislim, da je res
               nujno, da se, tako kot je v sklepih zapisano, čim prej uredi to področje in da se
               pripravijo strategije za upravljanje s temi zvermi in potem tudi akcijski načrti
               upravljanja, da ne bomo priče temu, kar se nam dogaja v zadnjih letih, da pač narava
               počenja svoje.  In v temu delu
               mislim da neodgovorno spravljamo v obup ljudi, ki so po svoje, kakor smo danes
               slišali, na ekonomski propad in jaz se tudi zelo bojim, glede na stiske v katerih se
               ljudje nahajajo da bo na koncu resnično komu vsega dovolj in bo poskušal vzeti tudi
               zakon v sovje roke, kar zagotovo ni prav. Če pa bo kakršno koli žrtev tudi med
               ljudmi, med otroci pa si ne znam več predstavljati kako se bo takrat zgodilo.</p>
               <p>Zato tako kakor je v pozivih, z moje strani tudi apel, da se resnično čim prej
               pripravi ta strategija vendar ne izgubljajmo časa, ne izgubljajmo tudi preveliko
               sredstev, če ni potrebno in če je mogoče že kakor je v teh nazornih grafih škodah
               zelo hitro pridemo do določenih sklepov in v temu delu tudi apeliram na najbolj
               odgovorne politike ki na koncu tudi ob vsej stroki morajo prevzeti odgovornost v
               svoje roke, tudi po teh odstrelih, da se te zadeve dogajajo kakor smo danes slišali,
               mislim da smo si vsi enotni, da te, predvsem volk o katerem govorimo danes in ki tudi
               največje nadloge in škode dela v temu času, naravnega sovražnika ni in po mojem
               laičnem prepričanju in pa tudi po teh grafih, ki so tukaj prikazani mislim, da bo
               zelo težko kako drugače urediti kakor tudi že nekajkrat rečeno, da se nek kontroliran
               odstrel tukaj uredi.</p>
               <p>Predlagam, da se tudi na področju odškodnin te zadeve, kakor je bilo rečeno, uredijo.
               Ti ljudje ne morejo čakati po več kot eno leto in biti v nemilosti da potem propadejo
               mislim pa da bi bilo prav, da se tem sklepom doda to, kakor je bilo danes že tudi
               rečeno, da se tudi z vidika kmetijske politike naredi ta sprememba po teh nadomestnih
               živalih v osmih dneh, ker iz ekonomskih pa še iz kakšnih drugih razlogov, enostavno
               je to praktično nemogoče. Tako da tu pa lahko dejansko potem nekoga najprej na kant
               spravijo zveri potem pa še država, ki jim za nekaj let vrača ta sredstva. Tako da to
               mislim, da bi bilo nujno potrebno tudi učinkovito ukrepati in takoj. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa gospod Bogovič. Zdaj se je javil gospod minister, Karel Erjavec potem bo
               besedo dobila tudi gospa državna sekretarka, gospa Bukovec in gospod Jarša iz Zavoda
               za gozdove. Izvolite gospod minister.</p>
            </sp>
            <sp who="SDT5:ErjavecKarlViktor">

               <speaker>KARL VIKTOR ERJAVEC:</speaker>

               <p>Hvala. Malo bi šel skozi razpravo zlasti poslancev. </p>
               <p>Poslanec prijatelj je izpostavil to sodelovanje med Ministrstvom za okolje in pa
               Ministrstvom za kmetijstvo. Moram reči, da mi smo se že srečali in sicer na najvišji
               ravni, z vsemi direktorji in ena od točk je bila tudi ta problematika. Obravnavali
               smo pa osemintrideset točk, ker je povezava med kmetijsko politiko in okoljsko
               politiko izjemno tesna in brez enega, brez drugega ne moremo izvesti vseh strategij,
               vseh akcijskih načrtov in lahko napovem, da sva tudi dogovorjena, da se dobimo pred
               letnimi dopusti in pogledamo do kam smo prišli, kako smo sklepe uresničili, tiste, ki
               jih nismo, zakaj jih nismo in kje je težava. In to bo tudi vnaprej še praksa.</p>
               <p>Moram reči, da je bilo tudi slišati nekaj sporazumov okoli strategij. Kar se tiče
               okoli rjavega medveda, sem povedal, da ta je sprejeta, da je sprejet tudi akcijski
               načrt. Kar se tiče volka bo ta strategija sprejeta v naslednjem mesecu, kar se tiče
               risa pa tudi pričakujemo, da jo bomo sprejeli do konca leta. Vendar kot rečeno, ris
               zaenkrat ne povzroča težav.</p>
               <p>Glede spleta naj povem<gap n="..."/> Prosim?</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ima on težave.</p>
            </sp>
            <sp who="SDT5:ErjavecKarlViktor">

               <speaker>KARL VIKTOR ERJAVEC:</speaker>

               <p>Ja, težko se srečajo očitno. Ampak glede spletne strani naj povem, da je bila ta
               razprava malo pretirana. Moram reči, da spletna stran je samo eden od pripomočkov
               Ministrstva za okolje sicer pa delujejo delovne skupine.</p>
               <p>Bi pa želel zlasti opozoriti na to, da je bilo izjavljeno da škode niso bile
               izplačane, to pa ne drži. Mi škode izplačujemo in lahko tudi povem, ker imam po
               letih; recimo za medveda v letu 2005 sto štiriindevetdeset tisoč, v letu 2006 sto
               petinštirideset tisoč, 2007 enainosemdeset tisoč, ne vem kaj se je v tistem letu
               zgodilo,  2008 sto
               triinšestdeset tisoč. Volkovi recimo leta 2005 trideset tisoč, 2006 še
               sedeminosemdeset tisoč evrov, 2007 dvesto tri tisoč evrov, 2008 dvesto
               enainštirideset tisoč evrov. Kar je zaskrbljujoče je to, da mi v bistvu še nismo
               izplačali vseh odškodnin za leto 2008 in da sredstva, ki so za to namenjena v letu
               2009 bodo izključno zadostovala samo še za odškodnine, ki so preostale iz leta 2008.
               Tako da za odškodnine za leto 2009 nimamo sredstev. To moram jasno opozoriti. Tudi v
               rebalansu ni uspelo, da bi pridobili več sredstev tako da tukaj ne vem kaj bomo
               storili. <gap n="..."/><stage>/Oglašanje s klopi./</stage><gap n="..."/> No, dvesto tisoč ampak dvesto tisoč je premalo
               glede na vse.</p>
               <p>Moram pa reči, da izplačilo, postopek traja približno pol leta. Razen, če ni denarja
               potem pa seveda do izplačila ne pride do tistega trenutka, ko zopet niso na razpolago
               za sredstva. In če v letu 2009, jaz upam da bo še kakšen rebalans v letošnjem letu.
               Če ne bodo dodatna sredstva na tej postavki pomeni, da bodo izplačila za leto 2009
               šele v letu 2010. </p>
               <p>Kar s tiče sklepov Odbora za okolje in prostor in tudi Odbora za kmetijstvo jih
               Ministrstvo za okolje v celoti podpira, s tem da tudi podpiramo dodatni sklep v zvezi
               s pastirskimi psi oziroma s Kraškim ovčarjem, ker se strinjamo, da je potrebno doseči
               to sobivanje s kombinacijo različnih ukrepov. Res pa je, da bo Slovenija lahko še
               naprej dober primer sobivanja med velikimi zvermi in ljudmi, če bodo zagotovljena
               zadostna sredstva. Jaz mislim, da tudi ta problematika, ki jo imajo kmetje jo je
               možno izključno reševati s tem, da bo proračun zagotovil zadosti sredstev za vse te
               škode. Seveda pri tem pa moramo uresničevati vse ukrepe, ki jih strategije in pa
               akcijski načrti predvidevajo. To se pravi, ne vem, lahko povem da v letu 2008 je
               Ministrstvo sofinanciralo oziroma odobrilo finančna sredstva za nakup elektro mrež v
               višini petinsedemdeset tisoč evrov. To so ukrepi, ki lahko pripomorejo k večji
               varnosti.</p>
               <p>Tako da država se bo morala tudi odločati. Če želimo še naprej razvijati to
               sobivanje, koliko denarja je pripravljena nameniti za to sobivanje. Ker če finančnih
               sredstev ne bo potem pa verjamem, da bodo šle stvari lahko v smeri bolj radikalnih
               premislekov, ne vem povečan odstrel in tako dalje čeprav menim, da to pa ne more biti
               rešitev tega problema, ker tudi v okviru Evropske unije je naš sistem predstavljen
               kot dober sistem. Rekli smo v Franciji recimo nimajo tega sobivanja. Zakaj ga nimajo?
               Zato, ker nimajo vzpostavljenega sistema, mi imamo, vendar problem je pomanjkanje
               finančnih sredstev.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Mimogrede samo toliko, v Franciji imajo vzpostavljen sistem sobivanja
               volka s človekom in tudi z rejci drobnice, za medveda pa vemo, da je so ga želeli
               znova uvesti v  naravno okolje
               pa je seveda odpor kmetov bil takšen, da ne gre za preveč medvedov temveč gre za
               problem nestrpnosti do takšne možnost. Gospa Bukovec, prosim.</p>
            </sp>
            <sp who="SDT5:BukovecSonja">

               <speaker>SONJA BUKOVEC:</speaker>

               <p>Hvala gospa predsedujoča.</p>
               <p>Torej najprej bi odgovorila glede odškodnin. V okviru ukrepa reja domačih živali v
               osrednjem območju pojavljanja velikih zveri, če pride do pomora domačih živali seveda
               so ti napadi in škode po velikih zvereh veljajo kot naravna nesreča in se subvencije
               v temu primeru izplačajo. Že gospod minister je pojasnil, da je sodelovanje med obema
               ministrstvoma tesno, da spremljamo izvajanja ukrepov in prav gotovo bodo tudi
               današnja razprava na temu odboru dodatna spodbuda za sodelovanje kar se tiče velikih
               zveri. Iz razprav večine prisotnih pa izhaja, da je potrebna kombinacija večih
               ukrepov, eni so preventivni eni kurativni. Ministrstvo za kmetijstvo v okviru
               programa razvoja podeželja ima dva ukrepa, eno izmed teh so ograje za pred obrambo
               pred velikimi zvermi, ki se financirajo že vrsto leto. Druge recimo bomo
               preučili.</p>
               <p>V 7. točki predlaganih sklepov so omenjena tudi mrhovišča. Res je, da so bila
               mrhovišča ukinjena z vstopom Slovenije v Evropsko unijo zaradi direktive Evropske
               unije namreč ta je prepovedovala hranjenje živali s stranskimi proizvodi, če se te
               živali uporabljajo za prehrano ljudi, gre za medveda. Že gospod poslanec je prej
               omenil, da se povprečno na leto od prodaje dobi petindvajset tisoč evrov in o tem
               velja razmisliti. Namreč uredba prepoveduje hranjenje, torej prodajo medveda, v
               primeru, da se ti hranijo na mrhoviščih. Evropska unija pripravlja novo uredbo pri
               tej uredbi, kolikor sem seznanjena, bodo ukrepi blažji tako da pri nas ne bo več
               razloga, da ne bi lahko imeli mrhovišča. Zakaj pa bi lahko imeli? Razlogi zaradi
               katerih bi mrhovišča lahko imeli so na primer, da bi lažje spremljali medveda,
               njegovo gibanje, njegovo populacijo. Potem vse več konfliktnih situacij, ki jih imamo
               na terenu v zadnjih letih zaradi tega, ker se medved približuje naseljem kjer se tudi
               hrani s preostanki oziroma z ovcami. Medved se tako ali tako ko se približuje
               naseljem hrani z odpadki na divjih odlagališčih, to je nekontrolirano, tudi to je
               eden izmed razlogov, da bi lahko uvedli mrhovišča. Zmanjšalo bi se število primerov
               na črno odločenih trupel na teh divjih odlagališčih. In na koncu koncev, zakaj tudi
               ne, možnost opazovanja medvedov na mrhoviščih v turistične namene.</p>
               <p>Torej evropska direktiva, ki je v osnutku bo omogočila seveda, da bomo lahko nazaj
               uvedli mrhovišča in v tej zvezi seveda pa bo potem potrebno razmisliti ali se bodo
               medvedje še naprej lahko prodajali, dalo v prehranjevalko verigo. Kolikor sem uspela
               pridobiti mnenja strokovnjakov, torej tako gozdarji kot strokovnjaki na področju
               biologije predlagajo uvedbo mrhovišč na področjih kjer se pojavljajo medvedi.
               Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. In še gospod Jakša, prosim izvolite.</p>
            </sp>
            <sp who="SDT5:JakšaJošt">

               <speaker>JOŠT JAKŠA:</speaker>

               <p>Hvala spoštovana.</p>
               <p>Rad bi dopolnil gospo državno sekretarko prav na področju mrhovišč. Namreč mrhovišča
               so bila ukinjena zaradi približevanja Evropski skupnosti  toda ne zgolj zaradi možnosti prodaje za prehrano
               ljudi. Tukaj so tudi predpisi, ki mrhovišče urejajo in tukaj so tud zelo
               neživljenjski, evropski predpisi ki jih je VURS bil dolžan zagovarjati in
               uveljavljati, to je od betoniranja in podobno. Nadalje je potrebno to meso kupovati.
               Karikirano povedano, če jaz kupim za mojo prehrano teoretično ne smem vreči na to
               mrhovišče, ker so tako ostri predpisi.</p>
               <p>Drugo je, pri teh je tudi možnost prašiča. Namreč prašič je vsejed in se loteva tudi
               mrhovine. Tudi tukaj bo potrebno kako potem z mrhovino pa prašičem. Je pa mrhovišče
               zagotovo koristno kajti tukaj se lahko dela manj nevaren in strokovno kontroliran
               odstrel, lahko se naredil odlov. Tako da potrebno bo zbrati sredstva, mogoče da se
               počaka na spremenjeno zakonodajo tako da bomo lahko to tudi rešili.</p>
               <p>Bi pa mogoče samo za konec, ko se bodo pisale strategije, že v tej razpravi se je
               pokazala bipolarnost mnenj. Strategija mora biti tako zapisane, da tisti ki bomo
               načrtovali n izvajali lahko ukrepamo učinkovito in hitro ne pa da bo bipolarnost
               mnenj zavirala in odlagala nujno potrebne ukrepe. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Gospod Jerina se je prijavil še enkrat k besedi.</p>
            </sp>
            <sp who="SDT5:JerinaKlemen">

               <speaker>KLEMEN JERINA:</speaker>

               <p>V današnji debati se je večkrat izpostavil kot mrhovišča kot eden od faktorjev, ki
               naj bi rešil pravzaprav problem tega, da medvedi prihajajo v bližino naselij človeka
               in teh konfliktov med vrstama. Tukaj, poglejte ne vem sicer iz kje izhaja, kdo je
               pravzaprav vpeljal, kje so se začele te predstave porajati ampak vse raziskave, ki
               smo jih pravzaprav delali do zdaj, nobena od teh raziskav ne kaže, da bi mrhovišča
               kakor koli pozitivno lahko v tej smeri vplivala. Naj argumentiram, na primer že prej
               v času od leta 1992 naprej se je medvede preštevalo po števnih mestih v Sloveniji.
               Veliko je bilo teh, po <gap n="..."/><stage>/Nerazumljivo./</stage><gap n="..."/> pokrito, večkrat na leto se je šlo in za
               vsako takšno števno mesto smo vedeli ali je bila gor mrhovina ali kakšna druga hrana,
               hrana rastlinskega izvora. In število naštetih medvedov po teh števnih mestih se med
               mrhovišči pa med drugimi krmišči praktično ni razlikovalo, komaj je bila statistično
               opazna razlika. Se pravi da medvedje ne hodijo dosti rajši na mrhovišča kot na druga
               krmišča ker tukaj je bil en pomemben argument, da z mrhovišči pravzaprav jim povečaš
               bilanco časa, ki ga porabi medved in zato ne hodi v naselja. Se pravi ta argument, ki
               je bil prej ne zdrži, medvedi imajo ravno tako radi koruzo kot mrhovino.</p>
               <p>Potem drugo je bilo, dostikrat se je mrhovino zagovarjalo, da je pomembna zato, ker
               medved rabi toliko in toliko beljakovinske hrane in zaradi tega kar je zdaj po novem,
               ga ne bi dobili več na mrhoviščih hodi na drobnico na primer. Potem smo šli pa
               prehrano pregledovati, v bistvu v vseh treh območjih v Sloveniji kjer medved v večjih
               gostotah živi in se je izkazalo takrat da je bilo recimo vse mrhovine, ker seveda
               nisi mogel vedeti ali je to mrhovina, ki jo dobi na mrhoviščih ali pa tudi prosti
               naravi, recimo divje živali je bilo tekom celega leta okoli 4%. Samo žužkov je bilo
               skoraj za, bi rekel <gap n="..."/><stage>/Nerazumljivo./</stage><gap n="..."/> razred več. Žužki imajo notri tudi
               beljakovinsko hrano. Se pravi tudi ta argument ne zdrži pač medved dobi zadosti
               beljakovinske hrane tudi v prosti naravi.</p>
               <p>Potem se dosti govori tudi o tem, da naj bi mrhovišča odtegnila medveda stran čisto
               tako, da zato ker je tam ne bo mogel do vasi priti. S telemetrijo spremljamo zdaj
               trinajst medvedov, z GPS telemetrijo, v prejšnjem projektu smo jih okoli deset. Upam,
               da bomo kdaj našli kakšnega, ki še ni hodil v bližino vasi pa je lahko na mrhovišču
               oziroma zdaj je na krmišču, zvečer, čez dan, potem gre pa za dve ure v vas. Gre po
               smetnjakih, gre na eno neurejeno deponijo, hrane je polno. Neverjetno koliko tega
               najdemo. Mrhovišča tega ne bodo rešila, drugje bo potrebno začeti, pri ljudeh, da se
               bodo uredili. Pač mrhovišča so takšna, na videz enostavna rešitev, niso poceni zato,
               ker se ta veterinarska zakonodaja<gap n="..."/> Mislim zdaj lahko tako povem, ker sem navajen
               govoriti<gap n="..."/> pač poskusen projekt bi stal čez sto tisoč evrov, bi bilo samo na dveh
               območjih bi stala uvedba ponovnega krmljenja z mrhovino. Verjetno, če bi hoteli celo
               območje pokriti bi se približali vsem stroškom, ki se jih zdaj plačuje za škode za
               vse zavarovane vrste. Tako je ta ukrep drag. Zdaj smo rekli, da pač - jaz se res dosti s tem ukvarjam
               in ne verjamem, da so kakršnikoli pozitivni efekti. Možni so pa tudi negativni. Zato
               ker, poglejte, nek kadaver, preden pride na krmišče, recimo, da gre za neko kravo,
               tisti kmet, potem dva veterinarja pregledata, tista krava pride fino, fino
               nadišavljena na mrhovišče in je to zelo blizu tega, da začneš vonj po človeku
               povezovati s hrano. Resnično, ne verjamem, da so tu kakršnikoli pozitivni učinki.
               Možni so negativni. In mislim, da je ta karta precej slepa, no, in predraga za
               poskusiti igrati se.</p>
               <p>Glede na to, da je tu kot sklep oblikovano, bi predlagal vsaj, da se gre v nek poskus
               na majhnem območju, s tem da bi bilo vsekakor treba odpraviti veterinarske predpise
               Vursa, da je treba betonirati korita - sredi območja Nature bomo korita betonirali!
               To je smešno, no, zaradi enega poskusa. Dejansko mislim, da bi bilo dosti bolj
               učinkovito, če bi ta denar kam drugam usmerili, recimo, v demonstracijo, kaj se
               pravzaprav da s sanacijo takih objektov, recimo, s sanacijo mest, kjer so konflikti
               pogosti, ne vem, da se zapre neko nelegalno smetišče, da se primerno ogradi in pokaže
               ljudem, da se da tudi na druge načine zmanjšati škode oziroma probleme, ne samo z
               odstrelom. Tako, generalno, no, pač odstrel se zdaj, saj pravim, ves čas izpostavlja
               kot rešitev tega dejavnika. Dostikrat se govori o populaciji teh velikih zveri, da
               narašča, ampak dejansko se pa klima slabša. In ravno zaradi tega, ker človek - ne,
               kaj lahko vlada naredi, pa predpiše in podobno, ampak te zdrave pameti pač zmanjkuje.
               Zdaj okrog te točke popisujemo medvede, veste, koliko je okrog vasi, ne vem, 300
               metrov od vasi ljudje mečejo ostanke, klavske, potem se pa čudijo, da bo medved tja
               hodil. Hodi dnevno tja in to je. In te stvari bi bilo treba rešiti. Saj je težko,
               ampak brez tega ne bo šlo.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa, gospod Jerina. Če si lahko dovolim, gospod sopredsednik, v 7. točki bi
               predlagala na podlagi tega, kar ste vi rekli, popravek besedila, in sicer tako, da bi
               se glasilo: <q>"Ministrstvo za okolje in prostor naj do 30.6.2009 ob sodelovanju s
               stroko preveri potrebnost ponovne uvedbe mrhovišč za rjavega medveda, ob pozitivnih
               ugotovitvah pa do 31.8.2009 prične z izvajanjem ponovnega krmljenja medvedov s hrano
               živalskega izvora, za kar je..."</q> in tako naprej. Torej, gre za pogoj, da stroka pove,
               ali po vseh izsledkih se da - to mi je sicer zelo blizu, ampak ni važno, mislim, da
               se da dobiti dovolj informacij, kvalitetnih in strokovno podkrepljenih, da bo
               ministrstvo lahko tudi v sodelovanju z Zavodom za gozdove in Ministrstvom za
               kmetijstvo, gozdarstvo in prehrano ugotovilo, ali je to pametno ali ne.</p>
               <p>Je še kakšna prijava za razpravo? Prosim, gospa Emeršič.</p>
            </sp>
            <sp who="SDT5:EmeršičMojca">

               <speaker>MOJCA EMERŠIČ:</speaker>

               <p>Hvala lepa. Mogoče bi na koncu samo še to dodala, danes se zahvaljujem tistim, ki ste
               nekako doumeli, da je lahko tudi kraški ovčar delna rešitev problema. Vendar pa se mi
               zdi, da tega nekako v teh predlogih sklepov ni.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Bomo predlagali dopolnitev.</p>
            </sp>
            <sp who="SDT5:EmeršičMojca">

               <speaker>MOJCA EMERŠIČ:</speaker>

               <p>Aha, se opravičujem, ja. Nisem čisto razumela, pa sem se želela pozanimati, kako je s
               tem.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ne, ne, imamo nov predlog, še dodatno točko.</p>
            </sp>
            <sp who="SDT5:EmeršičMojca">

               <speaker>MOJCA EMERŠIČ:</speaker>

               <p>Dobro. Sicer pa hvala vsem, ki razumete, da lahko tudi na ta način - da ne bo to res
               samo breme društva in našega entuziazma. Tu ne gre za neko, kot je bilo prej rečeno,
               tržno nišo, mi tu nimamo prav nobenega interesa, razen ohranjanja pasme, kar je
               interes države in vseh v Sloveniji.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Torej, zaključujem splošno razpravo in dajem  v obravnavo predloge sklepov v zvezi s problematiko,
               ki jo danes obravnavamo na skupni seji Odbora za okolje in prostor ter Odbora za
               kmetijstvo, gozdarstvo in prehrano. S tem, da smo v času razprave prišli do dveh
               dopolnilnih sklepov. Enega je predlagal kolega Petan, in sicer bi ga dali kot 6.
               točko, ker je tu govora o raziskovalnem delu in tako naprej, in potem se naslednje
               točke pač preštevilčijo. Zelo kratek sklep je: <q>"Treba je strokovno ugotoviti natančno
               število velikih zveri v Sloveniji."</q> <stage>/Oglašanje v ozadju./</stage> Aja. Ne, ne, je že prav.
               Potem pa dajmo tako, to je 3. točka: <q>"Odbora predlagata, da Ministrstvo za okolje in
               prostor do 31.12.2009 predloži Vladi novelo strategije upravljanja z rjavim medvedom,
               strategije upravljanja z risom in akcijski načrt upravljanja z volkom za obdobje
               2009-2014. V okviru priprave teh strategij in akcijskega načrta..."</q> <stage>/Medsebojni
               pogovor./</stage> Ne, on govori o vseh velikih zvereh, ja, seveda. Volk je bolj kritičen. Ne,
               ne, jaz bi napisala, <q>"velikih zveri"</q>, tako kot ste rekli. <q>"Je treba strokovno
               ugotoviti natančno število velikih zveri v Sloveniji."</q> Okej? Se pravi, to je
               dopolnitev 3. sklepa.</p>
               <p>Potem pa je vmes prišla še v zvezi z informacijami, ki smo jih dobili že v samem
               gradivu, pa tudi v razpravi, dopolnilna točka teh sklepov, to je, da <q>"odbora
               podpirata način zaščite drobnice z uporabo pastirskega psa."</q> Mislim, da se s tem
               strinjamo. <q>"V ta namen je treba proučiti sprejem ustreznih finančnih in drugih
               ukrepov, da se v funkcijo pastirskega psa uvede kraški ovčar, s čimer se bo
               prispevalo tudi k ohranjanju ogrožene slovenske avtohtone pasme."</q> Se pravi, to bi bil
               kot 8. sklep. Prosim, gospod.</p>
            </sp>
            <sp who="SDT5:KekFranci">

               <speaker>FRANCI KEK:</speaker>

               <p><q>"Pastirskega psa,"</q> da je beseda <q>"tudi"</q> pastirskega psa, da ne zgleda kot samo
               pastirskega psa. Ne, da so to tudi odstreli pa vse te stvari.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ne, ne, vse drugo je tako ali tako v strategiji. Dobro, lahko, <q>"tudi z uporabo,"</q> je
               tako, gospod Kek? <q>"Tudi z uporabo pastirskega psa."</q> To je kot pač pasme, ki to
               delajo, je v ednini, ne v množini. No, dajte. Gospod Bogovič ima predlog sklepa
               še.</p>
            </sp>
            <sp who="SDT5:BogovičFranc">

               <speaker>FRANC BOGOVIČ:</speaker>

               <p>Glede na to razpravo predlagam sklep, ki sem ga že prej omenil: <q>"Ministrstvo za
               kmetijstvo naj v okviru kmetijske politike naredi spremembo roka, v katerem mora
               rejec nadomestiti žival v svoji čredi, se je zmanjšanje črede zgodilo zaradi pokola s
               strani zveri."</q> To je tistih 8 dni. Prosim? <stage>/Medsebojni pogovor./</stage>  Dajte njim povedati, če to drži.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospa Bukovec bo pojasnila. Dajmo to šteti najprej kot vprašanje.</p>
            </sp>
            <sp who="SDT5:BogovičFranc">

               <speaker>FRANC BOGOVIČ:</speaker>

               <p>Prav.</p>
            </sp>
            <sp who="SDT5:BukovecSonja">

               <speaker>SONJA BUKOVEC:</speaker>

               <p>V okviru okoljskih plačil. Če se med trajanjem obveznosti obtežbe živina zaradi
               izgube oziroma pogina domačih živali kot posledice napada divjih živali zmanjša pod
               dovoljen obseg - torej, če pride do napada zveri in do pomora, se to smatra kot višja
               sila in se subvencije izplačajo.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospod Prijatelj, potem gospa predstavnica Društva rejcev drobnice. Kdo? Gospod
               Brulc. Pardon, ja, oprosti, Mirko. Gospod Brulc najprej, se opravičujem.</p>
            </sp>
            <sp who="SDT5:BrulcMirko">

               <speaker>MIRKO BRULC:</speaker>

               <p>Samo predlagam, da se v naslovu doda, <q>"upravljanja z velikimi zvermi in divjimi
               prašiči."</q> <stage>/Smeh./</stage></p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ne, ne.</p>
            </sp>
            <sp who="SDT5:BrulcMirko">

               <speaker>MIRKO BRULC:</speaker>

               <p>Glejte, je odškodnina, saj to gre skupaj. Težave so<gap n="..."/> <stage>/Brez mikrofona!/</stage></p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Kolega Brulc, do 12.00 včeraj ni bilo predloga za spremembo naslova te točke. In ko
               govorimo o velikih zvereh, govorimo o zavarovanih vrstah divjih živali. Divji prašiči
               niso zavarovana vrsta živali. In odškodnine v zvezi s škodo, ki jo povzročajo divji
               prašiči, so zaveza Ministrstva za kmetijstvo in ne Ministrstva za okolje in prostor.
               Tako da ti dve temi - zato sem takoj na začetku opozorila, da sta to dve temi, o
               katerih ne moremo skupaj razpravljati, žal. Razen, če bi imeli samo Odbor za
               kmetijstvo, gozdarstvo in prehrano. Tako da oprosti, kolega, žal ne gre.</p>
               <p>Gremo naprej, gospod Prijatelj in potem gospa.</p>
            </sp>
            <sp who="SDT5:PrijateljSrečko">

               <speaker>SREČKO PRIJATELJ:</speaker>

               <p>Hvala za besedo. Pridružujem se temu, kar je predsednik Odbora za kmetijstvo
               predlagal. To sem jaz tudi kot prvi od poslancev izpostavil. Vendar me zadovoljuje v
               popolnosti vaš odgovor, torej odgovor državne sekretarke. Bi pa takole rekel, ko smo
               mi bili pri ministru, tam ste bili tudi vi, do tega skupnega sestanka dveh ministrov
               še ni prišlo. In verjetno ste edina vlada do zdaj v samostojni Sloveniji, ki se o tem
               vprašanju odprto pogovarja na dveh sestankih, torej poskušate rešiti to problematiko,
               kar je treba pozdravit. Bi pa še enkrat poudaril, da je večino časa že zamujenega in
               dajmo pohiteti.</p>
               <p>Kar pa vztrajam, pa sem bil mogoče preslišan, je pa to, da se upošteva 5. priloga
               področja, ki ga je v svoji strokovni študiji podala Kmetijsko-gozdarska zbornica. Na
               področju zakonodaje omenjajo tudi bernsko konvencijo. In predlagam 10. sklep, da ne
               bomo imeli pravljične številke - no, saj je že kar nekaj predlogov bilo, tako da bo
               lahko tudi 11. ali 12. sklep -, da se obe resorni ministrstvi zadolži, da proučita
               možnost izvajanja 9. člena bernske konvencije, kar je izpostavil tudi predsednik
               Kmetijsko-gozdarske zbornice, kar bi prineslo kmetom takojšnje reševanje te
               problematike. Vsi pavšalni sklepi, ki ste jih navedli, odnašajo problematiko v neko
               obdobje za naprej. In smo si vzeli kar nekaj časa za pripravo raznoraznih analiz,
               bomo proučili, smo zapisali, je treba predložiti dokumentacijo, ne vem, se ponovno
               uvede po predhodnem strokovnem mnenju, smo danes slišali, mrhovišča, in tako naprej.
               Skratka, edina ta bernska konvencija je v 9. členu jasen ukrep, ki bo lahko pomagal
               kmetom. Jaz vztrajam, spoštovana predsednica, da se to uveljavi, danes izglasuje kot
               sklep in zadolži dva ministra, ki sta pristojna na svojem področju za reševanje
                   te problematike, za
               izvajanje te bernske konvencije oziroma 9. člena bernske konvencije, katere
               podpisnica je tudi Slovenija. Hvala lepa.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospa, izvolite.</p>
            </sp>
            <sp who="SDT5:CvirnMarjana">

               <speaker>MARJANA CVIRN:</speaker>

               <p>Hvala za besedo. Rada bi samo vprašala<gap n="..."/></p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Še enkrat povejte priimek in ime, prosim.</p>
            </sp>
            <sp who="SDT5:CvirnMarjana">

               <speaker>MARJANA CVIRN:</speaker>

               <p>Marjana Cvirn, Zveza društev rejcev drobnice Slovenije.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa.</p>
            </sp>
            <sp who="SDT5:CvirnMarjana">

               <speaker>MARJANA CVIRN:</speaker>

               <p>Rada bi samo vprašala, kaj pomeni ta dodatni sklep v zvezi s kraškimi ovčarji. Ali to
               pomeni, da rejec, ki ne bo imel kraškega ovčarja ali pastirskega psa na svojem
               pašniku, ne bo več upravičen do povrnitve škode. To je eno. Drugo, ni dokazov, da bi
               prisotnost kraških ovčarjev res odvračala napade zveri, vsaj do sedaj še ni
               zadostnih. Seveda, rejci smo pripravljeni na vse možne ponujene rešitve, ki bi nam
               zmanjšale škode, ampak ne moremo pa nikakor pristati na stvari, ki niso dokazane. In
               tretjič, tudi če bi to držalo, če bi bili kraški ovčarji tisti psi, ki bi dejansko
               zanesljivo odvračali škode, teh psov pri nas še ni zadosti; če se ne motim, so menda
               trije do sedaj v funkciji, ki opravljajo to funkcijo. No, rada bi razlago tega
               sklepa. Hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Glejte, gospa, jaz bi vam rada povedala, da v tem sklepu nič ne piše o tem, da je
               uporaba kraškega ovčarja kot pastirskega psa pogoj za to, da boste dobili odškodnine.
               Ne moremo tega govoriti danes, ko vemo, da je država v vseh letih, odkar se Društvo
               ljubiteljev in vzrediteljev kraških ovčarjev trudi, da bi uvedlo kraškega ovčarja kot
               pastirskega psa, pa država ni poskrbela za to, da bi sofinancirala ali financirala
               uvedbo tega pastirskega psa. Seveda ni možno zdaj o tem govoriti, če smo v gradivu
               prebrali, da je treba tri leta, da se vsak posamezen pes vzgoji, če je uspešna
               vzgoja, zato da je dober pastirski pes. Se pravi, da ne moremo reči, da bomo danes
               postavili pogoj, če pa vemo, da bodo šele čez dve ali tri leta na razpolago pastirski
               psi, ki bodo lahko to funkcijo opravljali. To je prvo, kar vam moram odgovoriti.</p>
               <p>Drugo, kar vam moram odgovoriti, je pa, da priporočamo državi, da se z ustreznimi
               finančnimi in drugimi ukrepi uvede kraški ovčar v funkcijo pastirskega psa. In to
               bodo šele proučili in pripeljali do tega. Letos tako ali tako ne bo dovolj denarja za
               to. In zaradi tega ne skrbite, da bi to od danes na jutri prišlo. Boste pa seveda ne
               samo zaprošeni, ampak boste tudi zavezani k temu, da ko se bo pokazalo, da je kraški
               ovčar ali drug pastirski pes lahko primeren kot tisti, ki bo odganjal velike zveri,
               seveda ne bo moglo biti izgovora - govorim o treh, štirih, petih letih -, da ne boste
               hoteli vzeti takega psa. To je pa druga stvar. In poleg tega je pogoj tudi to, da se
               vsaj prve generacije teh pastirskih psov uvaja brezplačno, kot donacija rejcem
               drobnice, ker drugače seveda ni računati, da boste zdaj plačevali težke denarje za
               to, da boste še vzgajali psa, pa ga pripravljali na to, da bo čuval vaše ovce, koze
               in tudi osle, konec koncev, ker zgleda, da pri nas osli žal niso tako kot v Švici, da
               bi znali čuvati drobnico, ker jih nimamo tako izšolanih; tudi to se da narediti.
               Izvolite, gospod Gerželj.</p>
            </sp>
            <sp who="SDT5:GerželjEvgen">

               <speaker>EVGEN GERŽELJ:</speaker>

               <p>Hvala lepa za besedo. K temu sklepu bi hotel še nekaj dodati, pa morda samo
               pojasniti. Da ne bo tu morda izpadlo, da rejci drobnice nimamo psov čuvajev - jih
               imamo.  Skoraj vsak rejec ima
               psa čuvaja zraven. Ali je to šarplaninec, ali je bruški ovčar, raznorazni križanci.
               Mi smo že pred 10 leti dali predlog na pristojno ministrstvo o tem, da bi
               sofinanciral te pse. Pogoj smo dali samo ta, da je to pes večjega okvira, ki je 24 ur
               z ovcami, nobenega drugega pogoja. Pozdravljamo pa to, da se uvede kraški ovčar tudi
               med te pse kot avtohtona pasma. Ampak da ne bo izpadlo to, da mi niti ne vemo, da
               obstajajo psi čuvaji in da so zaradi tega škode. Pse čuvaje imamo. Morda bi se v ta
               sklep dodalo tudi to, da bi se sofinanciralo vse pse čuvaje, ne samo kraškega
               ovčarja. Kraškega ovčarja pa še posebej kot avtohtono pasmo. Toliko, hvala.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Mi smo napisali, da je treba proučiti sprejem ustreznih finančnih in drugih ukrepov.
               Tu je to mišljeno. Tukaj ni nobenega dvoma o tem, ker je tudi v gradivu jasno
               razvidno, da ste imeli komunikacijo z društvom. Prosim, ne se takoj čutiti
               ogroženega, če se kakšen tak sklep predlaga.</p>
               <p>Gospod Sajovic se je javil.</p>
            </sp>
            <sp who="SDT5:SajovicBorut">

               <speaker>MAG. BORUT SAJOVIC:</speaker>

               <p>Hvala lepa. Kraški ovčar je seveda pozitivna zgodba, vendar to je eden od manjših
               manj pomembnih dopolnilnih ukrepov, ki zgodbe nikakor ne more rešiti. Tako kot je
               gospod pred menoj rekel, izbor pasem je še večji. Jaz bi opozoril samo na to, da
               poleg kraškega ovčarja potrebujete tudi lastnika, ki mu je kos, če ne je zgodba
               invalidna. Brez dobrega kinologa ali izkušenega človeka to ne bo šlo.</p>
               <p>Temu sklepu bi dodal, da bi na območju kjer je največ škod Veterinarska uprava
               Republike Slovenije povečala nadzor nad registrom psov in tudi nad potepuškimi psi.
               Tukaj je zagotovo še rezerva. Za celo Slovenijo se naenkrat ne da narediti, na tista
               najbolj kritična območja pa zagotovo, naj še VURS opravi svoje, da bomo to dilemo
               potepuški psi ali volkovi razčistili. Na 10, 15 vaseh se to da urediti skoraj 100%.
               Za vsakega v vasi se ve kdo ima psa, kdo ga nima in kako se giblje.</p>
               <p>Eden od sklepov bi moral biti, preden bodo vse te analize in strategije dokončane bo
               škode še precej. Da takoj, ko je zakonsko možno odstrelimo vsaj 5 do 7 volkov, boste
               videli rezultati bodo hitro jasni, učinki pa tudi.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospod Sajovic ali imate konkreten predlog sklepa?</p>
            </sp>
            <sp who="SDT5:SajovicBorut">

               <speaker>MAG. BORUT SAJOVIC:</speaker>

               <p>Kar se tiče psov, da na območjih kjer je največ škod Veterinarska uprava Republike
               Slovenije opravi dodaten nadzor nad registrom psov in povečano kontrolo potepuških
               psov. <gap n="..."/><stage>/Oglašanje iz klopi./</stage> Nadzor imajo veterinarski inšpektorji in to je z
               lahkoto za 10 vasi izvedljivo.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Tukaj po tihi diskusiji slišim, da bi bilo treba reči razen povečan nadzor tudi
               odvzem potepuških psov, sicer ni nobenega smisla.</p>
            </sp>
            <sp who="SDT5:SajovicBorut">

               <speaker>MAG. BORUT SAJOVIC:</speaker>

               <p>To je pa zakonska kategorija, ki se razume sami po sebi kaj in kako se s potepuškim
               psom  ukrepa. Prijava, ve se
               občine kakšna je naša naloga, zakaj imamo azile, kako se ukrepa po 30 dneh. Zgodba je
               kristalno jasna in zakonsko urejena. Ni težav s potepuškimi psi. <gap n="...."/><stage>/Oglašanje iz
               klopi./</stage> To smo že zapisali v vsaj dveh drugih zakonih kaj se s potepuškimi psi
               dogaja. Razmislimo kako je mogoče čim prej vsaj nekaj primerov volkov odvzeti in
               boste videli kako hitro bo prišel rezultat. Že pri petih, sedmih primerih odstrela se
               bo v naravi to zagotovo poznalo kar se tiče škod.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Jaz bom sedaj prebrala ta predlog sklepa: Na območjih, kjer je največ škod naj
               Veterinarska uprava Republike Slovenije opravi povečan nadzor nad registrom psov in
               nad potepuškimi psi ter ustrezno ukrepa. <gap n="..."/><stage>/Medsebojno dogovarjanje./</stage> <gap n="..."/> nad psi
               brez nadzora in ustrezno ukrepa.</p>
               <p>Gospod Prijatelj je predlagal sklep, ki za moje pojme ni izvedljiv, ampak dobro. Jaz
               bi rada slišala kako se točno glasi in tudi ne vem kaj je tista 9. točka bernske
               konvencije. Jaz mislim, da nam poslancem ni treba vedeti vseh točk konvencij, ki jih
               je ta Državni zbor ratificiral. Prosim, gospod Prijatelj, povejte.</p>
            </sp>
            <sp who="SDT5:PrijateljSrečko">

               <speaker>SREČKO PRIJATELJ:</speaker>

               <p>Meni je žal, kot sem že rekel, jaz sem se pustil informirati. Tukaj imamo tudi
               predsednika Kmetijsko-gozdarske zbornice Slovenije. Poudaril bom še enkrat. Ta ukrep
               edini lahko takoj pomaga kmetom. S tem se bodo verjetno strinjali tako predstavniki
               sindikate, kmetje in tudi strokovna organizacija, ki se s tem problemom vsakodnevno
               srečuje. Mi smo ga sedajle dali na dnevni red po dolgem dolgem odlaganju in ga skupno
               obravnavamo na tem odboru, kar sem tudi pozdravil. To bi se moralo zgodi dosti dosti
               prej, kar nekaj let prej, pa mogoče tega problema ne bi bilo. Ker pa smo zavezujoči k
               izvajanju tega in ker je tu zapisano tisto, kar mnogi pričakujejo kot takojšen ukrep
               sem jaz predlagal, da se to da v presojo obema ministrstvoma in da se prouči
               takojšnje možno izvajanje te bernske konvencije, zlasti na področju 9. člena, ki je
               po peti prilogi njihove strokovne študije, ki so jo danes pripravili kot gradivo zelo
               nazorno opisano. Imamo pa tudi predsednika tu, pa naj pojasni še on.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospod Prijatelj, sedaj bi vas rada opozorila na nekaj. Prav v tem prilogi 5, ki nam
               jo je ponudila Kmetijsko-gozdarska zbornica piše takole, kaj določa 9. člen bernske
               konvencije, to smo slišali sicer tudi danes že trikrat že prav to besedilo<gap n="..."/> Vsaka
               pogodbenica lahko uveljavi izjeme prepovedi ubijanja vrst navedenih v dodatku 2 in 3,
               ki vključujeta volka in medveda pod pogojem, da ni nobene druge zadovoljive rešitve
               in da ta izjema ne bo ogrozila preživetje zadevne populacije. Kaj to pomeni? To
               pomeni, da ministrstvi, ki sta pristojni po eni strani za varovanje narave in drugo,
               ki je pristojno za varovanje interesov in skrb za kmete se dogovorita kakšna je ta
               izjema, ki ne bo ogrozila preživetja prizadevne populacije. O tem se v okviru tistih
               37. točk, ki imata ministrstvi na seznamu dogovarjata in bosta sedaj v kratkem,
               oziroma bo minister za okolje in prostor v kratkem povedal katero je tisto
               število<gap n="..."/><stage>/Oglašanje iz klopi./</stage> V glavnem bo določil kakšen je odstrel. In to ne sodi
               v sklepe našega odbora zaradi tega, ker je ta Državni zbor bernsko konvencijo
               ratificiral in velja in Vlada jo mora  izvajati. In jaz ne vidim razloga, da bi mi na tem odboru sprejemali
               ponovno stvari, ki so tako ali tako že sprejete. Kako, da jih ne izvaja, če vsako
               leto določa odstrel. Lani ni za volkove odstrelu. Ne vem zakaj niso tega naredili. To
               ni<gap n="..."/> <gap n="..."/> <stage>/Glas iz klopi./</stage><gap n="..."/> O.K.</p>
               <p>Tako da, jas žal, gospod Prijatelj, ne morem<gap n="..."/> <gap n="..."/><stage>/Medsebojno pogovarjanje./</stage><gap n="..."/>
               Demokratično, da glasujemo o tem<gap n="..."/> Seveda da ni, ker demokratično glasujemo o
               stvari, ki smo jo že izglasovali. Bom dala na glasovanje, gospod Prijatelj. Samo
               prosim, če formulirate sklep. O.K. prosim, izvolite.</p>
            </sp>
            <sp who="SDT5:PrijateljSrečko">

               <speaker>SREČKO PRIJATELJ:</speaker>

               <p><gap n="..."/><stage>/Izključen mikrofon./</stage><gap n="..."/> ker jo ne. Sami ste ugotovili, da v prejšnjem letu to ni
               bilo storjeno. Lepo prosim, in te sklepe, ki ste jih vi predlagali tukaj notri, to so
               vsi načelni, odlagajo to problematiko v srednjeročno obdobje reševanja, mogoče tudi
               za drugo leto. Problemi so danes tukaj in zdaj. In prosim, edino to lahko zavezuje
               enega in drugega ministra, da takoj pristopita k temu, da se nekaj naredi. In ne
               zavajati ljudi, bomo proučili, si dajemo čas, izdelali bomo študijo in ne vem kaj.
               Vseh 9 sklepov, ki se zaključujejo s pravljično številko, so zgodba za, ne vem,
               pravljica za otroke, nič drugega.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p><gap n="..."/><stage>/Medsebojni pogovor./</stage><gap n="..."/> Ja, gospod Srmkolj, prosim.</p>
            </sp>
            <sp who="SDT5:SmrkoljCiril">

               <speaker>CIRIL SMRKOLJ:</speaker>

               <p>Hvala lepa. Poglejte, rad bi samo pojasnil ta 9. člen. Saj ta 9. člen je v bistvu v
               okviru bernske konvencije, kjer ščitimo te zveri, omogoča državi članici, da tudi
               izvede izjeme. In če bi ministrstvo tudi v tem trenutku lahko mirno ta 9. člen
               uveljavila in določi izreden odstrel živali. Ga. Samo mora ga pa razumeti in jaz sem
               razumel gospoda Prijatelja, da je predlog njegovega sklepa, da ministrstvo v skladu z
               bernsko konvencijo, ratifikacijo bernske konvencije, ki je zakon za nas, izvede te
               možnosti, ker tudi oba člena ugotavljata v bistvu, da so, drugi odstavek tega člena
               za preprečitev resne škode. Resna škoda pri nas nastaja in je potrebno poseči v
               populacijo. Tako da, je smiselno, da se Ministrstvo za okolje in prostor, v bistvu za
               kmetijstvo ne, ker kmetijsko ministrstvo nima v tem delu pristojnosti, da se pač
               poseže v populacijo. Konvencija nam to omogoča in to bi bil res v tem trenutku ukrep.
               Ker drugače bomo mi čakali do oktobra meseca, da se bo karkoli lahko naredilo, ker je
               lovna doma za volka 28. 2. oziroma 1. oktober do 28. 2. In sedajle pol leta ne bo
               nobenega ukrepa, če ministrstvo ne bo tega določila, bernsko konvencijo začela
               uveljavljati na teritoriju Države Republike Slovenije. Samo to bi poudaril.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Jaz bi samo opozorila, gospod Smrkolj in gospod Prijatelj, da je v 6. členu, v 6
               točki zelo jasno napisano, da naj vlada pregleda in izpopolni sistem izplačevanja
               odškodnin in pripravi spremembe in dopolnitve pravilnika o primernih načinih
               varovanja premoženja in vrstah ukrepov za preprečitev škode na premoženju, ki bi jo
               lahko povzročile živali zavarovanih prostoživečih vrst. In tukaj notri je celo
               krokar, mimogrede. In<gap n="..."/> Ne, dovoliti, prijatelj Prijatelj, ta pravilnik je že, že
               obstaja in na osnovi tega pravilnika na Ministrstvu za okolje in prostor
               pripravljajo, ne vem kaj že, sklep o tem koliko medvedov in volkov se bo letos
               odstrelilo. Lepo prosim! In to je v skladu z bernsko konvencijo, ta pravilnik
               narejen. Zato mi ni jasno, zakaj zahtevate od vlade, da naredi nekaj kar že tako ali
               tako dela. Mislim, da je to malo smešno, brez zamere, ampak dobro, bom dala na
               glasovanje sklep, ki si ga oblikoval in bomo glasovali o njem. Pač bo vlada dvakrat,
               trikrat, petkrat zadolžena.</p>
               <p>Ja, gospod Bogovič, prosim.</p>
            </sp>
            <sp who="SDT5:BogovičFranc">

               <speaker>FRANC BOGOVIČ:</speaker>

               <p>Sklep, ki sem ga prej predlagal, umikam, glede na to pojasnilo. Mislim, se potem tudi
               izvaja. Predlagam pa, glede na to, da smo en sklep, ki lahko je pa zelo hitro
               izvedljiv, kajti Odbor za okolje ima že danes in <gap n="..."/> že danes obravnavo rebalansa
               proračuna 2009 in mi smo ugotovili, da ni dovolj sredstev za leto 2009 in mislim, da
               bo tako v uporo ministru pri sestavljanju dokončnega dokumenta oziroma pri obravnavi
               amandmajev koristno, da predlagamo, da odbor pri obravnavi Rebalansa proračuna za
               2009 vloži amandma, s katerim zagotovi zadostna sredstva za izplačilo odškodnin po
               škodi, ki nastaja iz naslova velikih zveri.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala lepa. Bomo tudi to dali. Se pravi, sedaj imamo dodatnih<gap n="..."/></p>
            </sp>
            <sp who="SDT5:unknown-M">

               <speaker>GOSPOD _______:</speaker>

               <p>Vlada podpira<gap n="..."/></p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Ja, seveda podpira, samo<gap n="..."/> Vlada ne ja<gap n="..."/></p>
               <p>Torej, najprej dajem na glasovanje<gap n="..."/> Zaključujem razpravo o sklepih, tako da smo si
               na jasnem. In dajem na glasovanje najprej dopolnitev 3. točke sklepov, ki jo je
               predlagal gospod Petan in sicer, dodano je <q>"vejica"</q> za 2014. <q>"Pika"</q>, pardon <q>"pika"</q>, v
               okviru priprave teh aktov je potrebno strokovno ugotoviti natančno število velikih
               zveri v Sloveniji.  Najprej
               naš odbor.</p>
               <p>Kdo je za? <stage>(12 članov.)</stage> Kdo je proti? <stage>(Nihče.)</stage></p>
               <p>Gospod Bogovič, prosim.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Isti sklep dajem še na glasovanje v Odboru za kmetijstvo, gozdarstvo in prehrano.</p>
               <p>Kdo je za? <stage>(7 članov.)</stage> Kdo je proti? <stage>(... članov.)</stage></p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Potem imamo spremembo 7. točke sklepov. In sicer, se v prvi vrstici, se popravi;
               Ministrstvo za okolje in prostor naj do 30. 6. 2009 ob sodelovanju s stroko preveri
               potrebnost ponovne uvedbe mrhovišč za rjavega medveda, ob pozitivnih ugotovitvah pa
               do 31. 8. 2009 prične z izvajanjem, itn.</p>
               <p>Kdo je za? <stage>(12 članov.)</stage> Kdo je proti? <stage>(Nihče.)</stage></p>
               <p>Gospod Bogovič.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Še odbor za kmetijstvo, isti sklep daje na glasovanje.</p>
               <p>Kdo je za? <stage>(7 članov.)</stage> Soglasno.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Potem imamo dodatno 8. točko sklepov; Odbora podpirata način zaščite drobnice tudi z
               uporabo pastirskega psa. V ta namen je potrebno proučiti sprejem ustreznih finančnih
               in drugih ukrepov, da se v funkcijo pastirskega psa uvede Kraški ovčar, s čimer se bo
               prispevalo tudi k ohranjanju ogrožene slovenske avtohtone pasme.</p>
               <p>Kdo je za? <stage>(12 članov.)</stage> Soglasno. Hvala lepa.</p>
               <p>Gospod Bogovič.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Še odbor za kmetijstvo.</p>
               <p>Kdo je za? <stage>(7 članov.)</stage> Soglasno.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Potem imamo pa še dodatno 11. točko. Pardon, takoj za psi.</p>
               <p>9. točka; Na območjih, kjer je največ škod, naj Veterinarska uprava Republike
               Slovenije opravlja povečan nadzor nad registrom psov in nad psi brez nadzora ter
               ustrezno ukrepa.</p>
               <p>Kdo je za? <stage>(12 članov.)</stage></p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Isti sklep še, odbor za kmetijstvo.</p>
               <p>Kdo je za? <stage>(7 članov.)</stage> Soglasno.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>In potem imamo še sklep gospoda Prijatelja. Odbora pozivata, bom uporabila izraz
               raje<gap n="..."/> kako ne smemo pozivati? Kaj pa lahko? <gap n="..."/><stage>/Medsebojni pogovor./</stage><gap n="..."/></p>
               <p>Obe ministrstvi odbora predlagata obema ministrstvoma, da proučita možnost izvajanja
               ukrepov po 9. členu bernske konvencije.</p>
               <p>Ja, gospod Veber, prosim.</p>
            </sp>
            <sp who="SDT5:VeberJanko">

               <speaker>JANKO VEBER:</speaker>

               <p>Mogoče bi pri tem glasovanju pomagalo to, kajti problem je bil izpostavljen v tem
               smislu, da obstajajo omejitve kdaj lahko vršimo lov na volke.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Imaš izredni odstrel.</p>
            </sp>
            <sp who="SDT5:VeberJanko">

               <speaker>JANKO VEBER:</speaker>

               <p>In te pravilnik je v vsakem primeru je usklajen in mora biti usklajen s to bernsko
               konvencijo, ampak problem je kako to število volkov  sedajle omejiti, izven lovne sezone. To je tisti problem.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Izredni odstrel je možen. Ja saj to dela. <gap n="..."/><stage>/Smeh./</stage><gap n="..."/></p>
               <p>Poglejte, mislim tisti, ki ste temeljito prebrali ali smo temeljito prebrali gradivo,
               ki nam je bilo na razpolago, smo lahko iz tega gradiva razbrali<gap n="..."/> Ali lahko povem!
               Smo iz tega gradiva razbrali, da ministrstvo za okolje in prostor izdaja dve vrsti
               dovoljenja za odstrel. Ena vrsta je redni odstrel, ki ga enkrat na leto sprejme, po
               dogovoru s strokovnimi institucijami, ki povejo kaj je možno in kaj ni možno, potem
               se med seboj skregajo, tisti ki so za in tisti, ki so proti in na koncu pač pride
               neko število. Zato verjetno lani ni prišlo do nobenega odstrela volkov, ker so se
               verjetno toliko časa kregali, da je potem bila sezona mimo.</p>
               <p>Drugo, ne vem kaj je bilo no, mislim, pač sklepam tako po domače. Drugo je pa izredni
               odstrel, kadar prihaja do škod, ne velikih škod, do takih pokolov, da pač je treba
               takoj ukrepati in takrat je treba, to pa smo poslušali gospoda Grželja in gospoda
               Mihaliča, da je izredni odstrel zelo pozno prihaja. Ta čas že volk gre nazaj na
               Hrvaško. In zaradi tega bi bilo treba, ne bernsko konvencijo izvajati, ker jo tako
               ali tako izvajajo, ampak bi bilo treba reakcijski čas ministrstva in strokovnih služb
               pospešiti, povečati<gap n="..."/> Skrajšati, hočem reči, ne povečati. Skrajšati reakcijski čas.
               Tukaj je po mojem bistvo tega problema in kadar volkovi, sedajle spomladi, gredo ovce
               na pašnike, sedajle je čas, ko bodo volkovi imeli na krožniku pripravljeno dobro
               kosilo, večerjo in zajtrk, in je sedajle treba ukrepati, če bo prišlo do pokola in je
               treba tiste volkove takoj tisti dan izslediti in jih ustrelit. To se ne da drugega
               naredit. In zato jaz ne vidim kaj je tukaj izvajanje bernske konvencije v opreki s
               tistim, kar počne Ministrstvo za okolje in prostor, razen časovne reakcije. <gap n="..."/> <stage>/Glas
               iz ozadja./</stage><gap n="..."/></p>
               <p>Lani ga ni bilo. Pojdi pogledat kakšni so bili podatki prej. V zadnjih petih letih so
               čez volkov postrelili.</p>
               <p>Tukaj mi predlaga sekretarka delovnega telesa odbora, da bi takole oblikovali ta
               sklep; Odbora predlagata Ministrstvu za okolje in prostor in Ministrstvu za
               kmetijstvo, gozdarstvo in prehrano, da proučita možnost doslednejšega izvajanja 9.
               člena bernske konvencije. Je v redu. Dajmo.</p>
               <p>Kdo je za? <stage>(8 članov.)</stage> Kdo je proti? <stage>(1 član.)</stage></p>
               <p>Ta točka je sprejeta. Sedaj pa še gospod Bogovič.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Še odbor za kmetijstvo.</p>
               <p>Kdo je za? <stage>(5 članov.)</stage> Kdo je proti? <stage>(Nihče.)</stage></p>
               <p>Sklep je sprejet ja.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>In sedaj imamo, vsega skupaj imamo 11<gap n="..."/> Še vaš sklep, ja, se opravičujem.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Zdaj ga bom prebral.  Odbor za
               okolje in prostor pri obravnavi rebalansa proračuna Republike Slovenije 2009 vloži
               amandma in za zagotovitev zadostnih sredstev za izplačilo odškodnin poškodbe, ki jo
               naredijo velike zveri.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Gospod Veber ima besedo.</p>
            </sp>
            <sp who="SDT5:VeberJanko">

               <speaker>JANKO VEBER:</speaker>

               <p>Kljub vsemu moramo biti previdni, ko glasujemo o teh zadevah, kajti potrebno bo
               napisati amandma, ki mora biti tudi ustrezno oblikovan, torej kje vzeti, kej dodati.
               To je ena od zadev, ki jo bomo obravnavali na Odboru za okolje. Jaz mislim, da ta
               problem je bil danes pri tej obravnavi izpostavljen, se ga zavedamo. Torej, opozarjam
               na to, da amandma mora biti vložen v skladu s pravili, ki veljajo za oblikovanje
               amandmajev, predvsem pa mora biti uravnotežen, torej povedati moramo kje bomo vzeli
               denar in za kaj ga bomo pa dali je jasno. Tako, da mislim, če bi ta trenutek
               glasovali o tem predlogu sklepa bi morali imeti to tudi pred sabo predstavljeno, kje
               vzeti, da bomo lahko zagotovili ta sredstva. Mislim, da je kvalitetnejša razprava na
               to temo možna pa že takoj z začetkom naslednje seje, ko obravnavamo rebalans in
               mislim, da bi bilo tam to primernejše odpreti in tam oblikovati ta amandma. Sprejeti
               pa sklep, da bomo amandma sprejeli pa ne vemo kje vzeli, je pa malo nerodno.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p> Mogoče bi bilo bolje, da bi pozvali ali kaj ste že rekli, da smemo Vladi reči, da
               bi Vlada<gap n=".."/><stage>/medsebojni pogovor./</stage><gap n=".."/> da predlagamo Vladi, da zagotovi v rebalansu
               proračuna, tako bi mogoče lahko bilo, da Vladi predlagamo, da v rebalansu proračuna
               za leto 2009 zagotovi potrebna sredstva za odškodnine.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Naj bo malo v šali, malo zares,<gap n="..."/><stage>/nerazumljivo./</stage><gap n=".."/>živali, govorili ste večje mačke
               iz te proračunske debate, ker ste že dolgo časa tu, bi prosil, da smiselno to zadevo
               sprejmemo, da ne bodo na koncu rejci rekli, da volkovi tulijo, karavana gre pa
               naprej, to kar je bila tudi posledica številnih debat, zato bi prosil, da se to
               upošteva. Če smo imeli danes namen vsi sedeti tu, potem bomo tudi ta sredstva morali
               zagotoviti, drugače nismo nič naredili danes.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p> Ja, ja, je že v redu, vem, samo vi ste bili do pred petimi minutami v koaliciji in
               veste točno kako je možno dajati amandmaje, ki jih Vlada prej ne potrdi. In zaradi
               tega bi jaz predlagala, da se ta sklep glasi tako, da predlagamo Vladi Republike
               Slovenije, da v okviru sprejemanja rebalansa proračuna zagotovi zadostna sredstva za
               plačilo odškodnin povzročenih s strani velikih zveri v letu 2009.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>sprejemam tak popravek.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p> O.K. Kdo je za tak sklep? <stage>(9 članov.)</stage> Je kdo proti? <stage>(Nihče.)</stage></p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Še Odbor za kmetijstvo.</p>
               <p>Kdo je za takšen sklep? <stage>(7 članov.)</stage></p>
               <p>Hvala za soglasno podporo.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Hvala. No, zdaj imamo vsega skupaj 12 točk, če sem jaz prav preštela.  Skupaj je 13 sklepov, prebrali
               smo jih, gradivo smo dobili. Na obstoječe sklepe razen tretjega ni bilo pripomb in
               predlogov, tako da dajem za okolje in prostor vseh 13 sklepov.</p>
               <p>Kdo je za? <stage>(12 članov.)</stage> Je kdo proti? <stage>(Nihče.)</stage></p>
               <p>Soglasno.</p>
               <p>Gospod Bogovič.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Glasujemo še v Oboru za kmetijstvo.</p>
               <p>Kdo je za predlagane sklepe?</p>
               <p>Soglasno sprejeti.</p>
            </sp>
            <sp who="SDT5:PečanBreda">

               <speaker>PREDSEDNICA BREDA PEČAN:</speaker>

               <p>Zaključujem 2. redno sejo Odbora za okolje in prostor. Se vam zahvaljujem za
               sodelovanje.</p>
            </sp>
            <sp who="SDT5:BogovičFranc">

               <speaker>PREDSEDNIK FRANC BOGOVIČ:</speaker>

               <p>Tudi z moje strani zaključek 2. seje Odbora za kmetijstvo in gozdarstvo. Hvala.</p>
               <stage type="time">(Seja je bila končana 18. marca 2009 ob 12.27.)</stage>
            </sp>
         </div>
      </body>
   </text>
</TEI>