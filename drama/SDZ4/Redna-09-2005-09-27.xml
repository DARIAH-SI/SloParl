<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-09-2005-09-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|5B9E1CC95FB9AA63C125708F003909A4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=5B9E1CC95FB9AA63C125708F003909A4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-09-2005-09-27.DZ" n="09">
               <name>Redna</name>
               <date when="2005-09-27"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-09-2005-09-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">9. redna seja</stage>
            <stage type="date">(27. september 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ4-Redna-09-2005-09-27.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, gospe in gospodje. Pričenjam nadaljevanje
               9. seje Državnega zbora Republike Slovenije. Obveščen sem, da so zadržani in se
               današnje seje ne morejo udeležiti naslednji poslanci: Anton Anderlič, Aleš Gulič od
               12. ure dalje, Sašo Peče, Jakob Presečnik do 17. ure, mag. Franc Žnidaršič.</p>
               <p>Prehajamo na <title>2. TOČKO DNEVNEGA REDA - TO JE NA OBRAVNAVO ZAHTEVE SKUPINE
                  POSLANCEV, DA DRŽAVNI ZBOR ODLOČI O ODLOČITVI KOLEGIJA PREDSEDNIKA DRŽAVNEGA
                  ZBORA, DA SE PREDLOG ZAKONA O SPREMEMBAH IN DOPOLNITVAH ZAKONA O SOCIALNEM
                  VARSTVU, EPA 355 /IV, OBRAVNAVA PO REDNEM POSTOPKU. </title>Kolegij predsednika je na
               seji, dne 15.7.2005 sklenil, da se predlog zakona o spremembah in dopolnitvah zakona
               o socialnem varstvu, ki ga je vlada Republike Slovenije predložila po skrajšanem
               postopku, obravnava po rednem postopku. V poslovniškem roku petih dni je zoper
               odločitev kolegija skupina 27-ih poslancev s prvopodpisanim Jožetom Tankom zahtevala,
               da na podlagi desetega odstavka 21. člena poslovnika o odločitvi kolegija odloči
               državni zbor. V zvezi z odločitvijo kolegija, da se navedeni predlog zakona obravnava
               po rednem postopku, dajem besedo predstavnikoma predlagateljev zahteve. Če ni želje
               za predstavitev, potem ugotavljam, da o tej zahtevi ni razprave, zaključujem
               razpravo.</p>
               <p>O predlogu skupine poslancev bomo v skladu s časovnim potekom seje zbora odločali
               danes v okviru glasovanj, pol ure po končani 13. točki dnevnega reda oziroma
               najkasneje ob 20.50 uri. S tem prekinjam to točko dnevnega reda.</p>
               <p>Prehajamo na<title> 3. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O UPRAVNIH TAKSAH. </title>Predlog zakona je v
               obravnavo zboru predložila Vlada Republike Slovenije. Besedo dajem predstavniku vlade
               za dodatno obrazložitev. Izvolite.</p>
            </sp>
            <sp xml:id="SDZ4-Redna-09-2005-09-27.sp2">

               <speaker>BOGOMIR ŠPILETIČ:</speaker>

               <p>Hvala lepa, gospod predsednik. Spoštovane</p>
               <p>poslanke, spoštovani poslanci.</p>
               <p>Predlog zakona o spremembah in dopolnitvah zakona o upravnih taksah, ki je danes pred
               vami, je pripravljen zaradi sprememb na različnih področjih materialne zakonodaje, ki
               določajo vsebino upravnih dejanj in dokumentov, za katere ta zakon določa upravne
               takse, kot na primer: uredba o upravnem poslovanju, zakon o zemljiški knjigi, zakon o
               nadzoru državne meje, zakon o gospodarskih družbah, zakon o nadzoru državne meje,
               zakon o eksplozivih, zakon o industrijski lastnini, zakon o starševskem varstvu in še
               nekateri drugi. Poglavitne rešitve zakona so naslednje. S spremembo zakona se omogoči
               možnost plačila tudi s sodobnimi plačilnimi sredstvi, na kar napotuje tudi sprejeta
               uredba o upravnem poslovanju. Druga rešitev, ki jo zakon predvideva, je, da se z
               dopolnitvijo 28. člena za samostojnega podjetnika posameznika določa oprostitev
               plačila za dokumente in dejanja za vpis, vpis dokumentov, podatkov in vpis prenehanja
               opravljanja dejavnosti samostojnega podjetnika posameznika v poslovni register
               Slovenije. Prav tako se bo z dopolnitvijo 28. člena določilo oprostitev rok za
               dokumente in dejanja za vloge za vpis ali izbris iz obveznih zbirk podatkov, ki se
               zbirajo na podlagi predpisov, ki urejajo kmetijstvo, vino in druge proizvode iz
               grozdja in vina, veterino, živinorejo, morsko ribištvo, semenski material kmetijskih
               rastlin, zdravstveno varstvo rastlin ter določbe oziroma potrdila iz obveznih zbirk
               podatkov. Nadalje se bo s spremembo in dopolnitvijo uveljavila nova tarifna številka,
               4A sicer, za redni izpisek iz elektronske zemljiške knjige. S to dopolnitvijo bo
               podana pravna podlaga upravnim organom, da zaračunavajo upravno takso za redni
               izpisek iz elektronske zemljiške knjige.</p>
               <p>Na Odboru državnega zbora Republike Slovenije za finance in monetarno politiko so
               bili podprti vsi amandmaji predlagani s strani zakonodajno-pravne službe državnega
               zbora. Amandma poslanske skupine s prvopodpisanim gospodom Potrčem pa ni bil sprejet.
               Zadevni amandma poslanske skupine Socialnih demokratov je ponovno vložen, ki pa mu
               vlada nasprotuje, zato predlagamo, da državni zbor podpre predlog zakona, kot je bil
               sprejet na matičnem delovnem telesu, seveda brez podpore amandmajev poslanske skupine
               s prvopodpisanim gospodom Potrčem.</p>
            </sp>
            <sp xml:id="SDZ4-Redna-09-2005-09-27.sp3">

               <speaker>PREDSEDNIK FRANCE CUKJATI:</speaker>

               <p>Hvala gospodu Špiletiču, državnemu sekretarju na ministrstvu za finance. Predlog
               zakona je obravnaval odbor za finance in monetarno politiko kot matično delovno telo.
               Prosim predsednika odbora, gospoda Bojana Starmana, da predstavi poročilo odbora.
               Izvolite.</p>
            </sp>
            <sp xml:id="SDZ4-Redna-09-2005-09-27.sp4">

               <speaker>BOJAN STARMAN:</speaker>

               <p>Vse skupaj prav lepo pozdravljam! Hvala za besedo, gospod predsednik. Odbor državnega
               zbora Republike Slovenije za finance in monetarno politiko je na 7. seji dne 6.9.2005
               kot matično delovno telo obravnaval predlog zakona o spremembah in dopolnitvah zakona
               o upravnih taksah, ki ga je državnemu zboru Republike Slovenije v obravnavo in
               sprejem predložila vlada Republike Slovenije. Odboru je bilo posredovano tudi mnenje
               zakonodajno-pravne službe ter amandma skupine poslancev s prvopodpisanim Miranom
               Potrčem z dne 29.6.2005 k 2. členu predloženega zakona. Seji odbora so prisostvovali
               predstavnica in predstavniki ministrstva za finance ter zakonodajno-pravne službe. V
               uvodni, dopolnilni obrazložitvi člana je predstavnik vlade poudaril, da predlagane
               zakonske rešitve ne predstavljajo večjih sprememb veljavnega zakona ter sledijo
               spremembam in dopolnitvam materialnih predpisov, ki določajo vsebino upravnih dejanj
               in dokumentov, za katere nato zakon določa višino upravnih taks. Posebej je bilo
               izpostavljeno en od namenov predloženega zakona, in sicer poskus vzpostavitve
               prijaznejšega odnosa do samostojnih podjetnikov, posameznikov, ki bodo oproščeni
               takse za dokumente in dejanja v zvezi z vpisi v poslovni register Slovenije. Vlada s
               tako predlagano rešitvijo sledi tudi pobudi Obrtne zbornice Slovenije in
               predstavnikom civilne družbe iz vrst podjetnikov.</p>
               <p>Nato smo v razpravi obravnavali tudi amandma s prvopodpisanim Miranom Potrčem. Na
               podlagi tega amandmaja bi bili poleg dokumentov in dejanj oproščenih taks, kot jih
               navaja 28. člen veljavnega zakona, predmet taksne oprostitve tudi dokumenti in
               dejanje v zvezi z registracijo najemnih pogodb ali aneksov za stanovanje ter za vpis
               in izbris najemnih pogodb ali aneksov iz registra najemnih pogodb ter pridobitev
               neprofitnih stanovanj, ki so z javnim razpisom predvidena za oddajo v najem
               prosilcem, ki glede na socialne razmere niso zavezanci za plačilo lastne udeležbe in
               varščine. Po daljši obravnavi in tudi razpravi, po kateri je bilo podano mnenje s
               strani ministrstva za finance, da je ta problematika nekje, ki bi reševala socialno
               stisko v zvezi s plačevanjem taks, dovolj dobro opredeljena v 25. členu veljavnega
               zakona v povezavi s 13. točko 28. člena istega zakona, ki določa, da dokumenti in
               dejanja za uveljavitev socialnovarstvenih pravic, da so oproščeni plačila takse,
               postavljajo dovolj široko pravno podlago za taksno oprostitev in s tem uveljavljanje
               pravic, na katere so vloženi amandma nanaša. Predstavnik vlade je v razpravi tudi
               poudaril, da velja določbe zakona o upravnih taksah v primeru, da se v praksi res ne
               izvajajo, dodatno proučiti. Vlada jih bo proučila in jih začela uveljavljati na
               način, kot je bilo v zakonskih določbah tudi prvotno načrtovano.</p>
               <p>Potem je odbor za finance sprejel vse amandmaje odbora, razen amandmaja, ki sem ga
               prej omenil in vse člene zakona, katere predlaga tudi v sprejem državnemu zboru.
               Hvala lepa.</p>
            </sp>
            <sp xml:id="SDZ4-Redna-09-2005-09-27.sp5">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Sledi predstavitev stališč poslanskih skupin. Besedo ima mag.
               Milan M. Cvikl. Izvolite.</p>
            </sp>
            <sp xml:id="SDZ4-Redna-09-2005-09-27.sp6">

               <speaker>MAG. MILAN M. CVIKL:</speaker>

               <p>Gospod predsedujoči, poslanke in poslanci, predstavniki vlade. V poslanskem klubu
               Liberalne demokracije Slovenija bomo podprli zakon o spremembah zakona o upravnih
               taksah zaradi dveh razlogov, zato, ker uvaja podporo in uveljavljanje sodobnih
               plačilnih sredstev in ker s svojimi dopolnitvami daje podporo podjetništvu v
               Sloveniji. Ob tem bi pa rad posebej poudaril, da bomo podprli tudi amandmaje
               poslanske skupine Socialnih demokratov, ki so bili najprej predstavljeni in žal
               nesprejeti na matičnem delovnem telesu in ki jih bomo, upam, danes v tej obravnavi
               vendarle podprli.</p>
               <p>Jaz moram reči, da se čudim, da je predstavnik vlade ravnokar povedal, da vlada
               predlaga državnemu zboru, da sprejme zakon samo tako, kot ga je sprejelo matično
               delovno telo, da pa vlada ponovno tudi danes pravi, da ne potrjuje amandmajev, s
               katerimi se pravzaprav v zakonu o upravnih taksah želi samo izpolniti cilje, ki si
               jih je ta ista vlada zadala v nekem svojem programu. Ti cilji so, med drugim,
               povečevanje rodnosti in tako naprej.</p>
               <p>Temu se čudimo v Liberalni demokraciji še posebej zato, ker je to rekel predstavnik
               ministrstva za finance, ki je v petek v vladno proceduro poslal zakon, ki pa govori o
               tem, da bo ne glede na to, da vsi ostali Slovenci plačujemo davek na obresti na
               sredstva, ki jih imamo, ki smo jih pridobili bodisi skozi zaslužke ali kako drugače,
               edina izjema od tega pa bodo obresti, ki so jih prejeli, ki jih prejemajo skozi
               obveznice denacionalizacijski upravičenci. Torej imamo na eni strani vlado oziroma
               ministrstvo za finance - ker vlada tega še ni sprejela, tudi državni zbor še tega ni
               sprejel - ki pravi: dajali bomo več bogatejšim, tistim, ki pa imajo probleme z
               registracijo najemnih pogodb, tistim, ki imajo probleme z pridobivanjem neprofitnih
               stanovanj, tistim, ki bi lahko seveda jih oprostili vseh upravnih taks v postopkih
               začasne odobritve izredne pomoči in podobno, tistim, pa vlada Republike Slovenije
               skozi besede predstavnika ministrstva za finance, tukaj pravi, njim pa ne bomo
               oprostili v zakonu upravnih taks teh dajatev. Mi menimo, da je to dvoličnost vlade,
               ki ni korektna, ki ni ustrezna in zato se pravzaprav ne čudim temu, da sta oba, tako
               predstavnik vlade kot predstavnik matičnega delovnega telesa govorila o podpisu, o
               amandmajih s prvopodpisanim gospodom Miranom Potrčem. Ne! Gre za amandmaje poslanske
               skupine Socialnih demokratov in to pravzaprav edinih socialnih demokratov, ki jih
               imamo v tem državnem zboru, ker seveda Socialna demokracija Slovenije s predlogi
               zakonov, kot jih predlaga, in pa s tem, da se ne podpira amandmajev, s katerimi bi
               reševali socialne težave tistih, ki so najbolj ogroženi, pač ni Socialna demokracija
               Slovenije, .../Oglašanje iz klopi./ ...</p>
            </sp>
            <sp xml:id="SDZ4-Redna-09-2005-09-27.sp7">

               <speaker>PREDSEDNIK FRANCE CUKJATI:</speaker>

               <p>Prosim, tišina.</p>
            </sp>
            <sp xml:id="SDZ4-Redna-09-2005-09-27.sp8">

               <speaker>MAG. MILAN M. CVIKL:</speaker>

               <p>... ampak bom sam seveda predlagal, če bo sprejeta .../Nerazumljivo./... tudi davčna
               zakonodaja, da se preimenujete v republikansko stranko. Hvala lepa.</p>
            </sp>
            <sp xml:id="SDZ4-Redna-09-2005-09-27.sp9">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Besedo dajem gospodu Janku Veber, ki bo govoril v imenu
               Socialnih demokratov. Izvolite.</p>
            </sp>
            <sp xml:id="SDZ4-Redna-09-2005-09-27.sp10">

               <speaker>JANKO VEBER:</speaker>

               <p>Hvala za besedo in lep dober dan v imenu Socialnih demokratov. Predlog sprememb in
               dopolnitev...</p>
            </sp>
            <sp xml:id="SDZ4-Redna-09-2005-09-27.sp11">

               <speaker>PREDSEDNIK FRANCE CUKJATI:</speaker>

               <p>Prosim mir...</p>
            </sp>
            <sp xml:id="SDZ4-Redna-09-2005-09-27.sp12">

               <speaker>JANKO VEBER:</speaker>

               <p>... zakona o upravnih taksah govori že v svojem uvodu, da je temeljni cilj predloga
               sprememb in dopolnitev doseči večjo enotnost med različnimi pravnimi predpisi. Tako
               se ta sprememba zakona dotika zakona o zemljiški knjigi, zakona o eksplozivih, zakona
               o industrijski lastniki, starševskem varstvu, zakona o vinu; skratka, cela vrsta
               predpisov, ki so bili v zadnjem obdobju sprejeti. Tukaj pogrešamo stanovanjsko
               področje, ki je bilo ravno tako deležno sprememb s sprejemom novega zakona, ne
               zasledimo pa, da bi predlog sprememb in dopolnitev zakona o upravnih taksah sledil
               stanovanjski zakon in poskušal urediti in uskladiti tudi ta predpis v postopkih za
               izdajo upravnih taks. Zato je naš predlog, da se v predlog sprememb in dopolnitev
               zakona o upravnih taksah vnese tudi upoštevanje stanovanjskega zakona. Za kaj gre?
               Eno od področij, ki jih ureja stanovanjski zakon, je tudi ustanavljanje stanovanjskih
               skladov in občine so ustanovile javne stanovanjske sklade na osnovi zakona o javnih
               skladih in tudi predpisih stanovanjskega zakona. Na ta način so prenesli izvrševanje
               dela svojih izvirnih pristojnosti na javne stanovanjske sklade in v zvezi s tem
               seveda tudi bi morali slediti zakonskim nalogam glede oprostitve plačila upravnih
               taks. Sam trenutno veljavni zakona o upravnih taksah govori o tem, da je država in
               občina oproščena plačila upravnih taks, ne govori pa o tem, da so tudi stanovanjski
               skladi lahko oproščeni plačila upravnih taks. Za reševanje prav konkretnih težav in
               problemov in rešitev ne nazadnje, ki nastajajo pri reševanju stanovanjskih problemov,
               se v praksi srečujemo s tem, da se izdajajo dokumenti v zvezi z registracijami
               najemnih pogodb ali aneksov za stanovanja ter za vpis ali izbris najemnih pogodb ali
               aneksov iz registra najemnih pogodb. Tega določila v sedanjem zakonu o upravnih
               taksah ne bomo nikjer zasledili, da je že upoštevano ali kaj podobnega. Tudi
               naslednji predlog, dokumenti in dejanja v postopku pridobitev neprofitnih stanovanj,
               ki so z javnim razpisom predvidena za oddajo v najem prosilcem, ki glede na socialne
               razmere niso zavezanci za plačilo lastne udeležbe in varščine. Tudi ta točka ni
               nikjer zabeležena v zakonu o upravnih taksah. In tudi dokumenti in dejanja v postopku
               začasne odobritve izredne pomoči pri uporabi stanovanja oziroma preselitve najemnika
               v drugo stanovanje v primeru, če izjemne okoliščine kažejo na dolgotrajno nezmožnost
               plačevanja najemnine in drugih stroškov, ki se plačujejo poleg najemnine.</p>
               <p>Naj vas spomnim, da smo tudi v kratkem v Sloveniji imeli kar zahtevne razmere glede
               naravnih nesreč in pri postopkih, ki jih je potrebno peljati glede pomoči pri uporabi
               stanovanja oziroma preselitve najemnika obremenjujemo takšne prosilce tudi z
               upravnimi taksami. In sedanji veljavni zakoni in tudi ta predlog sprememb ne rešuje
               tega problema. Zato predlagamo, da se ta točka dodatno uvrsti kot točka, za katero se
               ne plačuje upravna taksa.</p>
               <p>Ne nazadnje tudi dokumenti in dejanja za uveljavitev pravice do subvencionirane
               najemnine. Mogoče se lahko res zasledi v tem zakonu, da je že pravna podlaga za to,
               da se ne plačuje taksa za subvencioniranje najemnine, ampak vendarle, mislim, da ni,
               in prepričani smo v poslanski skupini Socialnih demokratov, da lahko zelo mirno
               zapišemo tudi to določilo v zakonu o upravnih taksah, da so oproščeni plačila
               upravnih taks tisti, ki uveljavljajo pravico do subvencioniranja najemnine. Menimo,
               da bi tako dopolnjen zakon se resnično približal svojemu osnovnemu cilju, ki je bil
               tudi zapisan v uvodni obrazložitvi predlagatelja, in predlagam, da te dopolnitve, ki
               smo jih posredovali, sprejmete. Hvala.</p>
            </sp>
            <sp xml:id="SDZ4-Redna-09-2005-09-27.sp13">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Gospod Ciril Testen bo predstavil stališče poslanske skupine
               Nove Slovenije. Prosim.</p>
            </sp>
            <sp xml:id="SDZ4-Redna-09-2005-09-27.sp14">

               <speaker>CIRIL TESTEN:</speaker>

               <p>Hvala za besedo, spoštovani predsednik parlamenta. Predstavniki vlade, poslanke in
               poslanci! Poslanska skupina Nove Slovenije podpira spremembe in dopolnitve zakona o
               upravnih taksah in podpira tudi vse amandmaje, ki so bili na odboru za finance in
               monetarno politiko sprejeti.</p>
               <p>Zakon o upravnih taksah ureja plačevanje upravnih taks pri upravnih organih in
               nosilcih javnih pooblastil v upravnih in drugih javnopravnih zadevah. Cilj
               predlaganih sprememb zakona so doseči večjo enotnost med različnimi predpisi tako
               zakon o zemljiški knjigi, zakon o nadzoru državne meje, zakon o eksplozivih, zakon o
               industrijskih lastnini in še nekateri drugi zakoni. Nekatere nove takse so na novo
               uvedene zaradi spremenjenih pogojev notranjega in zunanjega trga po vstopu Slovenije
               v EU. Sprememba zakona je nujna tudi zaradi poenostavitve plačevanja upravnih taks z
               elektronskim denarjem, to je možno in z zakonom predpisano ne glede na to, kakšno
               plačilo je določeno v taksni tarifi. Zakonodajalec gre tudi v korak s časom, saj
               uvaja tudi elektronsko obliko zemljiške knjige. Predlagane spremembe so nedvomno nov
               doprinos k prijaznejši javni upravi za državljane, saj prinašajo številne oprostitve,
               nekatera znižanja, uskladitve z realnimi stroški in tudi nekatere nove takse,
               povezane z vstopom Slovenije v Evropsko unijo.</p>
               <p>Po našem mnenju je zelo pomembno, da so samostojni podjetniki za vpis in izbris iz
               poslovnega registra oproščeni plačila upravne takse. Pomembno je tudi, da so
               oproščeni taks podatki, ki se zbirajo s področja kmetijstva za vpis ali izbris iz
               obveznih zbirk podatkov. Poleg zgoraj navedenih so pravne takse oproščeni še
               dokumenti v zvezi z zavarovanjem za starševsko varstvo, sklepi, s katerimi se odloči
               o pravicah znotraj postopka, za potrdilo o dokončnosti in potrdilo o pravnomočnosti,
               vizumi za diplomatski potni list in obnavljanje vpisa v register zastopnikom na
               področju pravic intelektualne lastnine. Znižan je elektronski izpisek iz zemljiške
               knjige, zvišanje pa opravljanje strokovnega izpita in izpita za patentnega zastopnika
               oziroma zastopnika za modele in znamke. Treba je povedati, da teh zastopnikov in teh
               strokovnih izpitov je zelo malo, zato bistveno to ne vpliva, to je usklajeno s samo
               stroški, ker so ti izpiti in obseg teh izpitov bistveno zahtevnejši, kot so bili v
               začetku.</p>
               <p>Skratka, poslanska skupina Nove Slovenije bo predlog zakona o spremembah in
               dopolnitvah zakona o upravnih taksah podprla, skupaj z amandmaji matičnega odbora,
               ker menimo, da je dober in bo prispeval k boljši javni upravi. Mogoče bi bilo še
               dodati to, da se ne strinjamo z amandmaji poslanke skupine SD, kar pa pričakujem, da
               bo kasneje, ko bomo amandma obravnavali, nekoliko več debate. Hvala lepa.</p>
            </sp>
            <sp xml:id="SDZ4-Redna-09-2005-09-27.sp15">

               <speaker>PREDSEDNIK FRANCE CUKJATI:</speaker>

               <p>Hvala gospodu Testenu. Gospod Josip Bajc bo predstavil stališče poslanske skupine
               Slovenske ljudske stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp16">

               <speaker>JOSIP BAJC:</speaker>

               <p>Hvala gospod predsednik. Kolegice in kolegi, predstavniki vlade. Poslanska skupina
               Slovenske ljudske stranke bo podprla predlog zakona o spremembah in dopolnitvah
               zakona o upravnih taksah v drugi obravnavi iz dveh preprostih razlogov - da bom
               kratek - gre za rešitve, ki uvajajo nov način možnosti plačevanja, kot so že
               predhodni kolegi to omenili. In drugič, gre za bolj prijazen odnos države do
               državljanov, ko nastopajo v raznih upravnih postopkih, s tem da za nekatere uradne
               evidence, ki jih vodijo državni organi, ne bo potrebno v prihodnje plačevati upravne
               takse. In pozdravljamo takšen način reševanja zadev, kot jih je predlagala vlada s
               temi dopolnitvami zakona, pri čemer pa predlagamo vladi, da prouči celoten zakon o
               upravnih taksah in eventualno glede na problematiko, ki se je pojavljala ob obravnavi
               tega zakona o spremembah in dopolnitvah zakona o upravnih taksah, kot tudi vprašanja,
               ki se pojavljajo v vsakdanjem življenju, in eventualno pripravi celovito spremembo in
               dopolnitev zakona o upravnih taksah. In ker so mogoče tudi nekatere druge stvari, ki
               v temu trenutku mogoče niso bile izpostavljene, pa so problematične zaradi visokih
               upravnih taks v upravnih postopkih državnih organov.</p>
            </sp>
            <sp xml:id="SDZ4-Redna-09-2005-09-27.sp17">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Gospod Bogdan Barovič bo predstavil stališče poslanske skupine
               Slovenske nacionalne stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp18">

               <speaker>BOGDAN BAROVIČ:</speaker>

               <p>Hvala lepa, gospod predsednik. Spoštovane kolegice, kolegi! V poslanski skupini
               Slovenske nacionalne stranke predlogu zakona o spremembah in dopolnitvah zakona o
               upravnih taksah ne bomo nasprotovali. Predlog zakona daje nove možnosti glede na
               sodoben način plačevanja in seveda posredno ponuja pomoč tudi podjetnikom. Vseeno pa
               bi prosil vse tiste, ki mogoče že imajo izdelana stališča o amandmaju k predlogu
               zakona, ki ga je vložil prvopodpisani gospod Miran Potrč, da naj razmislijo o svojem
               nasprotovanju. Ta amandma je dober. Dober je, to morajo vedeti tisti, ki so bili ali
               so, še posebej v zadnjem času, tudi župani. Moram vam povedati ob tem stališču lastno
               izkušnjo, ko smo celo iz uradnih vladnih služb dobili pisno navodilo, zahtevo, da
               morajo tudi tisti prosilci - predvsem govorim o točki 31 in 32 v tem amandmaju, ki je
               ali pa bo mogoče sestavni del zakona - da morajo vsi, tudi prosilci za neprofitna
               stanovanja, plačevati takse, nakar se je zgodilo, da je bilo med 64 prosilci 40 ali
               pa še več zavrnjenih - vseeno so morali plačati takso. Ko smo se mi na vladne službe
               pritožili oziroma vprašali za tolmačenje smo dobili odgovor: ne tič ne miš. Je treba
               plačati takso, ni treba plačati takse, mislimo, da bi morali plačati takso, mislimo,
               da je vseeno, če je ne plačajo. Temu se reče po domače nered. In ta nered je očitno
               bil ugotovljen, vsaj po tem, kar imam jaz podatke, tudi na matičnem odboru. Pri točki
               31 in 32 tega amandmaja predlagam, kolegice in kolegi, razmišljajmo skupaj in
               razmišljajmo pametno in naredimo nek red. In mislim, da je predlagan red v teh točkah
               zadosti dober, zadosti izdelan in da ne prinaša nobenih finančnih posledic. Dejansko
               je ta trenutek vsaj na tem področju, torej na področju plačevanja taks za neprofitna
               stanovanja in na nekaterih socialnih segmentih - dejansko, iz prakse vam zagotavljam
               - nered. In karkoli storiš, te lahko nekdo obsodi, da si delal v nasprotju s takšnim
               ali drugačnim zakonom, pa tudi če dokažeš s papirji, da temu ni tako, da še celo
               vladne službe, ni važno katere, prejšnje, sedanje ne vedo, kaj storiti.</p>
               <p>V Slovenski nacionalni stranki bomo amandma podprli in tudi predlagamo, da bi bil ta
               amandma vreden malo več razprave in malo več pozornosti. Zato še enkrat prosim vse,
               da razmislimo življenjsko in ne razmišljamo vsaj v tem delu politično.</p>
            </sp>
            <sp xml:id="SDZ4-Redna-09-2005-09-27.sp19">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Gospod Vili Rezman bo predstavil stališče poslanske skupine
               Demokratične stranke upokojencev. Izvolite.</p>
            </sp>
            <sp xml:id="SDZ4-Redna-09-2005-09-27.sp20">

               <speaker>VILI REZMAN:</speaker>

               <p>Hvala lepa. Lep pozdrav, voščim vsem! Upravni postopki in upravni akti povzročajo
               določene stroške in vlada se je odločila, da nam na tem področju predlaga nekaj
               sprememb. Gre za spremembe, ki jih bomo najbrž vsi podprli, bodisi da gre za drugačen
               način plačevanja, možnost drugačnega načina plačevanja, bodisi da gre za to, da se
               nekatere obveznosti opuščajo, ali pa se uvajajo nova plačila za posamične
               storitve.</p>
               <p>V poslanski skupini DeSUS smo dogovorjeni, da podpremo ta zakon zato, ker predvsem
               prinaša pozitivne efekte za uporabnike tako za posameznike kot za določene
               gospodarske subjekte.</p>
               <p>Radi bi pa na nekatere stvari tudi opozorili. Gre za to, da mi tudi sodimo, da je
               treba podpreti amandma, ki je bil predložen s strani Socialnih demokratov, iz zelo
               preprostega razloga, zato ker se nekatere navedene predlagane oprostitve sicer že
               zdaj realizirajo - tako se ne plačuje taksa za pridobitev neprofitnega stanovanja,
               kakor se ne plačuje subvencija za neprofitno stanovanje, kakor se ne plačujejo
               nekatere izredne pomoči, se pa plačuje registracija pogodb pri upravnih enotah.
               Vendar je to napačno deklarirati kot socialni ukrepi, kajti to plačilo takse
               plačujejo lastniki in ne socialni oziroma neprofitni upravičenci. Zato sodimo, da je
               prav, če bi se to podprlo, dasiravno so predstavniki vlade na odboru tudi že povedali
               in v poročilu piše, da je to na posamičnih področjih podvajanje. Ampak, če se res v
               praksi dogaja, da se zaračunavajo takšne storitve, pa se ne bi smele, potem ni nič
               narobe, če tudi v tem zakonu o upravnih taksah postavimo jasne meje, kaj ja in kaj ne
               s taksami obremenjevati. Zagotovo pa bi bilo vsaj primerno, da bi oprostili lastnike
               stanovanj plačila takse, kajti gre za neke vrste pridobitno dejavnost, kakor
               oproščamo posamične kmetijske ali druge gospodarske subjekte, s.p. v tem predlogu pri
               njihovi dejavnosti.</p>
               <p>Je pa še nekaj drugih stvari, na katere bi radi opozorili. Prvič, zelo na kratko,
               morebiti ni najbolje, da se opuščajo takse na pritožbe, to je samo še dodaten
               stimulans, da bo pritožb, tudi neupravičenih, tudi takšnih, ki so v smislu nagajanja,
               vlaganih lahko še več. Sodimo, da bi lahko bile tudi višje ovrednotene storitve za
               pridobitev lokacijskih informacij na področju gradnje objektov. Prav tako sodimo, da
               bi lahko bile nekoliko višje točke za plačilo takse v zvezi z usposabljanjem za
               ravnanje z eksplozivi, in prepričani smo, da je napačno razmerje delitve takse med
               državo in občinami, kajti te postopke in stroške s tem vodijo in nosijo občine,
               delitveno razmerje je pa 70:30 v korist države. Morebiti bo kakšen drug zakon še
               prava priložnost, da to razmerje spremenimo. Tisto, kar bomo lahko spremenili
               morebiti že pri zakonu o financiranju občin, ko ga bomo obravnavali čez kakšen dan,
               pa je tudi možnost, da povemo, da je napak, da se te takse, ki so povračilo stroškov,
               obračunavajo tako, da se občinam ustrezno zmanjša finančna izravnava - tistim, ki
               seveda finančno izravnavo imajo.</p>
               <p>Pa še zadnji pomislek, nimamo varovalke pri plačilu takse proti nekaterim zlorabam.
               Namreč, nekateri uslužbenci posamičnih podjetij lahko preko naročil podjetij
               pridobivajo informacije, zlasti za lokacijske informacije gre, ki so pravzaprav
               njihove osebne želje oziroma njihovi osebni interesi. Nimamo vpogleda v to, nimamo
               možnosti, da bi preverili, ali so tiste vloge resnično vloge v korist podjetja ali
               posamičnega člana tega podjetja.</p>
               <p>Poslanska skupina bo torej podprla, DeSUS-ova, bo podprla ta zakona, podpiramo pa
               tudi intenco amandmaja Socialne demokracije.</p>
            </sp>
            <sp xml:id="SDZ4-Redna-09-2005-09-27.sp21">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Bojan Starman bo predstavil stališče poslanske skupine
               Slovenske demokratske stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp22">

               <speaker>BOJAN STARMAN:</speaker>

               <p>Hvala lepa, gospod predsednik. Slovenska demokratska stranka bo navedene spremembe
               zakona o taksah podprla, kakor tudi amandmaje, ki so bili sprejeti na odboru.</p>
               <p>Ne bi ponavljal, vendar kljub temu je razlog za to, da bomo to podprli, predvsem v
               tem, ker zakon želi doseči večjo enotnost med različnimi pravnimi predpisi. Nadalje
               pa vnaša nekatere novosti, ki jih je tudi nujno potrebno vpeljati v naš zakon o
               taksah. Predvsem gre tukaj za spremembo 8. člena zakona, s katerim se omogoči plačila
               tudi s sodobnimi plačilnimi sredstvi. Z dopolnitvijo 1.a v 28. členu se bo za
               samostojnega podjetnika posameznika določila oprostitev za dokumente in dejanja v
               zvezi z vpisom in spremembo v poslovni registre Slovenije in izpisom iz poslovnega
               registra Slovenije. Z novo 29. točko se bo določila oprostitev za vlogo, za vpis ali
               izbris iz obveznih zbirk podatkov na podlagi predpisov, ki urejajo kmetijstvo, vino
               in druge proizvode iz grozdja in vina, veterino, živinorejo, morsko ribištvo,
               semenski material kmetijskih rastlin in zdravstveno varstvo rastlin, ter odločbe
               oziroma poročilo iz obveznih zbirk podatkov.</p>
               <p>Prav tako se bo s spremembo in dopolnitvijo uveljavila nova tarifna številka 4a. za
               izpisek iz elektronske zemljiške knjige. S to dopolnitvijo bo podana pravna podlaga
               upravnih organom, da zaračunavajo upravno takso kot izpisek iz elektronske zemljiške
               knjige. Pozdravljamo novosti, ki jim je potrebno tudi najti pravne podlage, da se
               ustrezno zaračunajo. Prav tako je treba omeniti, da se v nekaterih primerih določajo
               in definirajo tudi oprostila, kdaj se ta taksa ne plača. Omenil bi na primer, da je
               vizum za diplomatski potni list takse prost. Z dopolnitvijo in spremembo tarifne
               številke 66. se na novo določi upravna taksa za potrdilo o prenosni pravici in
               potrdilo iz registra pravic, katerih obveznost za plačilo izhaja iz zakona o
               industrijski lastnini.</p>
               <p>Mi smo tudi razpravljali in se poskušali opredeliti do amandmaja socialdemokratov k
               predloženemu zakonu. Načelno podpiramo, da so v primerih socialnih stisk oproščeni
               pri stanovanjskem prometu taks ljudje, ki bi jih morali plačati, vendar mislimo in
               smatramo, da je bilo tolmačenje vlade na odboru, da je to ustrezno urejeno, da se
               mogoče samo ne izvaja, mislimo, da je potem nepotrebno, da se tudi ta amandma dodatno
               sprejme, zato ga ne podpiramo. Hvala lepa.</p>
            </sp>
            <sp xml:id="SDZ4-Redna-09-2005-09-27.sp23">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Končali smo s predstavitvijo stališč poslanskih skupin in
               prehajamo na razpravo o členu in vloženem amandmaju, ki jo bomo vodili na podlagi
               pregleda amandmaja z dne 23.9.2005. V razpravo dajem 2. člen in amandma poslanske
               skupine Socialnih demokratov. Kdo želi besedo? Gospod Veber, gospa Pečanova, gospod
               Mikolič. Gospod Veber, izvolite, imate besedo.</p>
            </sp>
            <sp xml:id="SDZ4-Redna-09-2005-09-27.sp24">

               <speaker>JANKO VEBER:</speaker>

               <p>Hvala za besedo. Rad bi še dodatno utemeljil amandma, ki smo ga vložili k zakonu o
               upravnih taksah. Ugotavljamo, da v 28. členu že govori 3. točka o tem, da spisi in
               dejanja v postopku za pridobitev dokaza o slabih premoženjskih razmerah kot podlaga
               za priznanje taksne oprostitve je očitno nek postopek, ki je dorečen in ga potrebuješ
               še za to, da potem lahko uveljavljaš taksno oprostitev pri posameznih segmentih ali
               vprašanjih, ki jih ureja posamezen zakon. Ugotavljamo, da je potrebno navesti tudi v
               zakonu o upravnih taksah stanovanjsko področje. Stanovanjsko področje ni navedeno v
               tem spisku in naš amandma to uvaja. Na podlagi potrdil, ki jih lahko pridobiš za
               priznanje taksne oprostitev, seveda na podlagi tega potrdila potem uveljavljaš taksno
               oprostitev tudi pri vprašanjih, ki so navedena v našem amandmaju in se nanašajo na
               stanovanjsko področje. Tukaj gre predvsem za 31., 32. in 33. točko, ko govorimo o
               postopku za pridobitev neprofitnega stanovanja, potem za začasno odobritev izredne
               pomoči pri uporabo stanovanja oziroma preselitve najemnika v drugo stanovanje ter pri
               dokumentih, ko uveljavljaš pravico do subvencioniranja najemnin. Ne moremo, bom
               rekel, slediti trditvam, da je vse že dogovorjeno in rešeno s točko, ki govori o tem,
               spisi in dejanja za uveljavitev socialnovarstvenih pravic. V kolikor bi uporabljali
               tudi za vsa ostala področja to 13. točko 28. člena, potem bi celo vrsto taksnih
               upravičencev morali oprostiti in reči, da ta rešuje že to generalno za vse in ni
               potrebno precizneje definirati nobenega drugega postopka oziroma spisa, za katerega
               si upravičen plačila takse. Samo za primerjavo lahko izpostavim, da že danes piše v
               tem členu "spisi in dejanja v zvezi z uveljavljanjem pravic do družinskih prejemkov".
               Tudi to bi lahko smatrali potem, da gre za socialnovarstveno pravico in ni potrebno
               dodatno pisati več v ta 28. člen.</p>
               <p>Torej, izrecno poudarjam, da manjkajo določbe stanovanjskega zakona in veliko jasneje
               in enostavneje je peljati postopke, če so ti zelo jasno zapisani kot področje, za
               katero se oprosti plačilo upravnih taks, in predlagamo, da za vse te štiri točke, ki
               so tukaj navedene, da državni zbor sprejme odločitev, da se to tudi v zakon o
               upravnih taksah zapiše. Hvala.</p>
            </sp>
            <sp xml:id="SDZ4-Redna-09-2005-09-27.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Besedo ima gospa Pečanova. Izvolite.</p>
            </sp>
            <sp xml:id="SDZ4-Redna-09-2005-09-27.sp26">

               <speaker>BREDA PEČAN:</speaker>

               <p>Hvala lepa in dober dan vsem kolegicami in kolegom poslancem in seveda gospodu
               predsedniku. Rada bi tudi s svojega stališča pojasnila, zakaj menim, da je potrebno
               ta amandma sprejeti, in prosim tudi kolege poslanke in poslance, da vendarle
               razmislijo, da tukaj ne gre za posebno veliko zmanjšanje prihodkov niti države niti
               občine. Treba je vedeti, da so te takse tako ali tako občinske upravne takse in da je
               v primeru, ko je oproščen plačila upravne takse za vlogo za dodelitev stanovanja, za
               katerega je prosilec upravičenec do subvencije, se pravi, da dobiva iz občinskega
               proračuna kasneje, v kolikor stanovanje dobi, tudi subvencijo za plačilo najemnine za
               to stanovanje. Nesmiselno je, da ta ista občina, ki bo kasneje leta in leta v
               proračunu zagotavljala sredstva za subvencioniranje teh stanarin, ker so ljudje, ki
               niso finančno zmožni plačevati polne neprofitne najemnine, da istočasno od takšnega
               prosilca zahteva, da plača upravno takso takrat, ko vlaga vlogo za dodelitev
               neprofitnega stanovanja, ki smo mu nekoč rekli socialno stanovanje. Menim, da so
               sedaj subvencije za najemnine tako visoke, dovolj visoke, da lahko marsikateri
               človek, ki do sedaj niti ni mogel pravzaprav zaprositi za neprofitno stanovanje,
               sedaj lahko do tega pride, se pravi omogočimo mu z oprostitvijo plačila upravne takse
               vsaj to, da bo lahko tudi vlogo dal takrat, ko bo razpis v posamezni občini.</p>
               <p>Menim, da s takšno potezo tudi, bomo rekla, razpletamo nekatere probleme, ki se
               pojavljajo, izkušnjo imamo, zdaj pred kratkim smo imeli tudi pri nas en tak razpis in
               dejansko strošek za plačilo upravne takse in tudi stroškov samega postopka, ker je po
               navadi to kombinirano, je kar visok in marsikateri prosilec ima velike težave pri
               zbiranju teh sredstev. Predlagam, da bi ta amandma vendarle sprejeli. Hvala.</p>
            </sp>
            <sp xml:id="SDZ4-Redna-09-2005-09-27.sp27">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Besedo ima gospod Mikolič.</p>
            </sp>
            <sp xml:id="SDZ4-Redna-09-2005-09-27.sp28">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni! Glede amandmaja, ki ga je vložila poslanska
               skupina Socialnih demokratov in predvsem glede njihove obrazložitve, bi rad povedal,
               da je neumestna primerjava plačila upravne takse med samostojnim podjetnikov, vpis v
               ta poslovni register in kar sedanji zakon ukinja in glede plačila takse za
               registracijo najemnih pogodb. Še bolj se mi pa zdi neumesten argument, da bo to
               pripeljalo do tega, da bo več lastnikov se odločilo registrirati najemne pogodbe.
               Lahko se sedaj vprašam, kaj pa pravzaprav potem delajo ustrezne inšpekcijske službe
               glede tega in se mi zdi ta argument, da pa res ne vzdrži. Druga zadeva je, vsi vemo
               glede višine teh najemnin. In v Novi Sloveniji oziroma jaz ta predlog ne bom
               podprl.</p>
               <p>Glede plačila lastne udeležbe in varščine. Marsikaj smo slišali, ampak vemo, da
               občine, lokalne skupnosti določajo po stanovanjskem zakonu oziroma o pravilniku
               cenzus oziroma ta višina ni linearna in pravzaprav bi se lahko zgodilo, da nekdo, ki
               je upravičen do tega, da se mu oprosti lastna udeležba, in tisti, ki bo plačal, da je
               pravzaprav za nekaj tolarjev razlike. In nekdo bo potem takso plačal, nekdo pa ne bo
               plačal. Smatram, da je rešitev trenutno v redu.</p>
               <p>Kar se tiče subvencioniranja najemnine, to, kar je bilo rečeno, lokalne skupnosti pri
               vlogah za subvencije naj zaračunavajo takso, ker je to rešeno v 13. točki 28. člena
               zakona o upravnih taksah. Tu smo dobili tudi tolmačenje vse lokalne skupnosti in jaz
               sem presenečen, da nekateri zaračunavajo in nekateri ne zaračunavajo. Pravzaprav
               lokalne skupnosti smo to dobile v vednost marca letošnje leto.</p>
               <p>Drugo, kar me preseneča, kar je bilo prej rečeno, ravno glede tega, kar sem prej
               povedal, glede plačila lastne udeležbe in varščine, da ni upravnih taks. Glede na
               sedanji zakon se tu plačuje upravna taksa, kar je - mislim, da je eden prej rekel, da
               tega lokalne skupnosti ne zaračunavajo. Pa še eno pojasnilo. Ta upravna taksa je v
               primerni porabi lokalnih skupnosti, tako da se zaračunava v sklopu primerne porabe in
               pravzaprav tudi, ali bo te takse več ali manj, od tega je odvisna finančna izravnava
               s strani ministrstva za finance. Sam amandmaja ne bom podprl in tudi v poslanski
               skupini Nova Slovenija amandmaja ne bomo podprli. Hvala.</p>
            </sp>
            <sp xml:id="SDZ4-Redna-09-2005-09-27.sp29">

               <speaker>PREDSEDNIK FRANCE CUKJATI:</speaker>

               <p>Hvala gospodu Mikoliču. Želi še kdo razpravljati? Gospod Cvikl, izvolite.</p>
            </sp>
            <sp xml:id="SDZ4-Redna-09-2005-09-27.sp30">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Jaz sem že prej povedal, da bomo ta amandma podprli.
               Ta amandma bomo podprli, tako kot druge, predvsem zato, ker seveda želijo na podoben
               način, kot predlagate pri podjetnikih, pravzaprav narediti to, da bomo na področju
               najemnih pogodb, na področju upravljanja s stanovanji prišli na tisto, kar bo tudi v
               Sloveniji slej ko prej normalna praksa. In normalna praksa bo, da bo, ne več 90%
               družin z lastnimi stanovanji, ampak bodo, predvsem mlajše družine v veliki meri
               živele v najemnih stanovanjih. In tisti, ki se je malo ukvarjal z oddajanjem
               stanovanj, ve, da je danes upravna taksa približno polovico mesečne subvencije, ki jo
               dajemo študentom za to, da v Ljubljani lažje pridobijo stanovanja pri zasebnikih. Iz
               tega zornega kota je seveda smiselno pri zakonu o upravnih taksah, če se je vlada
               odločila, da bo to podprla, da bo to naredila za samostojne podjetnike, podobno tudi
               narediti tudi za registracijo najemnih pogodb, aneksov stanovanj. Pri tem ne gre samo
               za to vprašanje, da država to potrebuje zaradi podatkov o tem, zaradi javnega
               interesa, ampak gre predvsem za to, da bomo postopoma v Sloveniji na stanovanjskem
               področju prišli v situacijo, ko bomo imeli ponudnike, graditelje stanovanj za
               oddajanje in kadar hočete to normalizirati, potem morate postopke ob vsem tem
               poenostaviti. In med te postopke seveda tudi potem spada to, ali se bodo ali se ne
               bodo plačevale upravne takse.</p>
               <p>In samo še misel na tisto, kar je bilo prej povedano, ker bomo potem tudi v
               nadaljevanju. Podobno velja tudi za druge te amandmaje. Ti amandmaji namreč - oziroma
               druge člene, ti govorijo samo o tem, da če res želimo v Sloveniji uresničiti to, kar
               bi bilo dobro, nekateri so si to celo zapisali v svojo koalicijsko pogodbo, potem
               naredimo korake, ki bodo omogočali, da bo reševanje stanovanjskega problema, ne samo
               v smislu nakupa stanovanja, ampak v smislu zagotovitve legalnega najema čim bolj
               poenostavljeno. Zato podpiramo, seveda, amandma poslanske skupine Socialnih
               demokratov.</p>
            </sp>
            <sp xml:id="SDZ4-Redna-09-2005-09-27.sp31">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Še kdo? Gospod Potrč, izvolite.</p>
            </sp>
            <sp xml:id="SDZ4-Redna-09-2005-09-27.sp32">

               <speaker>MIRAN POTRČ:</speaker>

               <p>Hvala lepa. Ob vseh izrečenih argumentih bi še enkrat poprosil za pozornost in
               podporo amandmaju. Tam, kjer gre za nejasnosti, in mi smo pred meseci že pošiljali
               poslanska vprašanja ministru za okolje prostor, ki je sodeloval tudi z ministrstvom
               za finance in pojasnjena so bila zelo različna stališča, da bi v praksi naj bilo
               tako, da pa se tolmači tudi drugače. Skratka, gre za nejasnosti, ki so povezane s
               socialnim položajem, povezanim s stanovanji. In v tem primerih, če gre za nejasnosti,
               je po mojem res boljše tudi v tem zakonu urediti to možnost, ne pa pričakovati, da
               bodo ene občine urejale na ta ali na drugi način.</p>
               <p>Kar pa zadeva najemnih pogodb. Poglejte, mi smo izhajali iz logike, da bo v primeru
               najemnih pogodb in plačevanja takse v vsakem primeru najemodajalec takso prevalil na
               najemnika in jo bo plačal najemnik in s tem bodo najemnine višje. In drugo, da ob
               tem, ko imamo - jaz soglašam, da bi bil dober večji red in kje so inšpekcijske
               službe, samo bodimo iskreni pa si poglejmo v oči, kot se včasih reče, koliko res
               upamo garantirati, da je najemnih pogodb prijavljenih in da se davki plačujejo.
               Najbrž vemo vsi, da relativno malo in bi oprostitev te takse bila tudi stimulacija,
               da bi se na tem področju ustvaril potreben red in zagotovilo evidentiranje teh
               najemnih pogodb. V tem pogledu se nam zdi tudi predlog ustrezen in pričakujemo, da
               boste o njem razmislili in ga podprli. Hvala.</p>
            </sp>
            <sp xml:id="SDZ4-Redna-09-2005-09-27.sp33">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Izvolite, gospa Dolinar.</p>
            </sp>
            <sp xml:id="SDZ4-Redna-09-2005-09-27.sp34">

               <speaker>MOJCA KUCLER DOLINAR:</speaker>

               <p>Hvala lepa. Jaz bi rada samo potrdila to, kar je že moj poslanski kolega navedel, da
               ne morem podpreti amandmaja, predvsem pa se mi zdijo nekako nelogične zadnje navedbe
               predlagatelja, češ da bomo oziroma če ne bomo izglasovali vašega amandmaja, prevalili
               višino takse v okvir in višanje najemnine. Zdaj, verjetno je vsem jasno, da se taksa
               plača enkrat, najemnina se plačuje, na primer mesečno 60.000 - majhno stanovanje v
               Ljubljani. Taksa 4.000 - enkratno. Torej, mislim, da je ta argument popolnoma
               nesmiseln in smešen v zvezi z utemeljevanjem tega vašega amandmaja. Hvala.</p>
            </sp>
            <sp xml:id="SDZ4-Redna-09-2005-09-27.sp35">

               <speaker>PREDSEDNIK FRANCE CUKJATI:</speaker>

               <p> Hvala gospe Kucler Dolinar. Želi še kdo razpravljati? Izvolite, gospod Cvikl.</p>
            </sp>
            <sp xml:id="SDZ4-Redna-09-2005-09-27.sp36">

               <speaker>MAG. MILAN M. CVIKL:</speaker>

               <p>Bom še jaz dva podatka povedal. 10.000 subvencija študentom, 4.000 taksa, 40% enkrat
               na leto. Veliko ljudi se ne odloča, da bi sprejelo študente, ki imajo subvencijo.
            </p>
            </sp>
            <sp xml:id="SDZ4-Redna-09-2005-09-27.sp37">

               <speaker>PREDSEDNIK FRANCE CUKJATI:</speaker>

               <p> Hvala gospodu Cviklu. Gospa Pečanova.</p>
            </sp>
            <sp xml:id="SDZ4-Redna-09-2005-09-27.sp38">

               <speaker>BREDA PEČAN:</speaker>

               <p>Tudi jaz bi rada rekla, da kadar je treba plačati 4.000 tolarjev, pa nimaš 60.000
               tolarjev, da bi plačal prvo najemnino, in če si poleg tega evidentiran in potrjen
               prosilec za stanovanje za najemnino, tudi če sklepaš najemno pogodbo z lastnikom
               stanovanja, občina plačuje subvencijo, to je treba vedeti. Občina ne lahko, mora
               plačati subvencijo, v kolikor se pojavi najemnik, ki ima pravico do subvencije in ima
               sklenjeno in registrirano najemno pogodbo z zasebnim najemodajalcem stanovanja. Se
               pravi, da ta najemnik, tudi pri njih se dogaja, da kar enkrat letno sklepajo te
               pogodbe, zaradi tega, ker se pač morajo letno seliti iz stanovanja v stanovanje.
               Takih prosilcev imamo, če vam kar primer povem. V Izoli jih je bilo 177 od 199 takih,
               ki bi v primeru, če bodo še ostali v najemniških zasebnih stanovanjih, bodo pri vsaki
               registraciji pogodbe - in vsako leto menjavajo stanovanje, vam moram povedati. Tako
               pač je, iz enega v drugo, v tretje, v deseto stanovanje. Tako je nemogoče dobiti
               stalno prebivališče in ostajajo na ne vem kakšnih stalnih bivališčih. Zato menim, da
               ljudem, ki s tako težavo plačujejo najemnino, tudi 4.000 tolarjev nekaj pomeni. Vam
               pač ne pomeni nič.</p>
            </sp>
            <sp xml:id="SDZ4-Redna-09-2005-09-27.sp39">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Želi še kdo razpravljati? Če ne, dajem besedo še predstavniku
               vlade, gospodu Špiletiču.</p>
            </sp>
            <sp xml:id="SDZ4-Redna-09-2005-09-27.sp40">

               <speaker>BOGOMIR ŠPILETIČ:</speaker>

               <p>Hvala lepa za besedo. Večkrat je bila izpostavljena nezmožnost plačevanja takse
               tistih, ki so v slabem premoženjskem stanju. Vlada ocenjuje, da že sedanji zakon
               omogoča ugotavljanje oziroma zagotavlja oprostitev plačila takse tistih, ki so v
               slabem premoženjskem stanju. Vendar pa ocenjujemo, da bi splošno oprostitev, kot jo
               predlaga predlagatelj amandmaja, pripeljala do tega, da bi to oprostitev izigravali
               tudi tisti, ki zanjo niso upravičeni.</p>
               <p>Drugič, večkrat je bilo izpostavljeno plačevanje takse v primeru iskanja pravice
               zagotovitve neprofitnega stanovanja. Ministrstvo za finance je že zavzelo jasno
               stališče, da v tem primeru takse ni potrebno plačati. Žal smo ugotovili, tudi na
               matičnem odboru, da v posameznih občinah prihaja do različne prakse. S tem v zvezi je
               ministrstvo za finance že začelo z vsemi aktivnostmi, da bo ugotovilo, kakšna je
               dejanska praksa v celotni Sloveniji, in bo zagotovilo, da se to stališče ministrstva
               za finance enotno izvaja v celotni državi. Hvala lepa.</p>
            </sp>
            <sp xml:id="SDZ4-Redna-09-2005-09-27.sp41">

               <speaker>PREDSEDNIK FRANCE CUKJATI:</speaker>

               <p>Hvala državnemu sekretarju, gospodu Špiletiču. S tem zaključujem razpravo. O
               amandmaju bomo v skladu s časovnim potekom seje zbora odločali danes v okviru
               glasovanje pol ure po končani 13. točki dnevnega reda oziroma najkasneje ob 20.50
               uri. S tem prekinjam to točko dnevnega reda.</p>
               <p>Prehajamo na<title> 4. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ŠOLSKI INŠPEKCIJI. </title>Predlog zakona je v
               obravnavo zboru predložila vlada Republike Slovenije. Besedo dajem predstavniku vlade
               za dodatno obrazložitev gospodu ministru za šolstvu in šport dr. Milanu Zveru.
               Izvolite.</p>
            </sp>
            <sp xml:id="SDZ4-Redna-09-2005-09-27.sp42">

               <speaker>DR. MILAN ZVER:</speaker>

               <p>Spoštovani gospod predsednik, poslanke in poslanci! Torej, vlada želi s spremembo
               zakona o šolski inšpekciji ta zakon uskladiti z novimi razmerami, kakor tudi z
               nekaterimi novimi pravnimi podlagami. Gre za to, da namen in cilj zakona seveda
               ostaja isti kot v že sedanjem zakonu, to je spoštovanje zakonitosti in pa pravic
               otrok, učencev oziroma vseh udeležencev v vzgojno-izobraževalnem procesu. Inšpektorat
               - glavne spremembe se nanašajo na njegove pristojnosti, tako da bi lahko rekli, da se
               po eni strani pristojnosti nekoliko širijo tudi na druge subjekte, kot so dijaški
               domovi, višješolski zavodi, po drugi strani pa novela zakona bolj natančno opredeli
               pristojnosti inšpektorata za šolstvo. Gre tudi za nekatere uskladitve stvarne
               pristojnosti, torej z zakonom o inšpekcijskem nadzoru, ki prav tako ureja področje
               inšpeciranja na šolskem polju.</p>
               <p>Zakon v 1. členu razširja pristojnost šolske inšpekcije tudi za domove, za učence in
               dijaške domove. V 2. oziroma 4. členu novelira 7. člen, kjer govori, da lahko
               posamezna strokovna izvedenska dela upravljajo tudi nekateri zavodi, ki so v okviru
               šolskega sistema, kot je Zavod Republike Slovenije za šolstvo, Center za poklicno
               izobraževanje, Andragoški center, Državni izpitni center, kakor tudi nekateri drugi
               zavodi. 6. člen nekoliko določa, da je inšpekcija dolžna opravljati redne preglede
               praviloma vsako peto leto, kar pomeni, da bo poslej nekoliko teh rednih pregledov
               manj, lahko pa bodo bolj temeljiti kot so.</p>
               <p>5. člen, recimo, določa tudi pogoje, ki jih morajo imeti izvedenci za pedagoško
               področje, to je visoka izobrazba in deset let delovnih izkušenj. 3. člen določa, da
               vsebino opravljanja strokovnega izpita za splošni del določi minister, predpiše
               minister, pristojen za upravo, posebni strokovni del strokovnega izpita pa minister
               za šolstvo. To so ključne spremembe, ki jih s to kratko novelo uvajamo. Hvala lepa.
            </p>
            </sp>
            <sp xml:id="SDZ4-Redna-09-2005-09-27.sp43">

               <speaker>PREDSEDNIK FRANCE CUKJATI:</speaker>

               <p>Hvala dr. Zveru. Predlog zakona je obravnaval odbor za kulturo, šolstvo in šport kot
               matično delovno telo. Prosim predsednika oziroma podpredsednika odbora, gospoda Sama
               Bevka, da predstavi poročilo odbora. Izvolite.</p>
            </sp>
            <sp xml:id="SDZ4-Redna-09-2005-09-27.sp44">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Odbor za kulturo, šolstvo in
               šport je na svoji 7. seji, 7. septembra 2005 obravnaval predlog zakona o spremembah
               in dopolnitvah zakona o šolski inšpekciji, ki ga je državnemu zboru predlagala in
               predložila vlada Republike Slovenije.</p>
               <p>Predstavnik predlagatelja je v dopolnilni obrazložitvi članom povedal, da predlaga
               novela ne posega v temeljna načela zakona, temveč pomeni uskladitev s spremenjeno
               področno zakonodajo - zakon o inšpekcijskem nadzoru, zakon o javnih uslužbencih in
               zakon o prekrških. Predstavnik državnega sveta Republike Slovenije je predstavil
               njihovo pisno mnenje in povedal, da podpirajo tisti del predlagane novele, ki pomeni
               uskladitev z ostalimi zakoni, ki urejajo inšpekcijski nadzor. Predstavnica
               zakonodajno-pravne službe, pa je povedala, da so pripombe iz njihovega pisnega mnenja
               večinoma upoštevane.</p>
               <p>Člani in članice odbora so v razpravi izpostavili predvsem pripombe k 1. in 4. členu
               zakona. V nadaljevanju pa je odbor sprejel naslednje svoje amandmaje, in sicer k 3.
               členu, 4., 7., 9. in 10. členu. V nadaljevanju je odbor glasoval o vseh členih
               zakonskega predloga skupaj in jih sprejel. Z vključitvijo sprejetih amandmajev
               zakonski predlog je odbor določil besedilo dopolnjenega predloga zakona, ki je
               sestavni del poročila in ga sedaj obravnavamo. Hvala lepa.</p>
            </sp>
            <sp xml:id="SDZ4-Redna-09-2005-09-27.sp45">

               <speaker>PREDSEDNIK FRANCE CUKJATI:</speaker>

               <p>Hvala gospodu Bevku. Sledi predstavitev stališč poslanskih skupin. Mag. Majda Potrata
               bo predstavila stališče poslanske skupine Socialnih demokratov. Izvolite.</p>
            </sp>
            <sp xml:id="SDZ4-Redna-09-2005-09-27.sp46">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister, spoštovane poslanke
               in poslanci! Predlagani zakon sodi v veliko skupino zakonov, ki jih dobivamo v
               državni zbor kot po tekočem traku v obravnavo po skrajšanem postopku in z
               napovedanimi manjšimi spremembami, ki naj bi bile potrebne zaradi uskladitve z
               veljavno zakonodajo. Podobno kot v večini primerov predlagatelj zagotavlja, da ne gre
               za večje ali morda celo konceptualne spremembe. Da predlogi sprememb in dopolnitev
               nastajajo v precejšnji naglici in so za to slabo domišljeni, kaže mnenje
               zakonodajno-pravne službe, ki je imela pripombe h kar sedmim členom zakona, ki brez
               prehodnih določb nima nič več kot 11 členov. Prav tako je do neke mere zadržano tudi
               mnenje državnega sveta, ki pritrjuje tistemu delu sprememb, ki se nanašajo na
               usklajevanje z zakonodajo, izražajo pa pomisleke k nekaterimi rešitvam, ki vzbujajo
               pomisleke tudi poslanske skupine Socialnih demokratov.</p>
               <p>V poslanski skupini Socialnih demokratov ne nasprotujemo tistim spremembam, ki v
               resnici pomenijo uskladitev z zakonodajo. Utemeljevanje sprememb z obstoječo prakso
               pa ni sprejemljivo, če pomeni zmanjševanje obsega dela in s tem učinkovitosti šolske
               inšpekcije. Poprejšnja določba, da se redni nadzor v šolah in vrtcih opravlja najmanj
               vsako peto leto, je zdaj spremenjena tako, da pomeni zniževanje standarda rednega
               nadzora, saj se bo po novem redni nadzor opravljal praviloma vsako peto leto. Tudi
               izvzemanje študentskih domov iz pristojnostni nadzora šolske inšpekcije je ostalo na
               ravni dosedanjih izkušenj, nismo pa dobili odgovora na vprašanje, v čigavo
               pristojnost bo nadzor študentskih domov sodil po novem.</p>
               <p>Nekatere nove pristojnosti pa kljub pripombam zakonodajno-pravne službe niso dobile
               ustreznega pojasnila in dopolnila, tako na primer ostajajo pristojnosti inšpekcije v
               zvezi z imenovanjem in razrešitvijo ravnatelja oziroma direktorja, pomočnika
               ravnatelja v prvotni dikciji.</p>
               <p>Obseg in naravo predlaganih sprememb pa zagotovo presega rešitev v 4. členu, ki
               pomeni konceptualno spremembo. Razumemo težave zaradi velikega obsega dela in
               majhnega števila inšpektorjev in inšpektoric, zaradi česar si morajo pri delu
               pomagati z izvedenskimi mnenji zunanjih sodelavcev. Je pa nesprejemljiva predlagana
               sprememba, ki za izvedenska mnenja pooblašča institucije oziroma javne zavode kot
               celota. Prav tu pa gre za konceptualno spremembo, saj je na primer zavodu za šolstvo
               namenjeno svetovalno delo, sedaj pa bi ponovno pridobil inšpekcijske pristojnosti. To
               pa ni združljivo z zasnovo, ki je prevladujoča tudi v drugih evropskih državah, kjer
               se inšpekcijska in svetovalna funkcija ne združujeta v eni instituciji. Posamezni
               svetovalec lahko pripravi izvedensko mnenje, nesprejemljivo pa je, da bi zavod za
               šolstvo kot istitucija prevzel vlogo podaljšane roke šolske inšpekcije.</p>
               <p>Temu nasprotujemo, zato bomo podprli predlagani amandma poslanskega kluba Liberalne
               demokracije Slovenije. Hvala.</p>
            </sp>
            <sp xml:id="SDZ4-Redna-09-2005-09-27.sp47">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Gospa Marjetka Uhan bo predstavila stališče poslanske skupine
               Nove Slovenije.</p>
            </sp>
            <sp xml:id="SDZ4-Redna-09-2005-09-27.sp48">

               <speaker>MARJETKA UHAN:</speaker>

               <p>Lepo pozdravljeni vsi skupaj! V Novi Sloveniji podpiramo predlog zakona o spremembah
               in dopolnitvah zakona o šolski inšpekciji, ker je potrebna zakonska dikcija z drugimi
               že sprejetimi zakoni. S predlaganimi spremembami se ukinja pristojnost šolske
               inšpekcije na delovanje študentskih domov, ker že sedaj šolska inšpekcija ni imela v
               praksi te pristojnosti. PO besedah glavnega inšpektorja pa tudi ni bilo nobenih
               pritožb, torej ne vidimo potreb po delu inšpektorjev na tem področju.</p>
               <p>Ukinja se obvezni preizkus strokovne usposobljenosti inšpektorjev vsake štiri leta po
               opravljenem strokovnem izpitu, ker je to urejeno z zakonom o javnih uslužbencih.
               Konkretno so opredeljene institucije naloge, ki jih nadzira šolska inšpekcija.
               Jasneje pa so opredeljene tudi pristojnosti inšpektorja pri ugotovitvah nepravilnega
               preverjanja znanja in ocenjevanja. Obvezni nadzor inšpektorja vsakih 5 let v vsaki
               vzgojno-izobraževalni ustanovi se spremeni na 8 let, ker po besedah ministra zaradi
               obstoječe organizacije in števila inšpektorjev ni možno to v praksi izvesti vsakih 5
               let.</p>
               <p>Upamo, da bo zaradi tega učinkovitost in zakonitost vzgojno izobraževalnih ustanov
               vseeno zagotovljena, saj menimo, da pogosti obiski inšpektorjev ne morejo delovati
               stimulativno na delo vzgojno-izobraževalnih ustanov. V Novi Sloveniji podpiramo
               predlagane spremembe zakona o šolski inšpekciji.</p>
            </sp>
            <sp xml:id="SDZ4-Redna-09-2005-09-27.sp49">

               <speaker>PREDSEDNIK FRANCE CUKJATI:</speaker>

               <p>Hvala gospe Uhanovi. Gospod Mihael Prevc bo predstavil stališče poslanske skupine
               Slovenske ljudske stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp50">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovani minister, spoštovane kolegice in kolegi!
               Predlog zakona o spremembah in dopolnitvah zakona o šolski inšpekciji ne prinaša
               večjih sprememb, pač pa gre v prvi vrsti predvsem za uskladitev s spremembami
               zakonov, kot so zakon o inšpekcijskem nadzoru, zakon o javnih uslužbencih in zakon o
               prekrških. Novela zakona ukinja obvezen preizkus strokovne usposobljenosti
               inšpektorja vsake štiri leta in konkretno opredeli institucije, ki dajejo inšpektorju
               strokovno podporo pri izvajanju nadzora in bolj konkretno opredeli izrekanja
               potrebnih ukrepov. Na matičnem delovnem telesu smo z amandmaji odbora v novelo zakona
               vključili tudi pripombe zakonodajno-pravne službe.</p>
               <p>V Slovenski ljudski stranki smatramo, da bodo omenjene spremembe zakona vsekakor
               omogočile bolj učinkovito in gospodarno delo šolske inšpekcije, zato bomo omenjene
               spremembe tudi podprli. Hvala.</p>
            </sp>
            <sp xml:id="SDZ4-Redna-09-2005-09-27.sp51">

               <speaker>PREDSEDNIK FRANCE CUKJATI:</speaker>

               <p>Hvala gospodu Prevcu. Gospod Srečko Prijatelj bo predstavil stališče poslanske
               skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp52">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Spoštovane kolegice, kolegi!</p>
               <p>Torej, kot že rečeno, materija, ki je predlagana, dopolnjuje obstoječi zakon in s
               predlaganimi spremembami in dopolnitvami zakona se ne posega v temeljna načela
               zakona. Bi pa za razliko od prejšnjih govornikov rad poudaril to, da je pozitivno, da
               prinaša zakona v 14. členu, 14.a, 14.b in 15. členu kar nekaj novih pozitivnih
               stvari. In sicer, če si pogledamo v podrobnosti, ima inšpektor pravico in dolžnost,
               da razveljavi oceno in odredi ponovno ocenjevanje. Torej, lahko tudi izloči učbenike,
               ki niso v skladu s predpisanimi. Skratka, predlaga lahko tudi ravnatelju uvedbo
               disciplinskega postopka zoper delavca, skratka, predlaga lahko tudi prenehanje
               delovnega razmerja za strokovnega delavca oziroma učitelja, ki ni izvajal svojih
               delovnih dolžnosti v skladu s predpisi.</p>
               <p>To so stvari, ki so nas vodile k temu, da ocenimo zakon kot pozitiven, in kot že
               rečeno, zakon je dopolnjen v osnovnem zakonu o šolski inšpekciji in ne moremo
               govoriti za tako imenovane slabe ali radikalne spremembe v zakonu. Zato bo Slovenska
               nacionalna stranka ta zakon tudi podprla. Hvala lepa.</p>
            </sp>
            <sp xml:id="SDZ4-Redna-09-2005-09-27.sp53">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Gospod dr. Mitja Slavinec bo predstavil stališče poslanske
               skupine Liberalne demokracije Slovenije.</p>
            </sp>
            <sp xml:id="SDZ4-Redna-09-2005-09-27.sp54">

               <speaker>DR. MITJA SLAVINEC:</speaker>

               <p>Hvala lepa. Spoštovani gospod minister, kolegice, kolegi! S predlaganimi spremembami
               in dopolnitvami zakona o šolski inšpekciji se naj ne bi posegalo v temeljno načelo
               zakona, saj so, kot je opredeljeno, poglavitni cilji s sprejemom zakona med drugim
               uskladitev stvarne pristojnosti zakonov o inšpekcijskem nadzoru, konkretnejša
               opredelitev, izrekanje ukrepov, uskladitev področij in nadzora, glede na prenos
               posameznih področij v druge organe in ministrstva in konkretnejša opredelitev
               institucij, ki dajejo strokovno podporo inšpektoratu pri izvajanju inšpekcijskega
               nadzora. Spremembam, ki sledijo prvima dvema ciljema, v poslanskem klubu LDS ne
               nasprotujemo, saj z njimi predlagatelj zakon zares usklajuje z ostalimi zakoni, ki
               urejajo inšpekcijski nadzor. Opozarjamo pa, da so v zakonu tudi nekatere pomembne
               spremembe, ki so nedomišljene in zato vprašljivo, da je spornih preveč členov zakona,
               pa je opozorila tudi zakonodajno-pravna služba. Delno so bili z amandmaji na odboru
               za kulturo, šolstvo in šport ti že korigirani, en amandma pa je vložen tudi s strani
               našega poslanskega kluba.</p>
               <p>Za poslanski klub LDS pa so bolj sporne spremembe, ki so povezane s prenosom
               posameznih področij na druge organe in ministrstva, ključno s konkretno opredelitvijo
               institucij, ne le strokovnjakov, ki lahko dajejo strokovno podporo inšpektoratu pri
               izvajanju nadzora. Zakon prinaša tudi krčenje obsega inšpekcijske dejavnosti.
               Inšpekcija do sedaj sicer res ni uspela vsakih pet let preverjati vseh vrtcev in šol
               zaradi kadrovskih in materialnih pogojev, vendar bi vlada namesto zmanjševanja
               dejavnosti morala postopoma poskrbeti za zagotavljanje in izpolnjevanje pogojev, ki
               jih potrebuje inšpekcija za svojo dejavnost. S tem v zvezi se nam tudi ne zdi
               primerno, da se posamezna strokovna izvedenska dela v inšpekcijskih zadevah prenesejo
               na javne zavode, ki imajo predvsem svetovalno vlogo, kot na primer zavod za šolstvo,
               temveč zastopamo stališče, da naj to opravijo posamezni strokovnjaki, ki pa so lahko
               zaposleni v teh zavodih.</p>
               <p>V predlogu sprememb je prav tako premalo upoštevano, da v vzgojno-izobraževalnih
               procesih nastopajo tako otroci, učenci, dijaki, študenti, kot uporabniki po eni
               strani, kakor tudi pedagoški in drugi delavci kot izvajalci na drugi strani.</p>
               <p>Glede na zmeraj več primerov različnih napadov, tudi fizičnih in drugih oblik
               ogrožanja slednjih, to je izvajalcev, je nedvomno nujno opredeliti tudi področja in
               vsebine inšpekciranja na področju obveznosti uporabnikov. V nasprotnem primeru bo
               ugled, avtoriteta in s tem tudi družbeni položaj učiteljev in drugih
               vzgojno-izobraževalnih delavcev v teh procesih še bolj okrnjen, s tem pa ogrožen tudi
               nivo in kakovost vzgoje in izobraževanja v naših šolah.</p>
               <p>Prav tako se nam zdi sporna absolutna prepoved uporabe nepotrjenih učbenikov, saj to
               ne sledi pomembnemu cilju zagotavljanja diferenciranosti, ustvarjalnosti in
               kreativnosti v šolah. Vsekakor je nujno, da se vsako dopolnilno učno gradivo dovoli,
               tudi uporaba drugih virov. Ne nazadnje tudi praksa kaže, da se zmeraj več mladih v
               nezanemarljivem obsegu poslužuje elektronskih virov in vsebin. Pogosto, predvsem na
               področju izbirnih predmetov, konkretno astronomija je že taka, pa potrjenih učbenikov
               enostavno ni in določilo o prepovedi uporabe nepotrjenih učbenikov tudi onemogoča
               učni proces.</p>
               <p>V poslanskem klubu LDS zato dvomimo, da bodo predlagane spremembe prispevale k večji
               učinkovitosti dela inšpekcije. Verjamemo, da je del predlaganih rešitev nedomišljen,
               zato predloga zakona ne bomo podprli, če ne bodo sprejeta predlagana dopolnila, še
               posebej dopolnilo k 4. členu zakona. Hvala lepa.</p>
            </sp>
            <sp xml:id="SDZ4-Redna-09-2005-09-27.sp55">

               <speaker>PREDSEDNIK FRANCE CUKJATI:</speaker>

               <p>Hvala gospodu Slavincu. Končali smo s predstavitvijo stališč poslanskih skupin in
               prehajamo na razpravo o členu in vloženem amandmaju, ki jo bomo vodili na podlagi
               pregleda amandmaja z dne 26.9.2005. V razpravo torej dajem 4. člen in amandma
               poslanske skupine Liberalne demokracije Slovenije. Kdo želi razpravljati? Gospod
               Gaber. Še kdo? Izvolite, gospod Gaber.</p>
            </sp>
            <sp xml:id="SDZ4-Redna-09-2005-09-27.sp56">

               <speaker>DR. SLAVKO GABER:</speaker>

               <p> Najlepša hvala, gospod predsednik, gospe in gospodje, spoštovani gospod minister.
               Oglašam se zato, da bi ponovno, tako kot že na odboru, opozoril na to, da je ob tem,
               ko s tem zakonom res poskušamo doseči usklajenost tega področja inšpiciranja z
               nekaterimi drugimi področji, prišlo po mojem prepričanju do zamika filozofije
               inšpekcijskih služb na področju šolstva v določilih v 4. členu. Še enkrat bi rad
               opozoril vse kolege in kolegice, da je v Sloveniji, tam nekje okrog osamosvojitve,
               bila sprejeta odločitev, ki jo je takrat pozdravila šolska srenja, mislim, da v
               celoti, po predhodnih dolgoletnih razpravah. Namreč, odločitev, da bomo ločili
               inšpekcijski del od svetovalnega, da ne bo več zavod za šolstvo v istih osebah danes
               prisoten v razredu kot tisti, ki svetuje, jutri pa kot tisti, ki opravlja inšpekcijo.
               Ta pomešana funkcija je namreč postavljala svetovalce in svetovalke v zelo čudno
               vlogo. Tu v teh prostorih je nekaj učiteljev in učiteljic. Sam spadam med njih in mi
               smo na sebi izkusili, kako izgleda ta dvojna vloga inšpektorja svetovalca, in sicer:
               svetujem, vendar če mojega nasveta ne upoštevaš, te pa kaznujem. V to shizofreno
               pozicijo postavljati neko osebo in nek zavod se je zdelo takrat stroki - in mislim,
               da se prevladujoče zdi stroki to tudi danes - ne posebej modro. Mi želimo z našim
               dopolnilom k 4. členu, če že ne povsem odpraviti takšno situacijo, jo vsaj
               zreducirati, izvesti na tisto, kar je še sprejemljivo, morda še sprejemljivo. Namreč,
               če je res, da ne more inšpekcijska služba najti drugih strokovnjakov, ki bi jih
               uvrstila na listo ekspertrov, ki gredo namesto inšpektorja proučiti posamičen primer
               v razred, in če je torej potrebno tja vključevati strokovnjake in strokovnjakinje iz
               različnih javnih zavodov, ki jih v 4. členu naštevamo: CPI, Zavod za šolstvo in
               Andragoški center itd., potem naredimo vsaj to, da ne bodo te inštitucije tiste, ki
               opravljajo ta nadzor. Ker če bomo ostali pri tem, kar je tukaj zapisano, prihajamo do
               tega, da zavod za šolstvo ponovno pridobiva inšpekcijske pristojnosti. Pridobiva jih
               tudi center za poklicno izobraževanje itd. Gospe in gospodje, to je, se bojim, pol
               koraka nazaj v rafiniranosti pristopa k šolstvu v tej državi. Nobene potrebe, mislim,
               da gospod minister ni, da bi ta korak storili. Zato sam apeliram na to, da tudi vi
               podprete sprejetje takšnega dopolnila in na ta način rahlo drugačno kulturo ravnanja
               v šolah. Naj svetovalec ne bo hkrati v isti osebi in institucija, ki svetuje, hkrati
               še inšpektor. To smo že prešli. In jaz bi to raven obdržal.</p>
            </sp>
            <sp xml:id="SDZ4-Redna-09-2005-09-27.sp57">

               <speaker>PREDSEDNIK FRANCE CUKJATI:</speaker>

               <p>Hvala gospodu Gabru. Besedo ima gospa Potrata.</p>
            </sp>
            <sp xml:id="SDZ4-Redna-09-2005-09-27.sp58">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Že v mnenju poslanske skupine sem napovedala, da
               bomo v poslanski skupini Socialnih demokratov podprli predlagani amandma. Dovolite,
               da kot učiteljica, ki sem imela priložnost srečevati se z inšpektorji, manj pa seveda
               s svetovalci, ker takrat nisem več učila v srednji šoli, lahko iz svoje izkušnje
               povem, da je obisk šolskega inšpektorja nekaj drugega kot delo svetovalca ali
               svetovalke.</p>
               <p>Obseg dela, pristojnosti zavoda za šolstvo so usmerjene drugače kot je bilo to v
               navadi v, denimo sedemdesetih in osemdesetih letih, ko so me inšpektorji še
               preverjali, ali uresničujem predmetnik in šolski načrt in se tisto, kar sem naredila,
               sklada z vpisi v dnevnik.</p>
               <p>Redni pregledi šolske inšpekcije skrbijo za to, da delo v šoli poteka tako, kot je to
               zapovedano. Učitelju v pomoč pa je delo svetovalcev tudi v strokovnih skupinah. In
               moram reči, da tudi delo zavoda za šolstvo poznam iz izkušenj, ki sem si jih
               pridobivala pri maturi. Zato temu predlogu, da bi zavod za šolstvo, pa tudi državni
               izpitni center, kot cela institucija, bil vključen v korpus šolske inšpekcije kot
               institucija, in to dela, ni dobra rešitev, zaradi tega, ker se to prepleta in je
               težko. Poglejte, samo v poimenovanju je že težko spremeniti navade. Marsikoga, ki ima
               dolgo šolsko prakso za sabo, boste še vedno slišali, da bo svetovalcu namesto
               "svetovalec" rekel "inšpektor". S tem ko zavod kot institucijo v ta del znova
               vključujemo, se bo to poimenovanje utrdilo, znova utrdilo. In mislim, da bi morali
               bolj težiti k temu, da zavod za šolstvo v resnici prevzame razvojne in svetovalne
               funkcije za šolsko polje, šolski inšpekciji pa dejansko prepustimo tisto, kar ji gre,
               se pravi, inšpekcijski nadzor. Hvala.</p>
            </sp>
            <sp xml:id="SDZ4-Redna-09-2005-09-27.sp59">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Besedo ima gospod Gulič.</p>
            </sp>
            <sp xml:id="SDZ4-Redna-09-2005-09-27.sp60">

               <speaker>ALEŠ GULIČ:</speaker>

               <p>Spoštovani predsedujoči, cenjene poslanke in poslanci! Seveda podpiram amandma, ki ga
               je vložila Liberalna demokracija, pa ne zato, ker ga je vložila ta stranka, ampak
               predvsem zaradi tega, ker me spomin na inšpekcijo in svetovalce pravzaprav vodi v
               60-ta leta. Namreč, takrat smo imeli šolske inšpektorje, ki so svetovali, no kasneje
               je zavod za šolstvo imel svetovalce, ki so inšplicirali. To je bilo v 70-ih letih in
               seveda gledali pod prste, kaj se je vse v šolah dogajalo, svetovanja pa ni bilo več.
               Tako je bilo vse tja v 80-ta leta. Slovensko šolstvo se namreč ni začelo leta 1991 in
               dobro bi bilo pogledati že rešitve, ki so obstajale včasih, in tudi napake, ki so se
               pojavljale ob različnih rešitvah. Ena od teh večjih napak je bila, da so šolski
               svetovalci postali inšpektorji in je bilo svetovanje umaknjeno.</p>
               <p>Pri današnji izobrazbi vseh v pedagoškem procesu je prav gotovo zelo pomembno
               svetovanje, pogovori in vse tisto, kar naj bi bilo, ne pa inšpliciranje in gledanje
               pod prste. Zato se mi zdi, da je zelo pomembno, da vendarle teh zadev ne pomešamo, da
               ne naredimo neke čolobodre, iz katere se ne bo dalo ugotoviti, kaj je kdo oziroma kar
               bo omogočalo pravzaprav samo to, da bo nadzor lahko opravljal zdaj že večji del
               ljudi, tisti, ki naj bi opravljal kaj drugega.</p>
               <p>Druga stvar je to, da je očitno inšpektorjev premalo in da ne morejo opraviti dela,
               ampak tudi to se ne rešuje na ta način, da se standardi zmanjšujejo, pač pa najbrž na
               ta način, da se zaposli več ljudi, da se jim da drugačne pristojnosti, da se na nek
               način izboljša zadevo, ne pa, da se zmanjša standard pa se reče, zdaj je pa to vse v
               okviru sprejemljivega.</p>
               <p>Tako še enkrat pozivam, da se amandma sprejme, ker bo pravzaprav na nek način
               omogočil, da se v šolah normalno dela ali pa da se bo lažje delalo, medtem ko je
               rešitev, kakršna bi bila s tem, da se več institucij vključuje v inšpekcijski nadzor,
               rešitev, za katero smo že videli enkrat ali pa mogoče celo večkrat, da ni dobra, pa
               ni treba, da ponavljamo zgodovino kar naprej. Hvala lepa.</p>
            </sp>
            <sp xml:id="SDZ4-Redna-09-2005-09-27.sp61">

               <speaker>PREDSEDNIK FRANCE CUKJATI:</speaker>

               <p>Hvala gospodu Guliču. Besedo ima gospod Germič.</p>
            </sp>
            <sp xml:id="SDZ4-Redna-09-2005-09-27.sp62">

               <speaker>LJUBO GERMIČ:</speaker>

               <p>Hvala lepa za besedo, gospod predsednik. Tudi sam bi želel v podporo temu amandmaju
               dodati nekaj lastnih izkušenj, glede na to, da sem imel na svoji poti do sedaj
               možnost delovati kot učitelj in nekaj časa tudi kot ravnatelj. In moram reči, da sem
               tako kot učitelj in kot ravnatelj želel inovativno sodelovati pri razvoju zavoda, v
               katerem sem bil zaposlen, in zelo je bila korenito prisotna misel nezaupanja v odnosu
               do nove vloge zavoda za šolstvo, ki je bila v 90-ih letih uvedena ravno z vidika
               tega, ali bo ta zavod imel tudi pristojnosti nadzora in inšpekcijskega pregleda. Zato
               smo v zavodu veliko časa namenili predvsem temu, da smo oblikovali pozitiven premik v
               razmišljanju pri upoštevanju in izkoriščanju svetovalnih in razvojnih storitev, ki
               jih ponujajo različni zavodi s tega področja; tako zavod za šolstvo, center za
               poklicno izobraževanje, andragoški zavod, kajti zelo težko je bilo narediti, tako kot
               je bilo tukaj rečeno, premike v glavah tistih, ki so že imeli možnost na svoji koži
               občutiti različne vloge teh institucij. In po mojih izkušnjah in vedenjih do sedaj se
               je ta miselnost zelo premaknila v to, da so učitelji res začeli intenzivno sodelovati
               z vsemi temi zavodi. In korak nazaj in zelo pomemben korak nazaj bi bil, če se to
               ustvarjalno vzdušje in to zaupanje svetovanja, iskanja rešitev pri razvojnih
               vprašanjih posameznih vzgojno-izobraževalnih zavodov, pri iskanju tistih rešitev, o
               katerih smo tudi tukaj veliko govorili, da so potrebne slovenski družbi, ustvarimo v
               eni osebi možnost tistega - ali v enem zavodu - ustvariti možnost tistega, ki bo
               svetoval, hkrati pa tudi nadziral.</p>
               <p>Zato se mi zdi izredno pomembno slišati te pripombe, ki jih danes ob tem amandmaju
               tukaj predstavljamo, kajti zelo pomemben korak nazaj pri razvoju šolstva, pri
               uvajanju sprememb, inovitet za zagotavljanje kakovosti vzgojno-izobraževalnega
               procesa, bo izguba tega zaupanja, ki je v zadnjih letih bilo vzpostavljeno. To
               pomeni, da ti zavodi svetujejo, imajo razvojno funkcijo in da inšpekcijski nadzor
               izvaja nekdo drug. Zato izrekam svojo podporo temu amandmaju, kajti mislim, da bi
               bilo njegovo nesprejetje bistven korak nazaj. Hvala lepa.</p>
            </sp>
            <sp xml:id="SDZ4-Redna-09-2005-09-27.sp63">

               <speaker>PREDSEDNIK FRANCE CUKJATI:</speaker>

               <p>Hvala gospodu Germiču. Želi še kdo izmed poslancev razpravljati? Gospod Slavinec,
               izvolite.</p>
            </sp>
            <sp xml:id="SDZ4-Redna-09-2005-09-27.sp64">

               <speaker>DR. MITJA SLAVINEC:</speaker>

               <p>Hvala lepa za besedo. Tudi sam bi rad nekaj stavkov izrekel v podporo predlaganemu
               amandmaju, saj menim, da če ne bo sprejet, se bo svetovalni službi zmanjšal tako
               obseg kot tudi pomen njenega pomembnega dela.</p>
               <p>Sam dajem prednost zagotovo učenju pred dresiranjem. In zakaj sem to prispodobo
               povedal? Kajti svetovalna služba sedaj s svetovanjem učiteljem pomaga, tako da jih
               nauči, da jih opozori in jim mogoče tudi predlaga nove rešitve pri izboljševanju
               učnega procesa. Dresiranje pa vemo, da temelji na tem, da se za napake kaznuje in
               potem se ljudje teh napak v prihodnje izogibajo. Vendar vemo, da dresiranje v zadnjem
               času ni več v navadi pri ljudeh, pač pa pri živalih. In prav zaradi tega gotovo ne bi
               želel, da bi se učitelji zaradi strahu oziroma suma, da morda delajo kakšno stvar
               narobe, izogibali svetovalni službi, ki jih hkrati lahko za konkretno zastavljeno
               vprašanje potem tudi inšpekcijsko preganja. Sam gotovo verjamem v to, da učitelji
               svojega dela vsaj v veliki večini ne opravljajo kot poklic, temveč kot poslanstvo in
               vse, kar počnejo, počnejo v dobri veri in nove učne pripomočke, nove učne metode,
               nove učne načine uvajajo v dobri veri, da bodo na ta način lahko svojim učencem dali
               kakovostnejše znanje in jih bolje pripravili za življenje.</p>
               <p>Zaradi navedenega predlagam, da ta amandma podpremo in prispevamo k temu, da bomo še
               v prihodnje imeli čim bolj ustvarjalne, ne pa ubogljive učitelje. Hvala lepa.</p>
            </sp>
            <sp xml:id="SDZ4-Redna-09-2005-09-27.sp65">

               <speaker>PREDSEDNIK FRANCE CUKJATI:</speaker>

               <p>Hvala gospodu Slavincu. Dr. Zver, želite besedo?</p>
            </sp>
            <sp xml:id="SDZ4-Redna-09-2005-09-27.sp66">

               <speaker>DR. MILAN ZVER:</speaker>

               <p>Hvala za besedo, gospod predsednik. Rad bi odgovoril na razpravo o amandmaju in
               zakonu v celoti, če dovolite.</p>
               <p>Vsi ljudje imajo dobre namene, ne samo učitelji, pa kljub temu država vzpostavlja
               določene mehanizme kontrole, ustvarja neke predpise, ki normirajo življenje ljudi in
               družbe. Zato tudi na področju šolstva poznamo tak organ, kot je inšpekcija. Vendar ne
               gre za to, da bi inšpekcija prispevala k večji stopnji dresure: ne učencev ne
               učiteljev. Ravno ta zakon uvaja nekatere novosti, tako da veča, širi krog pravic
               dijakov, se omogoča celo razveljavitev ocene, v kolikor ni bila korektno sprejeta
               odločitev o oceni, kakor tudi razveljavitev vzgojnega ukrepa. To bistveno pripomore k
               širitvi dijaških, učenčevih pravic. Zato bi težko govorili o kakšni uvedbi dresure
               ali dodatne dresure v šolstvu s to novelo.</p>
               <p>Država seveda nima - ali pa ima - omejene možnosti, omejene resurse. Ne moremo mi
               dovolj kadrovsko okrepiti, recimo, inšpekcijsko službo, da bi lahko nemoteno
               opravljala to svoje poslanstvo. Ravno zaradi tega je vključen tisti dodatni element,
               ki govori o vključitvi izvedenskih mnenj. Tu ne gre za to, da bi mi Zavod za šolstvo
               Republike Slovenije spremenili v inšpekcijski organ. Nasprotno. Ta organ je nek
               suport inšpekcijski službi, ki bo ji pomagal pri bolj korektnem odločanju. In kjer
               gre za specializirane zavode, ne vidim bolj primernega naslova za pomoč, suport, pri
               inšpeciranju, kot so omenjeni zavodi.</p>
               <p>Še enkrat poudarjam, ne gre za nobeno mešanje funkcij in poslanstva teh zavodov,
               recimo svetovanje, inšpeciranje. To je menda jasno.</p>
               <p>Nekatere pristojnosti inšpekcije so jasno določene, tudi kar se tiče uporabe
               učbenikov. Odločitev o tem, kateri učbeniki se naj uporabljajo pri
               vzgojno-izobraževalnem procesu, leži pri strokovnih organih, strokovnem svetu. Seveda
               so učila in drugi pripomočki dokaj široko razumljeni, da tu ne gre za nobene
               omejitve, kadar gre za dodatne pripomočke pri učnem procesu. Nobene bojazni ni, da bi
               inšpektor prepovedal kakšen ustrezen dodaten učni pripomoček ali pa kaj podobnega.
               Tudi tukaj smo letos že nekoliko postopek potrjevanja teh učbenikov sprostili,
               liberalizirali, tako da ne gre za to, da bi povsem omejili ali pa omejili svobodo
               izbire učnih pripomočkov pri pouku.</p>
               <p>Iz teh razlogov, ker ne gre za mešanje funkcije, ker ne gre za podvajanje nalog tem
               zavodom, ne gre za prenos inšpekcijskih funkcij na te zavode, vlada meni, da ta
               amandma ni potreben. Hvala.</p>
            </sp>
            <sp xml:id="SDZ4-Redna-09-2005-09-27.sp67">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. K besedi se je javil gospod Gaber, izvolite.</p>
            </sp>
            <sp xml:id="SDZ4-Redna-09-2005-09-27.sp68">

               <speaker>DR. SLAVKO GABER:</speaker>

               <p>Najlepša hvala, gospod predsednik. Poglejte spoštovani kolega Zver, mi bomo zvečer
               glasovali o tem dopolnilu. Jaz bi vas prosil, če lahko v koaliciji razmislite o tem,
               kako bomo glasovali.</p>
               <p>Tu ne gre za neko politično tekmo, ne gre za velika ideološka vprašanja. Gre za
               povsem praktično vprašanje in praktično funkcioniranje v šolah. Kolega Germič je
               opozoril na to in tudi glavni inšpektor, ki je človek, ki je prišel iz zavoda za
               šolstvo, ve, kako dolgo časa se je počasi, počasi zmanjševal pogled na svetovalce kot
               na inšpektorje. Ljudje so jih težko sprejeli kot svetovalce. Še vedno se je vlekla
               stara senca inšpektorjev. Naj še enkrat ponovim, če Fani Nolimal vstopi danes v
               razred k meni in mi svetuje in ta ista Fani Nolimal pride jutri kot inšpektorica,
               potem meni, tudi takrat ko mi svetuje, sveti luč, da je tukaj inšpektorica. In to ni
               pametno; če vam svetujem tako, da vas lahko tudi kaznujem, vam v resnici ne svetujem,
               ampak vam po tihem grozim. To logiko želimo mi umakniti iz tega razmerja. Povem vam
               naravnost, da zame bi bila najbolj čista rešitev, da bi to listo ekspertov izbrali
               izmed drugih ljudi. Ampak če že glavni inšpektor verjame, da jih je potrebno tudi
               izmed ljudi, ki so zaposleni na zavodu za šolstvo, potem mi pristajamo na to, da naj
               bodo to tudi tisti ljudje, vendar naj ne bo institucija kot tista, ki stoji za tem.
               To je razlika med vašim tekstom in tekstom, ki ga mi predlagamo. Mi ne gremo tako
               daleč, kot bi sami v resnici želeli iti, da ne bi bilo mogoče teh ljudi vpoklicati v
               izjemnih primerih tudi, če res ni drugih strokovnjakov. Jaz bi vam, gospod minister,
               in pa gospod glavni inšpektor tudi predlagal, da tudi če sprejeto naše dopolnilo, da
               samo izjemoma uporabljate te ljudi, saj so drugi na univerzi, drugi učitelji, ki jih
               lahko daste na ta seznam; v tej vzgoji in izobraževanju je okrog 35 tisoč ljudi! Ni
               res, da ni mogoče dobiti "ekspertov", izjemoma kdaj ne, in takrat to osebo "ad,
               personem" povabite, ne pa cel zavod pomešati v to. Jaz okrog tega ne mislim imeti
               dolgih diskusij z vami, bi pa si zelo želel, da razmislite do večera, je še nekaj
               časa, in sprejmete to dopolnilo, ki ne tekmuje z vami. Njegova želja je zelo
               preprosta: raven, ki smo jo že dosegli v kulturi ravnanja v šolskem prostoru,
               ohraniti. Manj groženj, manj visečega nečesa nad glavo, več svetovanja, več skupnega
               razmisleka. To je filozofija, za katero se tudi vi zavzemate, vsaj tako vas razumem.
            </p>
            </sp>
            <sp xml:id="SDZ4-Redna-09-2005-09-27.sp69">

               <speaker>PREDSEDNIK FRANCE CUKJATI:</speaker>

               <p>Hvala gospodu Gabru. Besedo ima gospod Moge.</p>
            </sp>
            <sp xml:id="SDZ4-Redna-09-2005-09-27.sp70">

               <speaker>RUDOLF MOGE:</speaker>

               <p>Predsednik, hvala lepa za besedo. Spoštovani gospod minister, poslanke in poslanci.
               Tudi sam sem eden izmed tistih, ki je delal v šolskem polju in mogoče zato bolj
               detektira probleme, ki nastajajo v tem šolskem polju. Sam sem bil 20 let s kredo za
               tablo. In moram reči, da so kolegi že zelo plastično povedali, kaj je v preteklosti
               predstavljal zavod za šolstvo, in v isti shizofreni situaciji, ko so imeli hkrati
               svetovalce in tudi inšpektorje, je bil to glavni organ nadzora kot pa organ
               svetovanja. Zaradi tega se mi ne zdi dobro, da bi tudi sedajle poimensko v 4. členu,
               gospod minister, navajali te stvari; kajti s tem, ko če sprejmemo dikcijo, takšno kot
               je, smo polje teh, ki lahko svetujejo šolski inšpekciji, zelo izožili. Še več,
               napisano je, da posamezna strokovna inšpekcijska dela opravljajo tudi zavod. Torej
               zavod opravlja! V ustanovitvene akte teh zavodov bodo morali kot neko novo nalogo
               uvesti, če bodo hoteli potem skladno s statutom opravljati tudi te naloge, ki se bodo
               seveda tudi mogoče proti plačilu ali kakor koli drugače izvajale. Meni se to ne zdi
               pametno. Tudi izvedence, če preskočim na drugo raven odločanj, na sodišča, ne pravi,
               da so to samo zavodi, ampak da so tudi posamezne osebe, ki imajo za to licenco, da
               dajo taka posamezna izvedeniška mnenja, in v pretežni večini so ta mnenja tista
               mnenja, ki jih potem pri presoji različnih dejanj sodišče presoja.</p>
               <p>Zato bi jaz bil bolj, poglejte gospod minister, na tem, da bi se ta amandma sprejel,
               saj ne omejuje tega, kar vi tukaj v zakonu trdite, ampak to stvar še razširi. Amandma
               namreč pravi: "Posamezna izvedenska dejanja v inšpekcijskih zadevah lahko kot
               izvedenci opravijo tudi svetovalci, zaposleni v javnih zavodih." Jaz mislim, da ne bo
               zavod kot tak, cel izvedensko mnenje pisal, ampak bodo pisali ljudje, ki so zaposleni
               v teh institucijah. In če tako dikcijo sprejmemo, gospod minister, bodo lahko vsi,
               tudi v javnih zavodih, kot je Zavod Republike Slovenije in tako naprej, kot izvedenci
               njihovi člani pisali določena mnenja, ki jih bo potem inšpektor upošteval ali ne. Ne
               bo pa to mnenje celotnega zavoda, da bi ga sprejeli. Jaz ne mislim, da bi cel zavod
               se ukvarjal s tem, verjetno bo direktor to podpisal, nekdo bo to naredil - da je ta
               stvar seveda zapisana, v sedanjem členu, takšna, da po mojem je to korak nazaj, če bo
               dikcija takšna sprejeta, kot je tukaj.</p>
               <p>In zato bi vas le pozval kot človeka, ki je najbolj odgovoren v Republiki Sloveniji
               za to, da te stvari tečejo gladko in da ne gremo nazaj, da bi le premislili in
               poskušali ta amandma, ki to restrikcijo, par zavodov, razširili na vse javne zavode,
               in posameznike v teh zavodih, ki jih daje ta amandma v tej dikciji.</p>
            </sp>
            <sp xml:id="SDZ4-Redna-09-2005-09-27.sp71">

               <speaker>PREDSEDNIK FRANCE CUKJATI:</speaker>

               <p>Hvala gospodu Mogetu. Želi še kdo? Izvolite, gospod minister.</p>
            </sp>
            <sp xml:id="SDZ4-Redna-09-2005-09-27.sp72">

               <speaker>DR. MILAN ZVER:</speaker>

               <p>Hvala lepa za besedo, gospod predsednik. Te pobude so dokaj različne, ki prihajajo s
               te strani državnega zbora. Vi dopuščate možnost, da bi tudi delavci zavoda
               inšpecirali oziroma pripravljali izvedeniška mnenja. Nekateri so temu odločno
               nasprotovali iz razlogov, da naj bi učitelji videli v delavcu, svetovalcu še hkrati
               inšpektorja.</p>
               <p>Ne vem, meni se zdi malo podcenjevaje učitelja ali pa pripisovanje vnaprej kakšnih
               slabih namenov, v kolikor se tako grozno bojimo obiska inšpektorja. Kot da je
               inšpektor nek nebodigatreba, ki se ga vsi v šolskem sistemu tako zelo bojijo ali pa
               mu pripisujejo izrazito negativno vrednostno oznako.</p>
               <p>Tukaj, še enkrat pravim, ne gre za to, da bi te institucije oziroma zavodi, ki smo
               jih omenili notri, opravljali naloge inšpekcijske službe. Opravljajo zgolj
               izvedeniško mnenje in jasno je, da bodo ta mnenja pripravili posamezniki pri teh
               zavodih iz enega praktičnega razloga, zato ker je to, recimo, dobrodošlo, ker gre za
               specializirane zavode in že iz tega razloga lahko domnevamo, da bodo ta izvedeniška
               mnenja strokovno dobro, korektno pripravljena. Gre za eno praktično rešitev, ki bo po
               mojem mnenju povečala učinkovitost inšpekcijske službe, glede na to, da je slovenska
               šolska inšpekcija izjemno kadrovsko podhranjena.</p>
               <p>Jaz mislim, da je to določilo nujno, da moramo predlagani zakon v obliki sprejeti, v
               kolikor želimo, da bo služba lahko opravljala svoje poslanstvo.</p>
            </sp>
            <sp xml:id="SDZ4-Redna-09-2005-09-27.sp73">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Moge, ste se javili. Izvolite.</p>
            </sp>
            <sp xml:id="SDZ4-Redna-09-2005-09-27.sp74">

               <speaker>RUDOLF MOGE:</speaker>

               <p>Hvala. Gospod minister, saj ne gre za inšpektorje. Inšpektorji so imenovani, imajo
               svojo licenco, opravljajo te svoje naloge. Tukaj govorimo o tistih izvedencih, ki ta
               mnenja opravljajo. In poglejte, saj imate na koncu vašega stavka, poleg teh, ki ste
               jih navedli od zavoda za šolstvo, tudi napisano "in drugi za to usposobljeni javni
               zavodi". Kateri pa so to drugi usposobljeni javni zavodi za to? Kdo bo dobil to
               licenco kot javni zavod, da bo lahko taka izvedeniška mnenja pripravljal in jih bo
               potem šolski inšpekciji dal - ne kot izvedeniško mnenje tega in tega strokovnjaka,
               ampak kot izvedeniško mnenje institucije. Institucije bodo torej dajale izvedeniška
               mnenja. Meni se zdi za sodno prakso - to je malo večja teža, če je institucija sodna
               praksa - je bilo dovolj, da imate za izvedenica za gradbeno stroko tega in tega in
               tega in tega in bi lahko potem te stvari na ta način rešili. In če je tukaj, pravim,
               naš amandma...</p>
            </sp>
            <sp xml:id="SDZ4-Redna-09-2005-09-27.sp75">

               <speaker>PREDSEDNIK FRANCE CUKJATI:</speaker>

               <p>Gospod Moge, čas.</p>
            </sp>
            <sp xml:id="SDZ4-Redna-09-2005-09-27.sp76">

               <speaker>RUDOLF MOGE:</speaker>

               <p>Ja, hvala lepa.</p>
            </sp>
            <sp xml:id="SDZ4-Redna-09-2005-09-27.sp77">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata, izvolite imate besedo.</p>
            </sp>
            <sp xml:id="SDZ4-Redna-09-2005-09-27.sp78">

               <speaker>MAG. MAJDA POTRATA:</speaker>

               <p>Hvala, gospod predsednik. Ne gre za nikakršno neskladje v stališču poslanske skupine
               in amandmajem, ki ga predlaga Liberalna demokracija. V mnenju sem posebej poudarila,
               da ne nasprotujemo temu, da je posameznik razglašen za kompetentno osebo pripraviti
               strokovno ali ekspertno mnenje. Ampak to je mnenje posameznika, ki s svojim imenom in
               priimkom ter strokovno usposobljenostjo jamči, da je njegova odločitev v podporo
               inšpekciji, ki se zaradi omejenega števila inšpektorjev v resnici pogosto znajde v
               zagati, kako reagirati. Sama inšpekcije ne vidim samo kot organa pregona, da tako
               rečem, in tistega, pred katerim bi človek trepetal. Inšpektor je lahko za
               zaposlenega, za učenca ali za starše tudi jamstvo za to, da se stvari dobro
               opravljajo. Zato je tehtnost izvedenskega mnenja toliko večja. Ampak znova poudarjam,
               naj to ne bo postavljeno na raven institucije, pač pa na raven posameznika z imenom
               in priimkom, ker respektiram tudi pomisleke spoštovanega kolega Mogeta, da je treba
               potem v pristojnosti institucije, v ustanovitvene akte poseči in povedati, da je to
               tudi tam treba urediti in zavodu za šolstvo, na primer, še kaj dodati. Hvala lepa.
            </p>
            </sp>
            <sp xml:id="SDZ4-Redna-09-2005-09-27.sp79">

               <speaker>PREDSEDNIK FRANCE CUKJATI:</speaker>

               <p>Hvala gospe Potrata. Gospod Kokalj, izvolite.</p>
            </sp>
            <sp xml:id="SDZ4-Redna-09-2005-09-27.sp80">

               <speaker>ANTON KOKALJ:</speaker>

               <p>Hvala lepa. Sam sicer ne razumem, zakaj tako izčrpna razprava o predlogu, ki se mi
               zdi, da ureja samo malo bolj strokovno delo inšpektorjev oziroma pomaga k temu, da bi
               se razbremenili tistega širšega strokovnega dela, ki ga sedaj v operativnem delu ne
               zmorejo. Hkrati pa zavode, ki so že ustanovljeni, na nek način vključuje v delo, na
               nek način si morajo zaslužiti svoj kruh, če sem zelo konkreten.</p>
               <p>Drugače pa mislim, da je treba pri šolski inšpekciji dejansko narediti korak nazaj.
               In se strinjam z gospodom Grabrom, da je to korak nazaj in ga je nujno treba
               narediti. V zadnjih letih je šolska inšpekcija postala strah in trepet predvsem
               učiteljev, ki se ukvarjajo v glavnem z birokracijo in skrbijo za to, kako peljati
               postopek, da ne bo prišlo do razveljavitve ocene ali nekega vzgojnega ukrepa. To je v
               zadnjih letih postalo strah in trepet. Pa ne samo to, dogajalo se je celo to, da so
               se organizirali seminarji za velike denarje, kjer se je učitelje usposabljalo, kako
               se izogniti ukrepom inšpekcijskih služb v šoli. Mislim, da je tu pa res treba storiti
               korak nazaj.</p>
               <p>Sam razumem, da je bil predlog vlade predvsem narejen v to smer, da se vključi
               institucije, ki bi morale biti za to usposobljene, ker je inšpektorjev enostavno
               premalo in ki so verjetno pod težo pritiska, kaj vse morajo konkretnega narediti,
               tudi tako delovali.</p>
            </sp>
            <sp xml:id="SDZ4-Redna-09-2005-09-27.sp81">

               <speaker>PREDSEDNIK FRANCE CUKJATI:</speaker>

               <p>Hvala gospodu Kokalju. Želi še kdo razpravljati? Če ne, zaključujem razpravo. O
               amandmaju bomo v skladu s časovnim potekom seje zbora odločali danes v okviru
               glasovanj pol ure po končani 13. točko dnevnega reda oziroma najkasneje ob 20.50 uri.
               S tem prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA -</title> to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O OSNOVNI ŠOLI.</title>
               </p>
               <p>Predlog zakona je v obravnavo zboru predložila skupina poslancev s prvopodpisanim dr.
               Slavkom Gabrom. V zvezi s tem zakonom odbor za kulturo, šolstvo in šport predlaga
               državnemu zboru, da predlog zakona ni primeren za nadaljnjo obravnavo. Na podlagi
               tretjega odstavka 134. člena poslovnika dajem najprej besedo predstavniku
               predlagateljev zakona, dr. Slavku Gabru, za dodatno obrazložitev predloga zakona.
               Izvolite.</p>
            </sp>
            <sp xml:id="SDZ4-Redna-09-2005-09-27.sp82">

               <speaker>DR. SLAVKO GABER:</speaker>

               <p>Spoštovani gospod predsednik! Kolega minister, gospe in gospodje! Pred nami je
               predlog zakona s katerim želimo predlagatelji nadaljevati dograjevanje šolskega
               sistema v tej državi tudi na osnovi opažanj, ki zadevajo področje urejenosti osnovne
               šole v Republiki Sloveniji. Ne prvič in ne samo mi opozarjamo, da je kurikularna
               struktura v Sloveniji dokaj podrobno urejena in da bi bilo primerno, če bi omogočili
               šolam, da na tem področju naredijo nekaj korakov tudi po svoje in same. S tem bi
               doprinesli k pozitivnim izplenom kar nekaj možnosti. Jedro zakona je v tem, da želimo
               šolam omogočiti oblikovanje šolskega predmetnika. Šolski predmetnik naj bi se
               oblikoval tako, da bi lahko zmanjšali število predmetov v posameznem razredu, v
               posameznem ocenjevalnem obdobju zadnjega triletja. S tem bi zmanjšali tudi število
               predmetov, s katerimi so soočeni učitelji in učenci v vsakem tednu v vsakem
               ocenjevalnem obdobju. Zmanjšalo bi se število ocenjevanj v posamičnem obdobju in
               povečala bi se možnost fleksibilnega pripravljanja urnika znotraj šol. Da bi bilo to
               omogočeno, predlagamo, da bi sprostili tudi zgornje število ur učne obveznosti v
               posamičnem tednu. Pri tem pa bi ostalo skupno število ur za učenke in učence enako
               kot doslej, skupno namreč v celotnem letu. Ker se zavedamo, da bi lahko pri tem, ko v
               Sloveniji nismo vajeni tako gibkega pristopa k predmetniku, prišlo do težav,
               predlagamo določene omejitve in samo omejeno sprostitev. Slovenski jezik, italijanski
               ali madžarski jezik na narodnostno mešanih območjih, matematika in tuj jezik naj bi
               tudi po tem predlogu ostali obvezni del predmetnika v vsakem tednu v že določenem
               obsegu. Tudi predmeti, ki se po sedanjem predmetniku poučujejo tri leta, se morajo
               poučevati v bodoče najmanj dve leti. To so omejitve, znotraj katerih pa bi gibki
               predmetnik omogočal, da se sprosti klima dela v šolah, da je kadrovsko lažje
               izpeljati celotno učno obveznost. Mislimo, da kaže ta zakon podpreti, še posebej
               zato, ker je zakon pisan tako, da nobeni od šol ne nalaga, da se odloči za svoj
               šolski predmetnik, ampak zgolj daje to možnost. Nikoli šolam torej ne bi bilo
               potrebno, nujno potrebno se odločiti za takšen predmetnik. Tiste, ki pa bi se zanj
               odločile, bi to lahko izpeljale znotraj z zakonom predpisanih omejitev. Kar nekaj šol
               v Sloveniji je pripravljenih na to, da bi se za kaj takšnega odločile, da bi si tudi
               zmanjšale probleme, da bi razbremenile tudi pritisk na učenke in učence. Slovenija s
               tem ne bi bila nič posebnega. Države, ki imajo dolgo in uspešno tradicijo na tem
               področju, so Finska, Norveška, Švedska, Islandija in Nizozemska. To so že zdavnaj
               preizkusile. Mi verjamemo, da bi takšne vpeljave pri nas v Sloveniji zavod za šolstvo
               s svetovanjem in s pomočjo spremljal in zdi se nam, da bi se Slovenija s tem
               odmaknila od starega koncepta, pravzaprav zgodovinsko gledano že koncepta iz časov
               Avstro-Ogrske, torej iz časov uvedbe obvezne šole v Sloveniji, ko je država, ko
               država predpiše predmetnik bolj ali manj od a do ž. V Sloveniji po novem samo s to
               izjemo doslej, da v predmetniku ni bilo - je bila možnost izbirnih predmetov in pa
               ravni pri pouku. Sedaj bi temu dodali tudi še možnost izbire konkretne organizacijske
               izpeljave v zadnjem triletju. In ker teče naprej tudi projekt drugačnega financiranja
               šol, bi verjetno skupaj s tem zaokrožili povečevanje avtonomije šolstva v
               Sloveniji.</p>
               <p>Hvala.</p>
            </sp>
            <sp xml:id="SDZ4-Redna-09-2005-09-27.sp83">

               <speaker>PREDSEDNIK FRANCE CUKJATI:</speaker>

               <p>Hvala gospodu Gabru. Ker v zvezi s to točko v skladu s poslovnikom vlada nima besede,
               prehajamo na predstavitev stališč poslanskih skupin.</p>
               <p>Gospa Marjetka Uhan bo predstavila stališče poslanske skupine Nove Slovenije.
               Izvolite.</p>
            </sp>
            <sp xml:id="SDZ4-Redna-09-2005-09-27.sp84">

               <speaker>MARJETKA UHAN:</speaker>

               <p>Predlagatelji zakona predlagajo spremembo organizacije predmetnika tako, da bi se
               nekateri predmeti izvajali bolj strnjeno, v krajšem časovnem obdobju, ali pa
               združevanje posameznih predmetov v skupna predmetna področja.</p>
               <p>V slednje spremembe tudi sami predlagatelji dvomijo, da bi se jih dalo izvesti v
               krajšem časovnem obdobju, zato vztrajajo pri strnjenem predavanju posameznega
               predmeta, kar bi pomenilo po mnenju predlagateljev manj predmetov in manj spraševanj
               v določenem časovnem obdobju. Odločitev za spremembe pa bi prepustili posameznim
               šolam. Predlagana sprememba bi veljala za zadnjo triado devetletke. Pravila ne
               veljajo za matematiko, materin jezik in tuj jezik.</p>
               <p>V Novi Sloveniji predlaganega zakona o spremembah in dopolnitvah zakona o osnovni
               šoli na odboru za kulturo, šolstvo in šport nismo podprli. Predlagane spremembe ne
               zmanjšujejo števila predmetov, ki jih je, na primer, v devetem razredu obveznih kar
               15, niti ne zmanjšujejo števila tedenskih obveznosti. Tako so otroci v šoli dlje kot
               delavci v tovarni. Verjamem, da na ta način mnogi starši rešujejo varstvo in vzgojo,
               toda to ne more biti zdravo in normalno za otroke, da so po cele dneve v šoli. Nato
               pa še naloge in učenje doma.</p>
               <p>Predlagane spremembe se ne lotijo izbirnih vsebin in priznanje nekaterih interesnih
               dejavnosti, ki bi bile lahko priznane kot obvezni izbirni predmeti. Zato predlaganih,
               četudi dobrohotnih drobtinic, nismo podprli.</p>
               <p>Pričakujemo celovitejšo analizo, spremembo in izboljšavo zadnje triade
               devetletke.</p>
               <p>Hvala.</p>
            </sp>
            <sp xml:id="SDZ4-Redna-09-2005-09-27.sp85">

               <speaker>PREDSEDNIK FRANCE CUKJATI:</speaker>

               <p>Hvala gospe Uhanovi. Gospod Mihael Prevc bo predstavil stališče poslanske skupine
               Slovenske ljudske stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp86">

               <speaker>MIHAEL PREVC:</speaker>

               <p>Hvala lepa, gospod predsednik. Spoštovana ministra, spoštovane kolegice in
               kolegi!</p>
               <p>Predlog zakona o spremembah in dopolnitvah zakona o osnovni šoli, ki ga je v državni
               zbor Republike Slovenije v obravnavo predložila skupina poslancev in poslank s
               prvopodpisanim dr. Slavkom Grabrom, prinaša vsebinsko dobro zamišljene ideje o
               fleksibilnem predmetniku v zadnji triadi devetletke. Takšna rešitev bi vsekakor
               doprinesla k večji avtonomiji šol ter zadostila zahtevi po bolj sproščeni šoli. Prav
               tako pa bi spremembe v tej smeri lahko prinesle tudi bolj kvalitetno delo v zadnji
               triadi osnovne šole. Vendar pa predlagani zakon kljub prej naštetim dobrim rešitvam,
               ne prinaša celovitih rešitev problemov, ki so se pokazali predvsem v zadnji triadi
               uvajanja devetletne osnovne šole. Po izjavah ministrstva za šolstvo in šport le-ta že
               proučuje koncept izobraževalnega obdobja v osnovni šoli v celoti ter načrtuje
               celovitejšo reformo zadnje triade. Takšna reforma pa mora potekati postopno in
               premišljeno. Temeljiti mora na analizi in strokovnem mnenju pristojnih zavodov in
               služb ter upoštevati strokovne podlage in rezultate predhodne faze poskusnega
               vpeljevanja načrtovanih sprememb v vzorčnih šolah. Prehitro uvajanje takšnih sprememb
               z nepreverjenimi posledicami je neodgovorno do učencev, staršev in učiteljev. Na
               spremembe pa bo treba pripraviti tudi ravnatelje, pedagoške in druge strokovne
               delavce ter učence in starše. Predvsem pa je potrebno razbremeniti učitelje
               nepotrebne birokracije ter vrniti njihovo prvotno vlogo v procesu izobraževanja, to
               je delo z učenci.</p>
               <p>V Slovenski ljudski stranki menimo, da vzgoja in izobraževanje otrok ne smeta biti
               predmet nepotrebnih poskusov in radikalnih sprememb, prenova šolskega sistema pa naj
               poteka postopno in premišljeno. Zato omenjenega predloga zakona ne bomo podprli.
               Hvala lepa.</p>
            </sp>
            <sp xml:id="SDZ4-Redna-09-2005-09-27.sp87">

               <speaker>PREDSEDNIK FRANCE CUKJATI:</speaker>

               <p>Hvala gospodu Prevcu. Gospod Srečko Prijatelj bo predstavil stališče poslanske
               skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp88">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Torej, pri zakonu o osnovni šoli gre za vprašanje
               izvajanja v praksi in sposobnost ravnateljev. Ravno to vprašanje, spoštovani kolegi
               in kolegice, pa je bilo v slovenski javnosti zelo zelo odmevno in v bistvu zelo
               kritizirano s strani gospoda ministra. Mislim, da menjava vse povprek in na hitro
               ravnateljev po nekem ključu moči ni primerna in da v bistvu ravno ta stališča
               ravnateljev osnovnih šol govorijo v tej smeri, da se na tem področju dogaja marsikaj
               čudnega.</p>
               <p>Jaz se ne pridružujem predhodnikom, ki govorijo, da prehitro uvajanje sprememb ni
               dobro. Tukaj ne gre za prehitro uvajanje sprememb, gre preprosto za prosto izbiro
               tretjega predmeta, ki bi omogočal ministru tudi uvajanje v bistvu verouka v osnovne
               šole. In temu Slovenska nacionalna stranka nasprotuje in zato bomo glasovanje izvedli
               v negativnem smislu in ne bomo v bistvu podprli predloga matičnega delovnega
               telesa.</p>
               <p>Spoštovane kolegice in kolegi! Gre za v bistvu absurd, ko želi minister na mala vrata
               vpeljati dodatno materijo v šolskem izobraževanju, kot sem že povedal, tudi
               nedopustno, da bi se to zgodilo v tako kratkem času, kajti pred časom smo že dovolili
               to spremembo v osnovnem zakonu, v zakonu o osnovni šoli, in smo dali prosto ministru,
               da tako tudi ukrepa.</p>
               <p>Slovenska nacionalna stranka bo torej glasovala v bistvu proti sklepu, ki je podan in
               sprejet na matičnem delovnem telesu. Hvala.</p>
            </sp>
            <sp xml:id="SDZ4-Redna-09-2005-09-27.sp89">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Gospa Alenka Jeraj bo predstavila stališče poslanske
               skupine Slovenske demokratske stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp90">

               <speaker>ALENKA JERAJ:</speaker>

               <p>Hvala za besedo. Lep pozdrav vsem. V poslanski skupini Slovenske demokratske stranke
               bomo podprli sklep odbora za kulturo, šolstvo in šport, in sicer da predlog zakona o
               spremembah in dopolnitvah zakona o osnovni šoli ni primeren za nadaljnjo
               obravnavo.</p>
               <p>Predlog novele zakona o osnovni šoli gre v smer modernizacije oziroma večje
               avtonomizacije šolskega prostora v Sloveniji. Vendar zgolj sprememba, ki se nanaša na
               organizacijski vidik fleksibilnega predmetnika, po našem mnenju ne predstavlja
               zadostne in celostne rešitve za problematiko pouka v zadnji triadi
               vzgojno-izobraževalnega obdobja v osnovnih šolah. K spremembam v zadnji triadi je
               potrebno pristopiti celovito in premišljeno, pri čemer morajo le te temeljiti na
               analizi in strokovnem mnenju pristojnih zavodov in služb ter daljšem predhodnem
               preizkusnemu uvajanju. Prehitro in takšno uvajanje sprememb je po našem mnenju
               neodgovorno do učencev, staršev in učiteljev.</p>
               <p>Predlagatelj med razlogi za sprejem zakona navaja sklep 66. seje Strokovnega sveta
               Republike Slovenije za splošno izobraževanje z dne 1.4.2004, ki naj bi podprl predlog
               o uvedbi šolskega fleksibilnega predmetnika v zadnjem vzgojno-izobraževalnem obdobju.
               Iz zapisnika 66. izredne seje z dne 1.4. izhaja, da strokovni svet za splošno
               izobraževanje podpira predlog ministrstva za šolstvo in šport za preučitev možnosti
               in uvedbe delno fleksibilnega predmetnika v tretjem triletju devetletke. Pri tem pa
               sklep vsebuje tudi zapis, da naj študijo pripravi strokovna komisija, v kateri bodo
               predstavniki zavoda za šolstvo in šport, urad za razvoj šolstva in člani strokovnega
               sveta za splošno izobraževanje, poročilo oziroma pripravi poročilo za obravnavo na
               strokovnem svetu za splošno izobraževanje do jeseni 2004.</p>
               <p>Prejšnji minister za šolstvo je dne 5.7.2004 izdal sklep o imenovanju komisije za
               proučitev možnosti uvedbe delno fleksibilnega predmetnika v tretjem triletju
               devetletke, pri čemer pa komisija poročila ni posredovala. Zato ga strokovni svet
               tudi ni obravnaval. Vlada oziroma ministrstvo za šolstvo in šport proučuje koncept in
               izvedbo zadnjega vzgojno-izobraževalnega obdobja v osnovni šoli v celoti ter obenem
               načrtuje celovitejšo prenovo omenjene zadnje triade v smeri funkcionalne in
               organizacijske avtonomije šol, pri čemer bodo upoštevane strokovne podlage in
               rezultati predhodne faze poskusnega vpeljevanja načrtnih sprememb.</p>
               <p>V poslanski skupini Slovenske demokratske stranke menimo, da je potrebno vzpostaviti
               takšen sistem izobraževanja, ki bo učencem posredoval znanje, katerega bodo znali
               uporabiti za življenje. Pri čemer je zato potrebno učitelje izpopolnjevati, jim
               omogočiti dodatno izobraževanje, predvsem pa jih je potrebno razbremeniti
               birokracije, da bodo lahko kvalitetneje opravljali prvenstveno vlogo v izobraževalnem
               procesu - delo z učencem.</p>
               <p>V poslanski skupini Slovenske demokratske stranke bom podprli sklep odbora za
               kulturo, šolstvo in šport, da predlog zakona o spremembah in dopolnitvah zakona o
               osnovni šoli ni primeren za nadaljnjo obravnavo.</p>
            </sp>
            <sp xml:id="SDZ4-Redna-09-2005-09-27.sp91">

               <speaker>PREDSEDNIK FRANCE CUKJATI:</speaker>

               <p>Hvala gospodični Jerajevi. Gospod Ljubo Germič bo predstavil stališče poslanske
               skupine Liberalne demokracije Slovenije.</p>
            </sp>
            <sp xml:id="SDZ4-Redna-09-2005-09-27.sp92">

               <speaker>LJUBO GERMIČ:</speaker>

               <p>Hvala za besedo, gospod predsedujoči! Gospod minister, spoštovane kolegice in kolegi.
               Uvodoma bi želel povedati, da predlog gre v pravo smer in bi lahko tudi izrekel
               priznanje opoziciji, ki je pripravila novelo zakona, ki dejansko gre v smer, recimo,
               modernizacija ali pa večje avtonomizacije slovenskega šolskega prostora, za katerega
               je značilna izrazita centralizacija in regulacija. V tem smislu je tudi po vsebinski
               plati predlog zakona zelo zanimiv in zagotovo uporabljiv in ga bomo v prihodnosti
               zagotovo uveljavili. To je citat minister za šolstvo in šport doktorja Zvera na
               matičnem odboru. Izjava ministra nam jasno pove, da gre torej za dober predlog zakona
               in bi pričakovali, da ga bo vlada podprla. Vendar pa, kot že velikokrat do sedaj, bo
               tudi tokrat ostalo pri besedah, saj, če lahko sodimo po glasovanju na matičnem
               delovnem telesu, koalicija zakona ne bo podprla v glavnem zato, ker ga je predlagala
               opozicija. S tem vladajoča koalicija ponovno dokazuje svojo aroganco in ponovno
               potrjuje, da so besede o podpori predlogu opozicije resnično daleč od dejanj.</p>
               <p>V poslanskem klubu LDS bomo predlog zakona podprli. Sprememba zakona namreč omogoča,
               da šola z oblikovanjem fleksibilnega šolskega predmetnika zmanjša število predmetov v
               posameznem ocenjevalnem obdobju tretjega triletja devetletke. Učenkam in učencem, ki
               imajo v primerjavi z večino evropskih držav zlasti v zadnjem vzgojno-izobraževalnem
               obdobju relativno veliko število predmetov, bi z novelo zakona omogočili zmanjšanje
               števila predmetov v posameznem letu oziroma ocenjevalnem obdobju. Rešitev je mogoče
               doseči med drugim z združevanjem predmetov v širša predmetna področja ali pa z
               organizacijo predmetnika tako, da se zlasti predmete, ki jim tedensko namenjamo manj
               ur, izvaja bolj strnjeno.</p>
               <p>Če lahko malo obudim spomin, v marsikateri razpravi v državnem zboru se je velikokrat
               poudarjalo, kako pomembno je, da se otroke v šolah razbremeni, da so njihove torbe
               pretežke in da je treba poskrbeti za prijaznejše šolsko okolje. Pri tem želimo
               poudariti, da prav predlagani zakon vsebuje vse prejšnje želene vsebine v osnovni
               šoli. Ob tem je zaskrbljujoče mnenje vlade, da zakon pomeni samo organizacijske
               spremembe, kar nakazuje, da vlada tega predloga v celoti ne razume. Po našem mnenju
               ne gre zgolj za organizacijske, pač pa še kako pomembne vsebinske spremembe, ki pa
               brez ustreznega organizacijskega okvira ne bi ustrezno delovale. Pri tem pa sam
               minister omenja, da gredo trendi reform v šolskem sistemu v svetu ravno v smer
               predloga zakona, kar pomeni utrditev funkcionalne in organizacijske avtonomije
               šolskim zavodom. Naj poudarimo, da bodo šole s tem učenkam in učencem lahko
               omogočile, da bodo imeli letno, tedensko in dnevno manj predmetov in posledično tudi
               manj spraševanj. Povečale se bodo možnosti za poglobljeno učenje in poučevanje ter
               ustreznejšo organizacijo pouka, ki jo bodo šole prilagajale svojim prostorskim in
               kadrovskim zmožnostim in tako optimalno poskrbele za ustreznost in kakovost urnikov
               učenk in učencev. Začel se bo proces povečanja avtonomije šol pri oblikovanju
               predmetnika. Avtonomija se kaže še posebej v tem, da lahko šola ostane pri načinu
               izvajanja, ki ga opredeljuje sprejeti predmetnik, ali pa se odloči za šolski
               predmetnik v opisanih okvirih predloga zakona.</p>
               <p>Predlagani zakon torej temelji na mednarodno primerjalni študiji, ki jo je pripravil
               zavod za šolstvo, ter po našem mnenju pomeni nadaljnji korak k oblikovanju
               ustvarjalno naravnane šole, naprednejšega in evropsko primerljivega izobraževalnega
               okolja. Pri tem ne razumemo nasprotovanja ministra za šolstvo in šport, ki hkrati
               trdi, da bodo v prihodnosti vsebino predloga zakona zagotovo uveljavili. Zato v
               poslanskem klubu Liberalne demokracije ne vidimo razloga, zakaj se tega koraka ne
               naredi sedaj, ne pa da se kakor vedno vse prestavlja nekam v bližnjo prihodnost, ki
               pa na koncu nikoli ni tako blizu.</p>
               <p>Zato bi v zaključku še enkrat rad poudaril, da je danes, spoštovane poslanke in
               poslanci, pred nami priložnost, da ne glede na predlagatelja podpremo predlagani
               zakon, in s tem omogočimo možnost uvedbe šolskega fleksibilnega predmetnika v zadnjem
               triletnem izobraževalnem obdobju.</p>
               <p>Hvala lepa.</p>
            </sp>
            <sp xml:id="SDZ4-Redna-09-2005-09-27.sp93">

               <speaker>PREDSEDNIK FRANCE CUKJATI:</speaker>

               <p>Hvala gospodu Germiču. Magistra Majda Potrata bo predstavila stališče poslanske
               skupine Socialnih demokratov. Izvolite.</p>
            </sp>
            <sp xml:id="SDZ4-Redna-09-2005-09-27.sp94">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister!</p>
               <p>Predlog zakona o spremembah in dopolnitvah zakona o osnovni šoli bomo v poslanski
               skupini Socialnih demokratov podprli in tako nasprotovali predlogu sklepa matičnega
               delovnega telesa, ki opredeljuje zakon kot neprimerno podlago za nadaljevanje
               zakonodajnega postopka.</p>
               <p>Poslanca in poslanka Socialnih demokratov smo se odločili za podporo predlogu, ki ga
               je prvi podpisal doktor Slavko Gaber, po temeljitem premisleku, zato verjamemo, da je
               strokovno utemeljen in združljiv tudi z usmeritvami, ki jih je napovedovala koalicija
               v zvezi s šolstvom.</p>
               <p>Napovedana deregulacija šolstva in večja avtonomija šol, je na prvem preizkusu padla,
               saj ministrstvo za šolstvo in šport predlogu zakona nasprotuje. Predlog gibljivega
               predmetnika, ki ga šole niso dolžne vpeljati, jim pa predlog omogoča združevanje ur
               posameznih predmetov in s tem zmanjšuje število predmetov, je sicer dobil načelno
               podporo, češ da je predlog naravnan v pravo smer in ni v nasprotju s stališči
               ministrstva za šolstvo in šport, mu pa vendarle nasprotuje. Zanj zahteva izpeljavo
               pilotskega projekta in ugotavlja, da je strokovni svet za splošno izobraževanje leta
               2004 podprl predlog ministrstva za šolstvo, znanost in šport za preučitev možnosti in
               uvedbe delno gibljivega predmetnika v tretjem triletju devetletke. Imenovana je bila
               strokovna komisija, ki pa poročila o svojih ugotovitvah naj ne bi posredovala, zato
               je strokovni svet za splošno izobraževanje ni obravnaval. Ministrstvo poudarja, da
               preučuje celovitejšo reformo zadnje triade osnovne šole, zato je to poleg odsotnosti
               omenjenega poročila razlog za nasprotovanje. Če gre res samo za organizacijski poseg,
               kot meni ministrstvo, bi ga lahko uvedli brez tolikšnega nasprotovanja.</p>
               <p>V poslanski skupini Socialnih demokratov soglašamo, da je za obsežnejše posege v
               osnovno šolo potrebno imeti strokovno osnovo in rezultate eksperimentalnih faz. Se pa
               sprašujemo, zakaj ministrstvo za šolstvo in šport ni tako ravnalo ob dosedanjih
               posegih v osnovno šolo, pa čeprav je šlo za odločitev, ki niso imele osnovne ne v
               dosedanji praksi - denimo ukinitev nacionalnega preizkusa po prvem triletju, ki jih
               je praksa spoznavala kot dobre - ne v strokovnih krogih - denimo spremembe, povezane
               z nacionalnimi preizkusi ob koncu devetletke. Sprejete so bile brez potrebne
               temeljite strokovne razprave in pripravljenega predloga, ki bi bil pospremljen tudi z
               vsem tistim, kar je sprememba v svojih posledicah prinesla; denimo vpisni pogoji v
               srednje šole, ko gre za omejen vpis in je treba najti merila, ki bi učence in učenke
               postavljali v enak položaj.</p>
               <p>Ministrstvo za šolstvo in šport je sprejelo tudi že kakšen pravilnik, recimo
               pravilnik o ocenjevanju, z namenom razbremeniti učence, pa stroka ugotavlja, da ob
               skrajšanju časa za ocenjevanje pritiska na učence ne zmanjšujejo, kvečjem povečujejo.
               Ministrstvo za šolstvo in šport torej samo vpeljuje pomembne spremembe brez ustreznih
               strokovnih soglasij in brez preizkusnih faz. Jasno je, da nista nesprejemljiv predlog
               in nesprejemljiva vsebina zakona, ampak niso pravi predlagatelji. Žal to ni prvi
               primer nesprejemanja predlogov opozicije, bojimo pa se, da tudi ne zadnji. Hvala
               lepa.</p>
            </sp>
            <sp xml:id="SDZ4-Redna-09-2005-09-27.sp95">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Končali smo s predstavitvijo stališč poslanskih skupin. O
               predlogu sklepa bomo v skladu s časovnim potekom seje zbora odločali danes v okviru
               glasovanj pol ure po končani 13. točki dnevnega reda oziroma najkasneje ob 20.50 uri.
               S tem prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - druga obravnava PREDLOGA ZAKONA O
                  SPREMEMBAH IN DOPOLNITVAH ZAKONA O TUJCIH.</title> Predlog zakona je v obravnavo
               zboru predložila vlada Republike Slovenije. Besedo dajem predsedniku vlade za dodatno
               obrazložitev. Minister za notranje zadeve, gospod Dragutin Mate, imate besedo.</p>
            </sp>
            <sp xml:id="SDZ4-Redna-09-2005-09-27.sp96">

               <speaker>DRAGUTIN MATE:</speaker>

               <p>Hvala lepa, gospod predsednik. Spoštovane poslanke in poslanci! Na kratko bi dodatno
               še obrazložil predlog vlade. Glavni razlog za pripravo zakona je uskladitev
               nacionalnega pravnega reda s pravnim redom Evropske unije in tako v tem predlogu
               prinašamo sedem direktiv in en sklep in tako našo zakonodajo prilagajamo Evropski
               uniji. Najzahtevnejši direktivi, ki se implementirata, sta direktivi, ki urejata
               vstop in prebivanje državljanov držav članic Evropske unije in njihovih družinskih
               članov na območju druge članice, ter direktivi, ki za državljane tretjih držav
               urejata združevanje družinskih članov in izdajo dolgotrajnega dovoljenja za bivanje.
               Zaradi prenosa nove direktive s področja prostega pretoka oseb, ki urejajo vstop in
               prebivanje državljanov držav članic EU in njihovih družinskih članov na območju druge
               države članice, je v zakonu dodano novo poglavje, ki temeljito ureja to področje.
               Zaradi prenosa direktive o pravici do združevanja družine je s predlaganim zakonom
               nekoliko spremenjena izdaja dovoljenj za prebivanje za državljane tretjih držav, ki
               se v Republiki Sloveniji nahajajo zaradi združevanja družine. Zaradi prenosa
               direktive o statusu državljanov tretjih držav, ki so rezidenti za daljši čas, je
               spremenjena izdaja dovoljenja za stalno prebivanje za državljane tretjih držav.</p>
               <p>Predlog zakona nadalje na novo ureja določene olajšave pri vstopu v državo za učence
               in dijake iz tretjih držav, ki zakonito prebivajo v drugi državi članici, v času
               šolskih ekskurzij. V primerjavi z dosedanjo ureditvijo je olajšan vstop in zato ne
               potrebujejo vizumov.</p>
               <p>Poleg omenjenih direktiv so s predlogom zakona o tujcih prenesene tudi direktive, ki
               urejajo pristojnost policije pri ukrepanju zoper tujce in sankcije, in sicer tako
               predlog zakona na novo ureja možnost prisilne odstranitve iz države državljane tretje
               države, kateremu je druga država članica izrekla ukrep izgona, nahaja pa se na
               območju Republike Slovenije. Takšnih pooblastil policija do sedaj ni imela in so
               popolnoma nova. Prav tako je na novo urejena pomoč drugi državi članici, ki poskuša
               po zračni poti prisilno odstraniti državljana tretje države. S predlogom zakona je
               določena tudi pravna podlaga za izdelavo novega obrazca biometričnega potnega lista
               za tujca, kot je to zahtevano v uredbi EU. Ob omenjenih uskladitvah s pravnim redom
               bomo ta zakon uskladili tudi z zakonom o prekrških, tako da bomo nadomestili denarne
               kazni z globami.</p>
               <p>Na koncu mi dovolite, spoštovane poslanke in poslanci, še nekaj besed glede
               amandmajev. Ministrstvo za notranje zadeve je na podlagi mnenja zakonodajno-pravne
               službe državnega zbora pripravila predlog amandmajev, v katerih so bile upoštevane
               pripombe zakonodajno-pravne službe in katere je odbor za notranjo politiko, javno
               upravo in pravosodje tudi sprejel. Z amandmaji smo odpravili nekatere nomotehnične
               pomanjkljivosti predloga zakona in določili določne in jasne ter enostavne nekatere
               oblike in dikcije, ki so v zakonu. Hvala.</p>
            </sp>
            <sp xml:id="SDZ4-Redna-09-2005-09-27.sp97">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog zakona je obravnaval odbor za notranjo politiko,
               javno upravo in pravosodje kot matično delovno telo.</p>
               <p>Prosim podpredsednico odbora gospo Mojco Kucler Dolinar, da predstavi poročilo
               odbora. Izvolite.</p>
            </sp>
            <sp xml:id="SDZ4-Redna-09-2005-09-27.sp98">

               <speaker>MOJCA KUCLER DOLINAR:</speaker>

               <p>Hvala lepa, gospod predsednik. Lep pozdrav ministru, kolegom poslancem in kolegicam
               poslankam.</p>
               <p>Odbor Državnega zbora Republike Slovenije za notranjo politiko, javno upravo in
               pravosodje je na 11. redni seji kot matično delovno telo obravnaval predlog zakona o
               spremembah in dopolnitvah zakona o tujcih. Predstavnik predlagatelja je v kratki
               dopolnilni obrazložitvi poudaril, da gre pri noveli zakona predvsem za prilagajanje
               evropski zakonodaji na tem področju oziroma za uskladitev zakona z vrsto direktiv in
               nekaterimi drugimi akti Evropske unije. Sicer pa je cilj predloga zakona tudi
               uskladitev tistih določb zakona o tujcih, v katerih so določeni prekrši, z zakonom o
               prekrških. Predlagatelj zakona je upošteval mnenje zakonodajno-pravno službe, ter v
               skladu s pripombami zakonodajno-pravne službe tudi predlagal odboru, da sprejme
               nekatere amandmaje za svoje. Zato je tudi predstavnica zakonodajno-pravne službe
               poudarila, da je predlagatelj v večini primerov sledil pripombam iz njihovega pisnega
               mnenja in pripravil predloge za amandmaje odbora, zato k predlogu zakona ni imela več
               pripomb.</p>
               <p>Sprejeli smo torej predlagane amandmaje odbora in pa glasovali o vseh členih predloga
               zakona skupaj ter jih brez glasu proti tudi sprejeli. Z vključitvijo sprejetih
               amandmajev v zakonski predlog je odbor določil besedilo dopolnjenega predloga zakona,
               ki je tudi sestavni del poročila.</p>
            </sp>
            <sp xml:id="SDZ4-Redna-09-2005-09-27.sp99">

               <speaker>PREDSEDNIK FRANCE CUKJATI:</speaker>

               <p>Hvala predsednici odbora. Sledi predstavitev stališč poslanskih skupin. Gospod Franc
               Kangler bo predstavil stališče poslanske skupine Slovenske ljudske stranke. Izvolite.
            </p>
            </sp>
            <sp xml:id="SDZ4-Redna-09-2005-09-27.sp100">

               <speaker>FRANC KANGLER:</speaker>

               <p>Hvala za besedo. Spoštovani minister, spoštovane poslanske in poslanci. Poslanska
               skupina Slovenske ljudske stranke bo podprla omenjeni predlog zakona o spremembah in
               dopolnitvah zakona o tujcih. Gre predvsem za sistemski zakon, s katerim vlada ureja
               skladnost zakona z nekaterimi direktivami Evropske unije. Pomembno je poudariti, da
               se na ta način v skladu z evropsko direktivo in tudi predpisi urejajo razna dovoljena
               za prebivanje tujcev v Sloveniji, tako znotraj članic Evropske unije kot tudi članic
               oziroma nekaterih tretjih držav. Sicer pa je cilj predloga zakona tudi uskladitev
               tistih določb z zakonom o tujcih, kot je tudi predsednica odbora sama omenjala, v
               katerih so določeni prekrški z zakonom o prekrških. Pomembno je z amandmajem k 24.
               členu, da se v prvem odstavku 93. člena alineja spremeni tako, da se glasi, da se ne
               ugotovi, ali je bila zakonska sklenjena, izključna ali pa predvsem z namenom
               pridobitve dovoljena za prebivanje in da se nekatere določbe omenjenega zakona ne
               zlorabljajo za pridobitve statusa posameznih tujih državljanov na območju Republike
               Slovenije. V poslanski skupini Slovenske ljudske stranke bomo omenjeni predlog zakona
               v celoti podprli.</p>
            </sp>
            <sp xml:id="SDZ4-Redna-09-2005-09-27.sp101">

               <speaker>PREDSEDNIK FRANCE CUKJATI:</speaker>

               <p>Hvala gospodu Kanglerju. Gospod Boštjan Zagorac, bo predstavil stališče poslanske
               skupine Slovenske nacionalne stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp102">

               <speaker>BOŠTJAN ZAGORAC:</speaker>

               <p>Hvala za besedo, gospod predsednik. Spoštovane kolegice in kolegi! Zakon, ki je pred
               nami, je zopet zakon, ki ga od nas v bistvu zahtevajo direktive Evropske unije in
               evropski pravni red. Vendar te direktive od nas ne zahtevajo, da to materijo rešujemo
               na način, ki bi bil za Slovenijo lahko škodljiv.</p>
               <p>Zakon oziroma direktive, ki nam nalagajo sprejetje oziroma spremembo zakona o tujcih,
               govorijo med drugim tudi - česar še nobeden od predhodnikov ni povedal - o
               vzpostavitvi tako imenovanega schengenskega sporazuma, se pravi, ureditev tega, kar
               smo se s schengenskim sporazumom zavezali, in ureditev razmer na meji z državami, ki
               niso članice Evropske unije. V našem primeru je zelo pomembna ureditev meje s
               sosednjo Republiko Hrvaško, kar mislim, da bi bilo sedaj v tem trenutku zelo
               pomembno. Vemo, da ima Slovenija s Hrvaško številne težave, vemo, da Hrvaška izvaja
               številne pritiske na Republiko Slovenijo, in prav bi bilo, da bi se tudi Republika
               Slovenija vsaj v podobni meri odzvala na omenjene pritiske. Lepo bi bilo, če bi,
               recimo, slovenska vlada razmislila tudi o tem, da vzpostavi res strikten schengenski
               režim na mejah z Republiko Hrvaško, mogoče samo v času od junija pa do avgusta, ko je
               pri njih višek turistične sezone. Vendar naj se dotaknem tudi konkretnih členov
               zakona.</p>
               <p>Predlog zakona, ki je pred nami, v 14. členu skrajšuje dobo neprekinjenega bivanja v
               Republiki Sloveniji, ki je pogoj za pridobitev dovoljenja za stalno prebivanje, z 8
               let na 5 let. To se nam v Slovenski nacionalni stranki zdi popolnoma nedopustno, kot
               da se Slovenci pa ne bojimo nekih tujcev oziroma migrantov iz drugih držav, predvsem
               iz novih članic Evropske unije. Za zgled bi si, recimo, lahko vzeli tudi - vsi ste
               verjetno prebrali ali pa zasledili v medijih, kakšen zakon o tujcih je pripravila
               Avstrija. Avstrija ni zmanjšala kriterijev, temveč jih je povečala, za tujce, za
               prihod tujcev oziroma za pridobitev bivalnih dovoljenj v Republiki Avstriji. Od
               starih članic Evropske unije bi se potemtakem lahko kar nekaj stvari naučili.</p>
               <p>Četrti odstavek 14. člena zopet spreminja določilo 41. člena starega zakona o tujcih,
               kjer je bilo treba za pridobitev dovoljenja za stalno bivanje izkazati ustrezno
               finančno stabilnost in materialno varnost. Tudi tu je novi zakon postal milejši in
               tega več ne potrebujejo, bom rekel, tujci, ki živijo v Republiki Sloveniji.
               Potemtakem ta zakon omogoča, dopušča možnost tudi tistemu, ki nima lastnih sredstev
               za preživljanje samega sebe v Republiki Sloveniji, da pridobi dovoljenje za stalno
               bivanje. Pri nas pa ga bo dobil, tudi če se bo preživljal s krajami, klošarjenjem,
               prosjačenjem ali čemerkoli drugim.</p>
               <p>V Slovenski nacionalni stranki takšnega predloga zakona, ki bi tujcem omogočal lažje
               pridobivanje dovoljenj za bivanje v Republiki Sloveniji, ne moremo podpreti. Hvala
               lepa.</p>
            </sp>
            <sp xml:id="SDZ4-Redna-09-2005-09-27.sp103">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Gospod Miran Potrč bo predstavil stališče poslanske skupine
               Socialnih demokratov. Izvolite.</p>
            </sp>
            <sp xml:id="SDZ4-Redna-09-2005-09-27.sp104">

               <speaker>MIRAN POTRČ:</speaker>

               <p>Hvala lepa! Gospod minister, kolegice in kolegi. Polnopravno članstvo Slovenije v EU
               zahteva usklajevanje zakonodaje, tudi tiste, ki zadeva tujce. Verjamemo, da je vlada
               prišla s predlogom, ki zagotavlja uskladitev te zakonodaje s pravnim redom EU in se
               nanaša na mnoga vprašanja vstopa in prebivanja državljanov tretjih držav, članic EU,
               in njihovih družinskih članov, določa, kdo so družinski člani, način pridobivanja
               dovoljenj za prebivanje, na novo ureja tudi možnost prisilne odstranitve, državljana
               tretje države, olajšuje vstop učencev in dijakov, ki zakonito prebivajo v eni od teh
               držav, in še mnoge stvari. Posebej pa ureja novo poglavje tudi glede državljanov
               držav članic EU. Slednje je podrobno urejeno tako, da ureja vstop in prebivanje teh
               državljanov, njihovih družinskih članov in družinskih članov slovenskih državljanov.
               Zakon je lahko pomemben, vendar smo trdno prepričani, da moramo podpreti njegovo
               vsebino. Pričakujemo pa, da bo uresničevanj korektno tako v interesu države Slovenije
               kot tudi korektno v smislu spoštovanja človekovih pravic vseh, ki jih zakon zadeva.
               Zakon bomo podprli. Hvala.</p>
            </sp>
            <sp xml:id="SDZ4-Redna-09-2005-09-27.sp105">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospod Anton Kokalj bo predstavil stališče poslanske skupine
               Nove Slovenije. Izvolite.</p>
            </sp>
            <sp xml:id="SDZ4-Redna-09-2005-09-27.sp106">

               <speaker>ANTON KOKALJ:</speaker>

               <p> Glavni razlog za predloženi zakon je uskladitev zakona o tujcih s pravnim redom EU
               na področju prostega pretoka oseb. Na novo so urejena predvsem področja vstop in
               prebivanje državljanov držav članic EU v Republiki Sloveniji, vstop in prebivanje
               družinskih članov državljanov držav članic EU, vstop in prebivanje družinskih članov
               slovenskega državljana, ki so tujci, vstop in prebivanje državljanov tretjih držav
               zaradi združitve družine ter vstop in prebivanje rezidentov za daljši čas. Tako
               državljani držav članic EU za vstop v Republiko Slovenijo ne potrebujejo več
               dovoljenja za vstop, ne glede na namen, zaradi katerega želijo vstopiti ali prebivati
               v Republiki Sloveniji. Po treh mesecih morajo zaprositi za izdajo potrdila o prijavi
               prebivanja in po petih letih neprekinjenega bivanja v Republiki Sloveniji pridobijo
               dovoljenje za stalno bivanje.</p>
               <p>Glede vstopa in prebivanja družinskih članov državljanov držav članic EU veljajo
               ugodnosti v primerjavi z ureditvijo za državljane tretjih držav. Prav tako je glede
               na sedaj veljavni zakon ugodnejša ureditev za vstop in prebivanje družinskih članov
               slovenskega državljana, ki so tujci. Po novem pa lahko tujec, ki je v Republiki
               Sloveniji prebiva na podlagi dovoljenja za začasno prebivanje, združuje družino po
               enoletnem prebivanju v državi na podlagi dovoljenja za začasno prebivanje in ne že
               takoj po izdanem dovoljenju za začasno prebivanje, kot je veljalo so sedaj. Rezidenti
               za daljši čas so nova kategorija, prevzeta iz pravnega reda EU. To so tujci, ki niso
               državljani države članice EU in imajo v državi članici dovoljenje za stalno ali
               dolgotrajno prebivanje, izdano z veljavnostjo najmanj 5 let. Njihov status je v
               primerjavi z državljani držav članic EU slabši zato, ker za njihovo daljše bivanje ne
               zadostuje prijava za prebivanje. V primerjavi s tujci pa je status boljši, saj za
               vstop v Republiko Slovenijo potrebujejo le potni list in dovoljenje za prebivanje,
               izdano v drugi državi članici.</p>
               <p>Zakon razširja tudi pristojnosti policije pri tranzitu in izgonu tujcev iz Slovenije,
               ki ne izpolnjujejo pogojev za bivanje pri nas. Prav tako je v tej luči dobrodošlo
               določilo, po katerem ima prevoznik, s katerim potuje tujec, ki ima zavrnjen vstop v
               Republiko Slovenijo, obveznost, da tujca tudi odpelje iz države. Zakon pa predvideva
               tudi globe za pomoč, napeljevanja in poskus omogočanja nedovoljenega vstopa tujcu v
               Slovenijo. Kot zanimivost pa predlog zakona med ožje družinske člane tujca ne šteje
               zunajzakonskega partnerja. Predlog določa tudi, da šolarje, ki niso na šolski
               ekskurziji, lažje kot drugi tujci vstopijo v Republiko Slovenijo.</p>
               <p>Poslanska skupina Nova Slovenje - krščansko ljudska stranka predlog zakona o tujcih
               podpira.</p>
            </sp>
            <sp xml:id="SDZ4-Redna-09-2005-09-27.sp107">

               <speaker>PREDSEDNIK FRANCE CUKJATI:</speaker>

               <p>Hvala gospodu Kokalju. S tem smo končali predstavitev stališč poslanskih skupin. Ker
               k dopolnjenemu predlogu zakona ni bilo vloženih amandmajev, ni možna razprava o
               členih, zato razpravo zaključujem in s tem tudi drugo obravnavo predloga zakona. V
               skladu s 139. členom poslovnika bo zbor glasovanje o zakonu opravil v četrtek 29.
               septembra 2005 po končani zadnji točki dnevnega reda. S tem prekinjam to točko
               dnevnega reda.</p>
               <p>Prehajamo na <title>7. TOČKO DNEVNEGA REDA </title>, to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O SODNEM REGISTRU.</title>
               </p>
               <p>Predlog zakona je v obravnavo predložila vlada Republike Slovenije. Predlog zakona je
               obravnaval odbor za notranjo politiko, javno upravo in pravosodje kot matično delovno
               telo. Prosim predsednico odbora, Mojco Kucler Dolinar, da predstavi poročilo odbora.
               Izvolite.</p>
            </sp>
            <sp xml:id="SDZ4-Redna-09-2005-09-27.sp108">

               <speaker>MOJCA KUCLER DOLINAR:</speaker>

               <p>Tudi predlog zakona o spremembah in dopolnitvah zakona o sodnem registru je odbor
               obravnaval na 11. seji. Zakon je državnemu zboru v obravnavo predložila vlada
               Republike Slovenije. Na sami seji je sodelovala tudi predstavnica zakonodajno-pravne
               službe in je poudarila, da je predlagatelj v predlogih za amandmaje odbora že
               upošteval večino pripomb, ki jih je imela ta služba ob predložitvi zakona. Na seji so
               sicer ostale še aktualne nekatere pripombe te službe k 2., 3., 9. in 15. členu
               predloga zakona, ki pa jih je predlagatelj s svojimi predlogi za amandmaje odbora
               predložil pred sejo ali pa na seji sami.</p>
               <p>Kot rečeno, je predlagatelj večino predlogov in mnenja zakonodajno-pravne službe
               upošteval. Upošteval pa ni mnenja k 3. členu predloga zakona, ki uvaja nova subjekta
               vpisa v sodni register, in sicer Evropsko delniško družbo ter Evropsko gospodarsko
               združenje, ker je menil, da ureditev vpisa v sodni register za obe družbi še pred
               sprejemom zakonodaje, ki bi predhodno uredila pogoje za njuno ustanovitev, ni sporna.
               Kot rečeno, smo na odboru sprejeli predlagane amandmaje ter tudi glasovali o vseh
               členih zakona ter zakon sprejeli.</p>
            </sp>
            <sp xml:id="SDZ4-Redna-09-2005-09-27.sp109">

               <speaker>PREDSEDNIK FRANCE CUKJATI:</speaker>

               <p>Hvala gospe Mojci Kucler Dolinar. Sledi predstavitev stališč poslanskih skupin.
               Gospod Boštjan Zagorac bo predstavil stališče poslanske skupine Slovenske nacionalne
               stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp110">

               <speaker>BOŠTJAN ZAGORAC:</speaker>

               <p>Hvala za besedo. Še enkrat, spoštovani prisotni. Pri zakonu o spremembah in
               dopolnitvah zakona o sodnem registru gre za popolno uskladitev z vsemi določbami prve
               direktive sveta EGS o uskladitvi zaščitnih ukrepov za varovanje interesov družbenikov
               in tretjih oseb ter še z nekaterimi drugimi direktivami EGS in ostalih evropskih
               institucij. Zakon ima sam po sebi kar nekaj dobrih rešitev, predvsem na področju
               varovanja interesov tretjih oseb in družbenikov, kar jih v Republiki Sloveniji vsaj
               po zadnjih dogajanjih na tem področju še kako presneto potrebujemo. Je pa res, da
               uveljavljajo zakon, kot smo slišali, tudi nove subjekte vpisa, na kar je opozorila
               zakonodajno-pravna služba in ne vem oziroma ne razumem, zakaj vlada Republike
               Slovenije te dobrohotne ali pa dobronamerne pripombe ni upoštevala.
               Zakonodajno-pravna služba je lepo povedala, da zakon predvideva nove subjekte za
               vpis, glede na to, da pa še ni novih predpisov, kako bi se naj ti ustanovili - gre
               predvsem za Evropsko gospodarsko združenje in pa evropsko delniško družbo - je takšna
               določba malodane popolnoma nesmiselna.</p>
               <p>Kot že govorimo o registrih, predvsem o registrih, ki jih od nas zahteva Evropska
               unija in njihovo usklajevanje, mi dovolite, da na tem mestu spomnim oziroma
               pričakujem, utemeljeno pričakujem od vlade Republike Slovenije, da v kratkem v tem
               državnem zboru predstavi tudi register o pedofilih. Veste, tudi takšen register ima
               Evropska skupnost, dobila ga je takrat, v vsem nam dobro znanem primeru belgijskega
               storilca, bom rekel tega, za človeštvo ali pa vsaj za mene, največjega zločina, ker
               se je takrat ugotovilo, da gre za človeka, ki je v bistvu Francoz in je enako kaznivo
               dejanje storil že v Franciji. Takrat se je Evropska unija odločila, da bo uvedla
               register, tako da se bo vedelo, iz katere države, predvsem držav članic Evropske
               unije, nekdo prihaja, ki ima takšna grozna nagnjenja. In upam, da bomo tudi v tem
               segmentu se čim prej začeli zgledovati v Evropski uniji in bo lahko državni zbor
               razpravljal tudi o takšnem predlogu. Hvala.</p>
            </sp>
            <sp xml:id="SDZ4-Redna-09-2005-09-27.sp111">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Gospa Alenka Jeraj bo predstavila stališče poslanske skupine
               Slovenske demokratske stranke. Izvolite.</p>
            </sp>
            <sp xml:id="SDZ4-Redna-09-2005-09-27.sp112">

               <speaker>ALENKA JERAJ:</speaker>

               <p>Hvala za besedo. Veljavni zakon o sodnem registru je bil sprejet leta 1994 in do
               sedaj še ni bil spremenjen. Predlog zakona se usklajuje z določbami prve direktive
               Sveta o uskladitvi zaščitnih ukrepov za varovanje interesov družbenikov in tretjih
               oseb, s katero je v veliki meri že usklajena zadnja novela zakona o gospodarskih
               družbah. Poleg tega se s predlogom slovensko registrsko pravo usklajuje z zahtevami
               enajste direktive o razkritju podružnic, ki jih v državi članici odprejo nekatere
               oblike družb, za katere velja zakonodaja druge države. V skladu s prvo direktivo se s
               predlaganim zakonom ureja: učinek razkritja predloženih listin in vpisanih podatkov v
               sodni register, načelo pozitivne in načelo negativne publicitete ter določitev
               razlogov ničnosti družbe.</p>
               <p>Na seji odbora za notranjo politiko, javno upravo in pravosodje je predlagatelj v
               predlogih za amandmaje upošteval večino pripomb zakonodajno-pravne službe. Upoštevana
               pa ni bila pripomba zakonodajno-pravne službe k tretjemu členu, ki uvaja nova
               subjekta vpisa v sodni register, in sicer Evropsko delniško družbo ter Evropsko
               gospodarsko združenje. V nasprotju z zakonodajno-pravno službo predlagatelj meni, da
               ureditev vpisa v sodni register za obe družbi še pred sprejetjem zakonodaje, ki bi
               predhodno uredila pogoje za njuno ustanovitev, ni sporna. Na odboru je bil predlagani
               zakon večinsko podprt.</p>
               <p>Z morebitno uveljavitvijo tega zakona bo prišlo do prve prilagoditve zakona o sodnem
               registru evropskemu pravu družb, ki bodo sledile še druge uskladitve. Predlagane
               spremembe pa v vsebino in sistematiko zakona ne posegajo. Prav tako predlog ne bo
               imel neposrednih finančnih ter drugih posledic. Sodni register je pomemben element
               poslovanja gospodarskih in drugih subjektov, zato je pomembno, da se usklajuje s
               pravom EU čim bolj transparentno in hitro, v izogib problemom, ki bi lahko nastali v
               nasprotnem primeru.</p>
               <p>Ob tej priliki bi veljalo omeniti tudi samo registracijo gospodarskih subjektov v
               smislu, da so postopki za to registracijo hitri. Le tako bomo lahko dosegli primerno
               pravno varnost. Zaradi navedenega bo poslanska skupina Slovenske demokratske stranke
               predlagani zakon podprla.</p>
            </sp>
            <sp xml:id="SDZ4-Redna-09-2005-09-27.sp113">

               <speaker>PREDSEDNIK FRANCE CUKJATI:</speaker>

               <p>Hvala gospodični Jerajevi. Gospa Mojca Kucler Dolinar bo predstavila stališče
               poslanske skupine Nove Slovenije.</p>
            </sp>
            <sp xml:id="SDZ4-Redna-09-2005-09-27.sp114">

               <speaker>MOJCA KUCLER DOLINAR:</speaker>

               <p> S predlaganimi spremembami in dopolnitvami zakona o sodnem registru urejamo
               posamezna vprašanja, ki jih v Evropski skupnosti ureja prva direktiva o uskladitvi
               zaščitnih ukrepov varovanja interesov družbenikov in tretjih oseb, ki jih države
               članice zahtevajo od gospodarskih družb. Predvsem v smislu, da se oblikujejo zaščitni
               ukrepi z enakim učnikom v vseh državah skupnosti. Gre za tako imenovano publicitetno
               direktivo. Publicitetno načelo je tudi sicer eno od temeljnih načel sodnega registra
               in je bilo že doslej vodilno. Nihče se namreč ne more sklicevati na to, da od dneva
               objave vpisa posameznega podatka v sodni register ali od objave predložitve listine v
               sodnem registru ni poznal tega podatka ali vsebine listine, na kateri temelji
               vpis.</p>
               <p>Trenutek vpisa podatkov v sodni register ali objava predložene listine ima velike
               posledice za subjekte, ki s tem gospodarskim subjektom sodelujejo ali skupno
               nastopajo. Spreminja se 8. člen, ki ureja učinke objave, ki doslej ni bil usklajen z
               usmeritvami direktive. Tako se s spremembami nastop publicitetnih učinkov povezuje z
               objavo v Uradnem listu Republike Slovenije. Pomemben je torej trenutek razglasitve
               objave vpisanih podatkov ali vloženih listin. Z objavo v Uradnem listu, uradnem
               glasilu, je namreč storjen še zadnji korak k publiciteti. Tako je torej pomembno
               dejstvo javne publikacije objava vpisa. Izjema je določena le, kadar tretje osebe
               poznajo dejanske okoliščine še pred njihovo objavo.</p>
               <p>Naj se na tem mestu dotaknem tudi primera, ki je urejen v določbi 43. člena predloga
               zakona, to je odgovora na vprašanje, kaj, če pride do neskladja med podatki, ki so
               bili vpisani v sodni register, in podatki, ki so bili javno objavljeni. Ker ima to
               lahko pomembne posledice za tistega, ki pogleda v sodni register in zasleduje podatke
               v javnih glasilih, je pomembna rešitev in zaključek, ki izhaja tudi iz načel prve
               direktive, ki izrecno poudarja, da je to, kar je vpisano v register, tisto, kar
               ustreza dejanskemu stanju, četudi je vsebina objave drugačna. Temu sledi tudi
               predlagana ureditev, tako da v primeru razhajanj štejejo podatki, vneseni v sodni
               register, ne pa javno objavljeni. Seveda pa je pomembno - in v Novi Sloveniji tudi
               podpiramo rešitev, navedeno v zakonu -, da se zaradi varovanja tretjih oseb pa le-te
               lahko sklicujejo na morebitno napačno objavljene podatke.</p>
               <p>Uvaja se tudi nov 41.a člen, ki predstavlja ureditev ničnosti kapitalskih družb v
               skladu z zahtevami omenjene prve direktive. Bistvo je zagotoviti čim višjo stopnjo
               varnosti pravnega prometa. Proti osebi, ki ni vedela in ni mogla vedeti za ničnost
               družbe, ničnosti družbe ni mogoče uveljavljati. Šteje pa se, da je tretji izvedel za
               ničnost vpisa, ko je bila ta objavljena v Uradnem listu. Ničnost družbe ima seveda
               učinke na različna področja. V zvezi s pravnimi posli nova zakonska določba določa,
               da ničnost družbe ne učinkuje na veljavnost pravnih poslov, ki jih je družba sklenila
               z dobrovernimi tretjimi osebami. Zelo pomembna pa je tudi rešitev, ki je navedena v
               zvezi z učinki glede obveznosti delničarjev, za katere je določeno, da so delničarji
               oziroma družbeniki dolžni plačati morebitne še nevplačane delnice oziroma osnovne
               vložke v obsegu, potrebnem za poplačilo obveznosti družbe do upnikov.</p>
               <p>Te in še nekatere druge novosti bodo bistveno vplivale na odpravo nejasnosti in
               problemov, ki so se pojavljali v praksi in so imeli za posledico tudi velike finančne
               in poslovne učinke za posamezne gospodarske subjekte, zato bomo spremembe in
               dopolnitve zakona v poslanski skupini Nove Slovenije-Krščansko ljudske stranke
               podprli.</p>
            </sp>
            <sp xml:id="SDZ4-Redna-09-2005-09-27.sp115">

               <speaker>PREDSEDNIK FRANCE CUKJATI:</speaker>

               <p>Hvala gospe Kuclerjevi. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih,
               zato razpravo zaključujem in s tem tudi drugo obravnavo predloga zakona. V skladu s
               139. členom poslovnika bo zbor glasovanje o zakonu opravil v četrtek 29. septembra
               2005 po končani zadnji točki dnevnega reda. S tem prekinjam to točko dnevnega
               reda.</p>
               <p>Prehajamo na<title> 8. TOČKO DNEVNEGA REDA - DRUGA OBRAVNAVA PREDLOGA ZAKONA O NAGRADAH
                  IN PRIZNANJIH ZA IZJEMNE DOSEŽKE V RAZISKOVALNI IN RAZVOJNI DEJAVNOSTI. </title>
               Predlog zakona je v obravnavo zboru predložila vlada Republike Slovenije. Predlog
               zakona je obravnaval odbor za visoko šolstvo, znanost in tehnološki razvoj kot
               matično delovno telo. Prosim predsednika odbora Rudolfa Mogeta, da predstavi poročilo
               odbora. Izvolite.</p>
            </sp>
            <sp xml:id="SDZ4-Redna-09-2005-09-27.sp116">

               <speaker>RUDOLF MOGE:</speaker>

               <p>Predsednik, hvala lepa za besedo. Spoštovane kolegice in kolegi! Odbor se je tega
               zakona lotil temeljito in je zakonu, ki je imel 27 členov, naredil to, da ga je z 28
               amandmaji dopolnil. Precej amandmajev je bilo redakcijske narave, nekaj je pa bilo
               tudi vsebinske narave. Jaz bom poskušal povedati, kaj je bilo v glavnem v redakciji
               in kaj je bilo v glavnem v vsebini.</p>
               <p>Redakcijska narava je bila, se lahko napiše, raziskovalna in razvojna dejavnost ali
               pa znanstvenoraziskovalna in razvojna dejavnost. Po dolgi obravnavi na odboru je
               minister razložil in odbor je to kupil, da pomeni znanstvenoraziskovalna dejavnost
               tisto dejavnost, ki je rezultira v znanstvenih rezultatih, in odbor je v precej
               členih potem tudi termin "raziskovalna dejavnost" nadomestil s terminom
               "znanstvenoraziskovalna dejavnost."</p>
               <p>Druga, vsebinska sprememba z amandmaji je pa naslednja. Vse prej je v originalnem
               tekstu nagrade in priznanja za Zoisa podeljeval odbor, medtem ko je priznanje
               ambasador znanosti in Puhovo priznanje pa podeljeval minister in je minister tudi
               izbiral vse postopke, ki so privedli do podelitve tega priznanja. Odbor je z
               amandmajem dosegel to, da bo odslej vse nagrade in priznanja podeljeval odbor.</p>
               <p>Naslednja vsebinska sprememba z amandmaji je sledeča. Prej so dobili oziroma bili
               upravičenci do podelitve Zoisovih nagrad in Zoisovih priznanja raziskovalci v
               Republiki Sloveniji oziroma v zamejstvu, medtem ko so priznanja ambasador Republike
               Slovenije in Puhovo priznanje pridobili zamejski Slovenci in Slovenci, ki delujejo v
               tujini. Z odborom smo to jasno določili in sedaj, če bo zakon sprejet takšen, kot je,
               bodo Zoisove nagrade in Zoisova priznanja pridobivali izključno raziskovalci v
               Republiki Sloveniji, medtem ko priznanje ambasador znanosti in Puhovo priznanje pa
               tudi zamejski Slovenci in Slovenci, ki delujejo v tujini.</p>
               <p>Naslednja reč, ki je tudi amandmirana, je ta; pogovarjali smo se, kako se pravilno
               zapiše ime "Puh ali Puh-a ali Puch." Ob dosti dolgi debati je minister za visoko
               šolstvo, znanost in tehnologijo gospod Jure Zupan v zvezi s pravilno pisavo imena Puh
               dejal, da se je pozanimal pri slavistih in zgodovinarjih in ti so dejali, naj bi se
               pisalo Puch. Če bi imeli še v državnem zboru zaenkrat odbor oziroma komisijo, delovno
               telo, ki se je ukvarjalo z javno rabo slovenskega jezika, bi zagotovo tudi te
               vprašali, ampak ker jih na žalost pač nimamo bodo poskušali slavisti v državnem zboru
               povedati resnico o tem. Minister je utemeljeval s tem, dejal je, zgodovinarji so mu
               povedali, da se je Puh vedno podpisoval kot Puch, le enkrat pa kot Puh, in sicer, ko
               je podpisal poročno listino, to pa naj bi bila zgolj tehnična napaka.</p>
               <p>Odbor je z amandmaji tudi popravil naslednje stvari. Razširil je krog predlagateljev
               za člane odbore in razširil predlagatelje za kandidate za te nagrade. Ob koncu je
               odbor sprejel tudi sklep, in sicer glasi se tako: "Odbor državnega zbora Republike
               Slovenije za visoko šolstvo, znanost in tehnološki razvoj predlaga vladi Republike
               Slovenije, da po vzoru Prešernove nagrade, ki je najvišja državna nagrada na področju
               kulture, po svojih najboljših močeh poskrbi, da bodo tudi znanstvene nagrade in njeni
               nagrajenci deležni podobne pozornosti in promocije tako najširše javnosti kot tudi
               slovenskega političnega vrha. Znanosti na deklarativni ravni polagamo velike upe in
               pričakovanja. Očitno je, da znanost poleg drugih segmentov družbe pomembno prispeva h
               kakovosti življenja nekega naroda, zato bi bilo prav, da najvišje državne nagrade na
               področju znanosti, ki jih prejmejo posameznice in posamezniki za izredne raziskovalne
               in razvojne dosežke, pridobijo prepotrebno pozornost."</p>
               <p>Spoštovane kolegice in kolegi, odbor ja soglasno sprejel tako popravljeno besedilo in
               predlagam tudi, da državni zbor o tem odloča s podobnim kvorumom kot odbor. Hvala
               lepa.</p>
            </sp>
            <sp xml:id="SDZ4-Redna-09-2005-09-27.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospodična Eva
               Irgl. Prosim.</p>
            </sp>
            <sp xml:id="SDZ4-Redna-09-2005-09-27.sp118">

               <speaker>EVA IRGL:</speaker>

               <p>Najlepša hvala za besedo. Spoštovane poslanke, spoštovani poslanci, spoštovani
               minister. V Slovenski demokratski stranki podpiramo sprejem zakona o nagradah in
               priznanjih za izjemne dosežke v znanstvenoraziskovalni in razvojni dejavnosti, ki ga
               je v proceduro vložila vlada Republike Slovenije, pripravilo pa ga je ministrstvo za
               visoko šolstvo, znanost in tehnološki razvoj. Glede na to, da je iz zakona o
               raziskovalni in razvojni dejavnosti iz leta 2002 umaknjeno poglavje o nagradah na
               področju znanstvenoraziskovalne dejavnosti, je temeljni cilj tega zakona s posebnim
               zakonom urediti podeljevanje nagrad na področju raziskovalne in razvojne dejavnosti.
               Dosedanji zakon je določal le vrste dosežkov, na podlagi katerih se podeljujejo
               nagrade in priznanja, ne pa tudi vrste nagrad. S tem je bila opredelitev nagrad
               prepuščena podzakonskim predpisom. Da bi se izognili razvrednotenju pomena nagrad na
               področju raziskovalne in razvojne dejavnosti, predlog zakona, ki ga danes
               obravnavamo, opredeljuje tudi vrste nagrad in priznanj ter namen za njihovo
               podelitev.</p>
               <p>Poleg Zoisove nagrade, Zoisovega priznanja, priznanja ambasador Republike Slovenije
               zakon opredeljuje kot novost še Puhovo priznanje, ki pa se podeljuje za izume,
               razvojne dosežke in uporabo znanstvenih izsledkov pri uvajanju novosti v gospodarsko
               prakso in se do sedaj ni podeljevalo. Ne nazadnje pa gre pri tem zakonu predvsem za
               zahvalo posameznikom za izredne dosežke, hkrati pa podeljevanje nagrad in priznanj
               predstavlja tudi odlično promocijo pomena znanosti in tehnologije za družbeni in
               gospodarski razvoj naše družbe. Zato v Slovenski demokratski stranki podpiramo zakon
               o nagradah in priznanjih za izjemne dosežke v znanstvenoraziskovalni in razvojni
               dejavnosti, saj se bo s tem zakonom končno sistemsko uredilo podeljevanje nagrad in
               priznanj za raziskovalne in razvojne dosežke posameznikov.</p>
            </sp>
            <sp xml:id="SDZ4-Redna-09-2005-09-27.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ljubo Germič bo predstavil stališče poslanskega kluba LDS.
               Prosim.</p>
            </sp>
            <sp xml:id="SDZ4-Redna-09-2005-09-27.sp120">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani gospod minister, spoštovane
               kolegice in kolegi! S predloženim zakonom o nagradah in priznanjih za izjemne dosežke
               na področju znanstvenoraziskovalne in razvojne dejavnosti izenačujemo to področje z
               drugimi nagradami na državnem nivoju, ki so do sedaj že bile urejene s posebnimi
               zakoni. Do sedaj je bilo podeljevanje nagrad in priznanj za znanstvenoraziskovalno
               delo urejeno s pravilnikom, zakonsko pa je bila določena le vrsta dosežkov, na
               podlagi katerih so se podeljevale nagrade in priznanja.</p>
               <p>V poslanskem klubu LDS bi na začetku želeli izreči oceno, da kakovost tega zakona,
               dokler ni bil ustrezno popravljen na odboru za visoko šolstvo, znanost in šport, ni
               odražal kakovosti slovenske znanstvene, raziskovalne in razvojne dejavnosti. Pri
               obravnavi posameznih členov smo lahko namreč ugotovili, da je bilo treba amandmirati
               kar 24 od 27 členov, kolikor jih obsega predlog zakona, pri čemer se nismo dotaknili
               6., 25. in 27. člena, ki so več ali manj proceduralne vsebine. Zato si v potrditev
               kakovosti slovenske znanstvenoraziskovalne in razvojne dejavnosti v prihodnje želimo
               boljše predloge zakonov, pri čemer se naj v pripravo vključi zainteresirana javnost,
               ki jo predlogi zakonov neposredno zadevajo.</p>
               <p>Zakon bo poslanska skupina LDS podprla, saj menimo, da je za Slovenijo ključnega
               pomena, da se zavedamo pomena znanstvene, raziskovalne in razvojne dejavnosti v
               največji meri. Zavedati se moramo, da slabo delo na področju znanosti in raziskovanja
               prinaša negativne učinke za celotno slovensko družbo, zato mora pridobiti na še
               večjem pomenu. Na znanosti temelječi trajnostni razvoj ter na znanju temelječa družba
               je možna le, če bomo spoštovali, cenili in pravilno nagrajevali dosežke znanstvene,
               raziskovalne in razvojne dejavnosti. S podeljevanjem takšnih nagrad ter posledično z
               večjo promocijo znanosti bomo tako nedvomno pripomogli k večjemu ugledu znanstvene,
               raziskovalne in razvojne dejavnosti. Kakor športniki s svojimi šampionsko vrhunskimi
               dosežki bodo tudi znanstveniki in raziskovalci tako lahko prevzeli večjo vlogo v
               motivaciji mlajših generacij. Pri povezovanju znanosti s širšo družbo menimo, da je
               poleg višine nagrade pomemben tudi način, kako bodo nagrade in priznanja podeljena,
               kako bodo predstavljena v javnosti in kako jih bodo mladi ter vsi ostali, ki so že v
               tej dejavnosti, občutili.</p>
               <p>Poslanska skupina LDS nadalje pričakuje od ministra, da se bo potrudil pri
               pridobivanju finančnih sredstev za uresničevanje tega zakona in tako postavil znanost
               na primerljivo raven z drugimi področju tudi po finančni plati.</p>
               <p>V primerjavi s preteklo prakso pravilnika zakon uvaja priznanje za izume, razvojne
               dosežke in uporabo znanstvenih izsledkov pri uvajanju novosti v gospodarsko prakso.
               To je pomembno iz razloga, ker znanost krepi identiteto naroda, katerega ugled raste
               s pomočjo raziskovalne dejavnosti, tehnološke naprednosti in gospodarske uspešnosti.
               Na podlagi tega se dosega višji splošen razvoj in splošna blaginja ljudi.</p>
               <p>Odbor za visoko šolstvo, znanost in tehnološki razvoj državnega zbora Republike
               Slovenije s sprejetim sklepom predlaga vladi Republike Slovenije, da po vzoru
               Prešernove nagrade, ki je najvišja državna nagrada na področju kulture, po svojih
               najboljših močeh poskrbi, da bodo tudi nagrade na področju znanstvenoraziskovalnih in
               razvojnih dejavnosti in njeni nagrajenci deležni posebne pozornosti in promocije tako
               najširše javnosti, kakor tudi slovenskega političnega vrha. V znanstvenoraziskovalno
               dejavnost na deklarativni ravni polagamo velike upe in pričakovanja. Očitno je, da
               znanost, poleg drugih segmentov družbe pomembno prispeva h kakovosti življenja nekega
               naroda. Zato bi bilo prav, da najvišje državne nagrade na področju znanosti, ki jih
               prejemajo posameznice in posamezniki za izredne raziskovalne in razvojne dosežke,
               pridobijo potrebno pozornost slovenske in tudi mednarodne javnosti.</p>
               <p>Hvala lepa.</p>
            </sp>
            <sp xml:id="SDZ4-Redna-09-2005-09-27.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine Socialnih demokratov bo podala stališče gospa
               Majda Potrata.</p>
            </sp>
            <sp xml:id="SDZ4-Redna-09-2005-09-27.sp122">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovane poslanke in poslanci, spoštovani
               gospod minister!</p>
               <p>Poslanska skupina Socialnih demokratov bo predlog zakona o nagradah in priznanjih za
               izjemne dosežke v raziskovalni in razvojni dejavnosti podprla.</p>
               <p>Nismo prezrli, da so bile nagrade in priznanja za to področje podeljevane že do
               sedaj, vendar pomeni predlog zakona pravnoformalno ureditev področja in izenačitev
               tega področja z drugimi, primerljivimi. Nagrade in priznanja so priložnost za zahvalo
               tistim, ki so prispevali veliko v zakladnico znanja, so pa hkrati tudi priložnost za
               uveljavitev nekega področja. In če razmišljamo o znanosti in raziskovalni dejavnosti,
               potem je to še toliko bolj pomembno tudi v luči lizbonske strategije in ciljev, ki si
               jih je Evropska unija postavila kot celoto, v okviru tega pa slovenski narod kot
               etniteta prav tako.</p>
               <p>Zato menimo, da je troje vrst priznanj: Zoisova nagrada in priznanje, priznanje
               Ambasador znanosti in Puhovo priznanje, prav izenačiti tudi po tem, kdo je tisti, ki
               nagrade podeljuje, in kako jih podeljuje. Res pa je, da bi bilo dobro, če bi v
               pripravo predloga pritegnili tudi druge strokovnjake. Domnevam, da so vsaj tisti, ki
               so poimenovanja posameznih priznanj predlagali, bili v dovolj širokem krogu
               pritegnjeni k sodelovanju. Če bi torej k sodelovanju pritegnili tudi druge
               strokovnjake, ki bi preprečili, da se ne bi soočali s težavo, v kakršni smo
               sedaj.</p>
               <p>Predsednik odbora je že omenil, da smo v prejšnjem mandatu imeli v državnem zboru
               delovno skupino za jezikovno politiko in jezikovno načrtovanje, ki je v zvezi z
               zapisom imen na osebnih dokumentih opravila pomembno delo, in lažje bi tudi prišli do
               strokovne argumentacije zapisa novega priznanja, to je Puhovega priznanja. Zavedam
               se, da je tehnologija v času, ko je na uporabnost znanja naravnan čas posebej
               občutljiv, kako se izumi, kako se dosežki znanosti in raziskav prenašajo v prakso, da
               je ta čas zelo pomemben in je prav, da je tako priznanje tudi ustanovljeno. Je pa
               zadrega seveda jasna zato, ker nismo razčistili nekaterih osnovnih reči v zvezi s
               poimenovanjem tega priznanja.</p>
               <p>V imenu poslanske skupine Socialnih demokratov je v obravnavo državnemu zboru vložen
               amandma in poslanke in poslance prosim, da ta amandma podprejo. Ne gre namreč za
               jezikovno drobnjakarstvo in prepiranje slovenistov o tem, ali "prav se piše kaša ali
               kaša", ampak pravzaprav z zapisom tega imena tudi utrjujemo slovensko nacionalno
               identiteto. Janez Puh je bil rojen 27.6.1862 v Sakušaku pri Juršincih. Tam ima tudi
               obnovljeno spominsko hišo. Žal je že dvakrat pogorela in samo vprašati se je treba,
               komu je toliko na poti, da podtika požar. Potem se je preselil v Gradec, kjer je od
               leta 1889 deloval in potem postal tudi znameniti industrijec. Gre torej za človeka
               slovenskega porekla, izpričan je njegov rod od 17. stoletja naprej, priimek Puh živi
               še danes, to je različica, ki živi v Slovenskih Goricah, jo pa poznamo drugod v
               Sloveniji kot različica Polh ali Povh, tudi tu sta dva zapisa, z v-jem ali l-jem.
               Vabim vas torej, da podprete amandma, ki vpeljuje prvotno poimenovaje oziroma prvotni
               zapis tega priznanja. Hvala.</p>
            </sp>
            <sp xml:id="SDZ4-Redna-09-2005-09-27.sp123">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa. V imenu Nove Slovenije bo podal stališče gospod magister Franc Capuder.
               Izvolite.</p>
            </sp>
            <sp xml:id="SDZ4-Redna-09-2005-09-27.sp124">

               <speaker>MAG. FRANC CAPUDER:</speaker>

               <p>Hvala lepa, predsedujoči, gospod minister, poslanke in poslanci! Pred nami je predlog
               zakona o nagradah in priznanjih za izjemne dosežke v znanstvenoraziskovalni in
               razvojni dejavnosti. V Novi Sloveniji, krščansko ljudsko stranki, se zavedamo, da je
               ureditev te materije v obravnavanem zakonu pomembna predvsem zaradi tega, da se z
               njim da ustrezno priznanje znanosti in tudi tehnologiji ter se jo izenači z drugimi
               nagradami na državnem nivoju, na primer Prešernova in Bloudkova nagrada, ki jih ravno
               tako urejajo posebni samostojni zakoni. V zakonu so podrobneje opredeljene vrste
               nagrad in priznanj ter nameni za njihovo podelitev. Najvišja državna nagrada na
               področju znanosti se bo še naprej imenovala po poliglotu in svetovljanu ter evropsko
               odprtem Slovencu Žigi Zoisu, za dosežke na področju izumov, za razvojne dosežke in
               uporabo znanstvenih izsledkov razvojne dejavnosti pa po izumitelju, ravno tako
               Slovencu, Puhu, ki pa je večji del svojega ustvarjalnega življenja živel v
               avstrijskem Gradcu.</p>
               <p>Na tem področju se uvaja nova nagrada, in sicer Ambasadorka oziroma Ambasador znanja.
               Ob imenovanju Puhove nagrade se je širša strokovna javnost razdelila na dva dela, in
               sicer, ali se naj to priznanje imenuje Puhovo, s "c", ali brez "c". V Novi Sloveniji,
               krščansko-ljudski stranki, se nagibamo k prvotnemu zapisu, kakršno je bilo podano v
               prvem osnutku zakona, ki ga je pripravilo ministrstvo, kjer je bil Puh napisan brez
               "c-ja".</p>
               <p>Nagrado bo po predlogu zakona podeljeval odbor za vsa ta priznanja, ki ga imenuje
               vlada, iz uveljavljenih raziskovalcev, ki jih predlagajo Slovenska akademija znanosti
               in umetnosti, univerza in visokošolski zavodi, raziskovalni zavodi, gospodarske
               organizacije in posamezni raziskovalci.</p>
               <p>Z rešitvami v predlaganem zakonu bomo lahko dali posebno priznanje tudi tistim
               raziskovalcem in znanstvenikom, ki so v preteklosti svoje znanje izpopolnjevali na
               tujem, kjer so dosegli svetovno slavo, domovina pa jim ni znala oziroma ni hotela
               priznati njihovih zaslug ne za promocijo Slovenije, ne za prispevek k svetovni
               znanosti. Največkrat so bili ožigosani kot tisti, ki so izdali svojo lastno domovino.
               Nihče pa ni razmišljal o tem, da jih je lastna domovina ovirala pri svobodnem
               razmišljanju in neoviranem raziskovanju, največkrat samo zaradi tega, ker so odkrito
               opozarjali na svoje težave.</p>
               <p>Za odhod v tujino se mladi znanstveniki, ki so na začetku svoje ustvarjalne poti,
               odločajo velikokrat predvsem zaradi boljših in bolj ustreznih in eksistencialnih
               pogojev. Tuja okolja znajo zelo dobro poskrbeti za nastanitev in ustrezno nagrado
               mladih in perspektivnih znanstvenikov in raziskovalcev, kar pa je pri nas prej izjema
               kot pravilo.</p>
               <p>V Novi Sloveniji, krščansko ljudski stranki, se zavedamo, da bo potrebno za večji
               pomen znanosti in raziskovanja v naši družbi narediti še nekaj več, kot so državna
               priznanja za dosežke in vrhunsko delo. Omogočiti bo treba razvojno in delovno okolje,
               omogočiti in spodbujati je potrebno izmenjavo in sodelovanje s tujimi znanstveniki in
               raziskovalci za prenos aktualnih znanj. Seveda pa je potrebno poskrbeti tudi za
               primeren status uspešnih znanstvenikov in raziskovalcev.</p>
               <p>V Novi Sloveniji, krščanski in ljudski stranki, bomo predlog zakona o nagradah in
               priznanjih za izjemne dosežke v znanstvenoraziskovalni in razvojni dejavnosti
               podprli.</p>
               <p>Hvala.</p>
            </sp>
            <sp xml:id="SDZ4-Redna-09-2005-09-27.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim še predstavnika SLS, gospoda magistra Krambergerja, da poda
               stališče.</p>
            </sp>
            <sp xml:id="SDZ4-Redna-09-2005-09-27.sp126">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik, spoštovani gospod minister, kolegice in kolegi!</p>
               <p>V imenu Slovenske ljudske stranke želim čisto na kratko podati stališče naše
               poslanske skupine. Naša poslanska skupina podpira predlog zakona o nagradah in
               priznanjih za izjemne dosežke v raziskovalni in razvojni dejavnosti. Prepričani smo,
               da je podeljevanje nagrad tako pomembna zadeva, saj predstavlja zahvalo posamezniku
               za dosežke oziroma za izredne dosežke na tem področju. Tukaj govorimo o znanosti in
               tehnologiji. Znanost namreč pomeni gospodarski razvoj, in to je v vsaki družbi
               izrednega pomena. Zato tudi to podeljevanje nagrad pomeni na nek način tudi promocijo
               znanosti in tehnologije.</p>
               <p>V poslanski skupini Slovenske ljudske stranke bomo z veseljem podprli ta zakon, saj
               zadevo celovito in tudi sistemsko ureja. Hvala lepa.</p>
            </sp>
            <sp xml:id="SDZ4-Redna-09-2005-09-27.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženem amandmaju, ki jo bomo vodili na podlagi
               pregleda amandmajev z dne 26.9.2005.</p>
               <p>Amandma k 3. členu. V razpravo dajem 3. člen in amandma poslanske skupine Socialnih
               demokratov, ki se glasi: V drugi alineji se beseda "Puchovo", pisano s "ch",
               nadomesti z besedo "Puhovo". Izvolite, prosim. Proceduralno vprašanje?</p>
            </sp>
            <sp xml:id="SDZ4-Redna-09-2005-09-27.sp128">

               <speaker>MAG. MAJDA POTRATA:</speaker>

               <p>Ne, ne, razpravljati želim.</p>
            </sp>
            <sp xml:id="SDZ4-Redna-09-2005-09-27.sp129">

               <speaker>PODPREDSEDNIK MAG. VASJA KLAVORA:</speaker>

               <p>Nisem še končal, boste dobili besedo.</p>
               <p>Ponovno bi vas opozoril na 3. člen, ki pravi takole: "Na področju raziskovalne in
               razvojne dejavnosti se podeljujeta še priznanje Ambasador oziroma Ambasadorka
               znanosti Republike Slovenije in (druga alineja) Puhovo priznanje.</p>
               <p>V razpravo dajem 3. člen in amandma poslanske skupine SD, ki sem vam ga prebral. Kdo
               želi besedo? Izvolite, gospa Potrata.</p>
            </sp>
            <sp xml:id="SDZ4-Redna-09-2005-09-27.sp130">

               <speaker>MAG. MAJDA POTRATA:</speaker>

               <p>Hvala lepa. Se opravičujem za neučakanost, ki sem jo poprej izrazila.</p>
               <p>Del svoje utemeljitve sem povedala že ob mnenju poslanske skupine Socialnih
               demokratov k temu zakonu. Bi pa še enkrat povedala, da predlagamo, da se poimenovanje
               priznanja zapiše v prvotni obliki. To je v skladu s slovenskim pravopisom. Gre za
               slovenski pravopis, gre za zapis slovenskega priimka. Zapisovanje priimkov se je pa v
               času spreminjalo, zato ni naključje, da marsikateri slovenski priimek poznamo
               zapisanega tudi v tujem pravopisu. Denimo, znani slovenski jezikoslovec, izobraženec
               in ugleden človek Fran Miklošič se je podpisoval in je na podobah ohranjen njegov
               zapis tudi v avstrijskem črkopisu. Razumeti je pač treba, da so ti izobraženci
               delovali v tujejezičnem okolju. Če so hoteli ohraniti glasovno podobo svojih
               priimkov, so morali zapisati ali so pristali na zapis v tujem pravopisu. Ne gre torej
               za kakršnokoli drobnjakarstvo in vpeljavo slovenjenja na mestih, kjer to ne bi bilo
               upravičeno. Poglejte, ne gre amandma v spreminjanje zapisa Zois v fonetični obliki,
               gre preprosto samo za utrditev zavesti o tem, da je bil Janez Puch slovenskega rodu,
               kajti če bi pisali s "ch", potem bi morali pristati tudi na to, da je bil Johann
               Puch. Dilema je velika. Trije zborniki o Janezu Puchu, ki so izšli na Ptuju in jih je
               pripravil zgodovinski arhiv na Ptuju, so odprli to dilemo in so se odločili za zapis
               tega inovatorja in industrijca s slovenskim pravopisom. Zato predlagam, da bi pri tem
               vztrajali tudi mi, kajti dvojnost priimkov bi bila lahko izkušnja tudi kakšnega od
               sodobnih slovenskih izobraževalcev in znanstvenikov. Ne nazadnje vidim problem tudi v
               tem, kaj se bo zgodilo čez čas, če bo kdo gradil pravopisno podobo naših priimkov po
               tistem, kar nam zapisujejo v elektronski obliki, ko se izgubljajo šumniki in se kako
               drugače odločamo za zapise. Tu v tem primeru pa dovolite, da si drznem samo še eno
               pripombo, glede na to, da je bilo rečeno, da gre za pomoto, ko se je na poročno
               listino zapisal s slovenskim pravopisom.</p>
               <p>Literatura govori o tem, da so v človekovem življenju trije dogodki pomembni,
               rojstvo, poroka in smrt. Pri rojstvu in smrti posameznik ne more odločati, kako bo
               zapisan njegov priimek, pri poroki pa, in zame je to najbolj intimno dejanje zasebne
               narave, kjer se je podpisal tako, kot je čutil svojo pripadnost, zato se mi zdi to
               tudi spoštovanja vredna odločitev. Vsem, ki boste amandma podprli, se zahvaljujem.
            </p>
            </sp>
            <sp xml:id="SDZ4-Redna-09-2005-09-27.sp131">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Bajc.</p>
            </sp>
            <sp xml:id="SDZ4-Redna-09-2005-09-27.sp132">

               <speaker>JOSIP BAJC:</speaker>

               <p>Hvala lepa. Z vsem spoštovanjem obrazložitve, ki jo je dala kolegica Potrata, osebno
               ne bom podprl tega amandmaja iz enega preprostega razloga, gre za prekrščevanje.
               Nekdo je bil v rojstnih matičnih knjigah in mislim, da je tudi znanstvenik Puh bil
               vpisan s Puch in mi s sprejetjem takega amandmaja, ko podeljujemo in ko vnašamo to v
               zakon in podeljujemo neka priznanja, jaz mislim, da je pomembno, da uporabljamo to
               ime, ki je bilo v rojstnih matičnih knjigah. Jaz si ne bi dovolil, da bi recimo nekoč
               namesto C pisal Z ali pa Ć z mojim priimkom, glede na to, da je tak priimek, kot je,
               in jaz osebno ocenjujem, da ni primerno, da spreminjamo nekaj, kar je bilo zapisano v
               matičnih knjigah, ki se vodijo verjetno stoletja in stoletja. Vprašal sem gospoda
               ministra, če je temu tako in je sam potrdil, da je, v rojstnih matičnih knjigah je
               vpisan kot Puch.</p>
            </sp>
            <sp xml:id="SDZ4-Redna-09-2005-09-27.sp133">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jerovšek, želite besedo? Prosim.</p>
            </sp>
            <sp xml:id="SDZ4-Redna-09-2005-09-27.sp134">

               <speaker>JOŽEF JEROVŠEK:</speaker>

               <p>Ob tem amandmaju, ki za mene tudi osebno sproža zanimive dileme in lahko se soglašam
               tako z enimi kot z drugimi predgovorniki, namreč tudi sam si na nek način želim, če
               bi bila osnova za slovensko poimenovanje priimka tudi, da ne bi šlo za to, kar je
               nasilje nad ljudmi, nad priimkom, potem bi se sam seveda opredelil za slovensko
               izgovorjavo in slovenski zapis tega priimka. Drugače pa pravzaprav ne želim preveč
               pozornosti v tem pomembnem trenutku dajati temu, črkarski pravdi na nek način, čeprav
               ni to samo črkarska pravda, ampak bi želel ob tem amandmaju v 3. členu poudariti
               svoje zadovoljstvo, da tudi področje na nek način, tisti, ki razvojno delajo, ki
               ustvarjajo izume, tehnične izboljšave in na podlagi tega predlagajo tudi patente,
               dobivajo tudi ponovno neko priznanje, nagrado. Pravzaprav sem bil presenečen, da v
               vsem tem vmesnem obdobju je bilo to področje pravzaprav tako zanemarjeno, da je ta
               tehnološki razvoj, na katerem ...</p>
            </sp>
            <sp xml:id="SDZ4-Redna-09-2005-09-27.sp135">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, jaz bi vas opomnil, da debatiramo samo o amandmaju k 3. členu, ki
               govori amo ali Puch s ch ali Puh s h. Lepo vas prosim, če se držite naše razprave.
               Hvala.</p>
            </sp>
            <sp xml:id="SDZ4-Redna-09-2005-09-27.sp136">

               <speaker>JOŽEF JEROVŠEK:</speaker>

               <p>Ja, samo trenutek, če lahko zaključim. Ja, saj to je. Gre za slovensko znanje in
               tragična usoda Janeza Puha, da v tistem obdobju, ko Slovenci pravzaprav nismo imeli
               svoje države, če so hoteli biti, videni, priznani, so se morali tudi podpisovati in
               pisati v jeziku, ki je pač bil uradni jezik in s katerim so lahko prodrli v svet. Pri
               Štefanu gre za isto zadevo. Ti renomirani slovenski izumitelji, znanstveniki in tako
               naprej, so pač takrat, ko Slovenija ni imela svoje države, bili prisiljeni
               uporabljati tudi priimke in imena, ki so iz slovenizirane oblike prešli v
               germanizirano. Na italijanski strani je bilo še večje nasilje, etnično, ker so
               preimenovali slovenske priimke v času fašizma v italijanizirano obliko. In še enkrat,
               vseeno poudarjam, da tudi kot nosilec nekdanjega, republiškega priznanja za izume in
               patente, sem vesel, da se to priznanje zopet vrača, da bo to velika spodbuda za naš
               tehnološki razvoj, da bomo Slovenci razvijali svoje izdelke, nove proizvode in tako
               naprej. Tu pa bi pravzaprav tudi še želel dokončno mnenje vlade, da se bomo vedeli
               odločiti, da ne bomo tu na tem področju naredili kakšne napake. Hvala lepa.</p>
            </sp>
            <sp xml:id="SDZ4-Redna-09-2005-09-27.sp137">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa magistra Potrata.</p>
            </sp>
            <sp xml:id="SDZ4-Redna-09-2005-09-27.sp138">

               <speaker>MAG. MAJDA POTRATA:</speaker>

               <p>Hvala. Ne gre za prekrščevanje. V svoji stroki sem se pač podrobneje ukvarjala z
               zgodovino severovzhodne Slovenije. Sklicevala sem bom na Slomška, ki je povedal, da
               so v te kraje oblasti načrtno pošiljale ne slovenske duhovnike in ti so bili tisti,
               ki so vpisovali v matične knjige. Zato so marsikdaj vpisali, kakor so vedeli in
               znali, slovenski priimek. Ne gre za prekrščevanje, posebej poudarjam. Puh, če
               govorimo Puh, vsi slišimo Puh, zapišemo pa lahko z Puh ali s Puch, odvisno od tega, v
               katerem pravopisu, ali v slovenskem ali v avstrijskem pravopisu ali nemškem, če smo
               tako natančni. Poglejte, v 10. zvezku Enciklopedije Slovenije na 14. strani so se
               sestavljavci enciklopedije odločili za naslov gesla Puh Janez tudi Puch. Ampak če
               boste iskali pod geslom Puch v Enciklopediji Slovenije, boste morali vendar s kazalko
               priti nazaj na slovensko poimenovanje Puh. Priimki in imena niso tako nepomembna
               stvar. Prvi slovenski spomeniki izpričujejo pogosto bivanje Slovencev ravno po
               imenih, zapisovali so jih pa na najrazličnejše načine. Ko govorite o prekrščevanju,
               naj vam povem, da boste tu v Ljubljani našli izvestja klasične gimnazije iz začetka
               20. stoletja, kjer so vsi priimki zapisani v avstrijskem ali nemškem črkopisu. Zakaj?
               Kaj boste zdaj šteli za prekrščevanje? To, da vas opozarjam, da je Puh slovenski
               priimek, v zvočni podobi, poglejte, puh, polh, z "l" ali z "v" zapisan, podobno kot v
               Slovenskih goricah živi priimek Vuk, poznate vsaj morebiti znanega slovenskega
               publicista Vilija Vuka, Vuk ni nič drugega kot volk. Tako da tu gre za slovenski
               priimek in mi je zelo žal, če kdo dobiva občutek, da se ob malenkostih zaustavljamo.
               Ne nazadnje je tudi ugledni slovenist in sodelavec ministrstva za kulturo v pismih
               bralcev opozoril na to, kako bi morali ta priimek zapisovati. In žal mi je, da moramo
               zdaj pozornost usmerjati tja, kjer vidi gospod Jerovšek to kot problem. Mislim, da je
               zadovoljstvo o tem, da imamo tako priznanje, lahko veliko, da pa bi bilo prav, da je
               to zadovoljstvo pospremljeno tudi s tem, da je korektno zapisano. Hvala.</p>
            </sp>
            <sp xml:id="SDZ4-Redna-09-2005-09-27.sp139">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister dr. Zupan, imate besedo.</p>
            </sp>
            <sp xml:id="SDZ4-Redna-09-2005-09-27.sp140">

               <speaker>DR. JURE ZUPAN:</speaker>

               <p>Hvala lepa. Spoštovani predsednik, spoštovane gospe poslanke in gospodje poslanci!
               Okrog tega amandmaja se je razplamtela manjša diskusija. Moram reči, da sem vesel te
               diskusije predvsem iz enega razloga. Pokazala je namreč, da naša jezikoslovna znanost
               oziroma raziskave še niso segle na to področje tako globoko, da bi lahko enolično in
               enoznačno to ugotovili. Se pravi, tu imajo naši jezikoslovci in zgodovinarji veliko
               dela. Mi se bomo potrudili, da bomo te raziskave, ki so zelo pomembne, da bi, recimo,
               določili to pravilnost pisanja, razmere, v katerih so se priimki spreminjali, načini,
               kako so se priimki pisali, razlogi, ki so pripeljali ljudi do tega, da bi se to v
               nekem smislu uresničilo in da bomo potem lahko avtorativno in meritorno odločali o
               takih in podobnih problemih. Kot so vsi govorniki pred menoj pokazali, vsak je
               pokazal svoje argumente. Naše ministrstvo je - kot ste videli, v prvotnem predlogu je
               bilo Puh, mi smo o tem razpravljali, vendar v nekem ožjem krogu. Ko je prišel
               amandma, smo razširili to raziskavo, smo se pogovarjali z zgodovinarji in slavisti.
               Tam se je izkristaliziralo nekaj mnenj in potem smo se po tehtnem premisleku odločili
               za Puch, torej za pisavo, ki je, kot temu rečemo, nemška, in sicer iz več razlogov.
               Najpomembnejši razlog je ta, da v bistvu to ni središče problema. Priimek sam po sebi
               ne določa, ali je nekdo Slovenec ali ni. V bistvu se za Slovenca identificira sam
               oziroma je to nesporno, kakorkoli se piše. Danes pa tudi vemo, da v bodočnosti bodo v
               Sloveniji, ker je odprta družba, priimki ne samo iz bližnjih dežel, Avstrije in
               Nemčije, ampak iz držav, kot so iz Afrike, Azije in podobno, ki bodo pisane verjetno
               v načinu, ki bo primeren, ki ga bo bodisi uporabljal imetnik bodisi se bo prilagodil
               priimku, ki bo v Sloveniji. In vendar bomo morali po mojem mnenju in po mnenju,
               zaradi katerega smo sprejeli ta amandma, upoštevati, če bo ta prebivalec Slovenije
               ali pa prebivalka Slovenije naredila neko znamenito odkritje, bomo upoštevali njegovo
               pisanje, kako se je on pisal takrat, ko je to naredil. Torej vse, kar danes vemo o
               Puhu, ko ga pišemo v Sloveniji, to, seveda pišemo Puh. Če bi danes živel v Sloveniji,
               če bi bil tukaj itn. Če bi pa ta isti Puh, ki je seveda nedvomno Slovenec, še naprej
               recimo živel v Avstriji, bi bil pa nič manj Slovenec kot tak, kot je, bi pa se pisal
               še vedno Puch. In dejstvo je, da upoštevamo to, kar je on v večini primerov pisal. Mi
               smo takrat, ko smo razpravljali, naleteli na en zapis tega priimka. Moram reči, da se
               opravičujem za tisto opombo, da je bila tehnična napaka. Takrat sem jo na odboru
               izrekel na pol v šali, pa nisem vedel, da bo to tako pomemben argument v tej
               diskusiji. Se ponovno opravičujem za to opombo, ki morda ni bila takrat primerna, pa
               da je bila debata že precej široka in jaz včasih govorim malo bolj plastično in
               menim, da je včasih potrebna tudi kakšna dobra volja, da se ljudje ne zakopljejo
               pretirano, ker menim, da je sobivanje med ljudmi in razumevanje izredno pomembna
               zadeva. Ravno tako tudi v tej diskusiji ne želim, da bi se nekdo čutil poraženega.
               Menim da sta obe mnenji tehtno podprti, da imata obe mnenji argumente, vendar ko
               gledamo vse, da se je ta gospod Johan Puh kot tak podpisoval, da je imel kot tak
               tvrdko, ki jo vsi poznamo, in moram reči, da sam gledam na sebe, ko sem bil majhen
               fant, ko sem videl Puhove motorje, ki so mi veliko pomenili, sem veliko prej poznal
               Pucha in sem bil potem veselo in prijetno presenečen, da je to Slovenec Puh, vendar
               ga kot izumitelja in kot izrednega industrialca, kot je bilo omenjeno, pozna cela
               Evropa in cel svet, ker je bil to dejansko nek industrijski preboj, da se je naredil
               dvokolesnik v času, ko so bili avtomobili še sorazmeroma šibki in okorni. To dejstvo,
               da mi imenujemo nagrado po nekom, ki je bil izumitelj evropskega formata in je kot
               tak tudi deloval in se je kot tak podpisoval in menim, da je asociacija naše nagrade
               na to evropsko kvaliteto, ki je nesporno slovenska, saj zato mi Slovenci po tem
               človeku dajemo nagrado in je popolnoma jasno, da ne Francozi, ne Angleži, katerikoli
               drugi narod ne bo imenoval svoje nagrade po komurkoli drugemu kot po Slovencu in je
               zaradi tega, če se je ta Slovenec podpisoval kot Puch in je tudi tvrdko naredil kot
               Puch, in da je ta tvrdka in pa izdelki, ki jih je delal, in pa izdelki, ki so ponesli
               njegovo ime v svet, tista zasluga, zaradi katere dajemo to pomembno nagrado, tako smo
               se po nihanju, se strinjam, ne lahko, smo se odločili za ime Puh. In kot
               predlagatelji menimo, da je to primerno. Se mi pa zdi, da je zakonodajno telo tu, ki
               bo odločilo, in se lahko z vsem mojim spoštovanjem do vseh, ki se bodo odločili
               drugače, absolutno ne menim, da bi to lahko bila neka stvar, ki bi jo izsiljevali.
               Menim in se tu v nekem smislu zavezujem, da bi bile raziskave o izvorih priimkov ob
               pisanju pomembna študija, ki jo bo financiralo naše ministrstvo. Če bodo te raziskave
               prinesle do dosežkov raziskovanja, ki bodo nedvoumno potrdile to ali drugo varianto,
               bomo prvi, ki bomo lahko predlagali zamenjavo tega imena na državnem nivoju. V tem
               času pa prosim, da sprejmete zakon v taki obliki, kot je bil, čeprav z absolutnim
               spoštovanjem do vseh različnih, lahko glasujete kakorkoli. Hvala lepa.</p>
            </sp>
            <sp xml:id="SDZ4-Redna-09-2005-09-27.sp141">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, izvolite.</p>
            </sp>
            <sp xml:id="SDZ4-Redna-09-2005-09-27.sp142">

               <speaker>ALOJZ SOK:</speaker>

               <p>Hvala lepa za besedo. Spoštovane kolegice in kolegi! Puch - ch, ali Puh brez c, torej
               to je sedaj vprašanje. Jaz sem se ob tem spomnil anekdote, in sicer na biotehnični
               fakulteti je predaval profesor, ki se je pisal Muk. In ko je nekoč naredil prekršek
               in ga je policaj hotel zapisati, ker ni šel čez cesto po zebri in je pisal njegov
               priimek, profesor je gledal in rekel, napišite Muk s "ck". Policaj ga pogleda in
               reče: "Če ste iz CK, pa ne bomo nič pisali." Tako je verjetno tudi s Puchom - ch, se
               pravi na okoliščine, kjer je bival. In to je tudi že minister povedal. Drugače pa je
               seveda Puch rojen v Slovenskih goricah v Sakošaku, to je v občini Juršenci. Tam imajo
               tudi že dalj časa ustanovljeno Puhovo društvo in to društvo je brez "ch", se pravi
               kot Puh in ima tudi žig, ki je brez "ch". To društvo je tudi ustanovilo muzej, kjer
               naj bi zbirali Puchove motorje, ki pa je najbolj znan po tem, da so ga že nekajkrat
               požgali. Vsake toliko časa ta muzej pogori. Mislim, da se je to zgodilo že dvakrat.
               Sedaj ga varujejo s kamerami. Nekomu to pač ne ustreza. Kakšni so razlogi, to je
               sedaj drugo vprašanje. Mi se moramo odločiti in največ razprave je, kako bomo
               pravzaprav zapisali.</p>
               <p>Ko poslušam te argumente za in proti, se sprašujem, kako bi naredili Avstrijci, če bi
               oni hoteli po njem poimenovati neko priznanje. Prepričan sem, da ne bi napisali imena
               v slovenščini. Šli bi na svojo avstrijsko izvedbo. In tudi lahko slišimo argument, da
               ga je župnik kot malega v krstno knjigo napisal s "ch", ker se mu je pač to verjetno
               zdelo glede na okoliščine, ki so takrat vladale, najbolj primerno. Da pa se je potem
               na poroki podpisal drugače. Bi bilo pa zanimivo videti, če se je res zmotil na
               poroki, kako se je pa podpisala nevesta. Verjetno enako kot on, in to bi mogoče bilo
               pozneje kdaj za pogledat, če je to identično. Verjetno sta se potem tudi dogovorila,
               se pravi, se je počutil bolj kot Slovenec in se je tako tudi podpisal. Seveda nam on
               sam pri vsem tem ne more nič pomagati, zdaj se moramo sami odločiti, ali bomo to
               priznanje kot takšno po njem poimenovali. Ko sem sam razmišljal in spraševal domačine
               - imel sem namreč to možnost, ker sem bil v soboto na stoletnici trsničarske zadruge,
               namreč v Juršincih je poleg Vipave najstarejša zadruga v Sloveniji na področju
               trsničarstva - in sem tam slišal zanimivo misel, ki jo je nekdo povedal. Rekel je da
               je iz tega kraja izšlo veliko znanstvenikov, in so jih nekaj tudi našteli, ker so
               gojili trsje, in to trsje je dalo dodaten zaslužek in so kmetje lahko svoje otroke
               šolali. To je pač posledica verjetno res neke ekonomike. In potem je pravzaprav bilo
               postavljeno vprašanje, zakaj se je sploh zadruga ustanovila, pa nihče ni vedel
               povedati. Odgovor pa se je na koncu glasil, zaradi trtne uši, ki se je pojavila na
               začetku prejšnjega stoletja in je uničila vse vinograde v Evropi, zato so potem
               začeli delati cepljenke in tako naprej. Se pravi, vsak zakaj ima nek svoj zato.</p>
               <p>Naj zaključim. Osebno bom v tej polemiki, glede na to, da so mi tudi domačini rekli,
               da raje vidijo Puha s "h" kot s "ch", in tudi kot Prlek (pa tudi Puh je bil Prlek)
               glasoval za Puh, brez "ch". Hvala lepa.</p>
            </sp>
            <sp xml:id="SDZ4-Redna-09-2005-09-27.sp143">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata, imate besedo.</p>
            </sp>
            <sp xml:id="SDZ4-Redna-09-2005-09-27.sp144">

               <speaker>MAG. MAJDA POTRATA:</speaker>

               <p>Nisem se nameravala oglasiti, vendar moram spoštovanemu gospodu ministru zatrditi, da
               kakorkoli se bo izteklo, se osebno ne bom čutila niti poraženke niti zmagovalka. Gre
               za vsebino, in poudarjam, to ni sonet o kaši. To je stvar, ob kateri je vredno
               premisliti, kaj čutimo in kako se vključujemo. In ko ste govorili o evropski
               razsežnosti tega priznanja, potem bi si ravno zaradi evropske razsežnosti in
               uspešnosti industrijca in inovatorja Puha želela, da bi se večina v državnem zboru
               odločila za zapis brez "c". Sprašujem se namreč, kako se bomo s svojo identiteto, s
               svojim pravopisom ohranili v prihodnosti, če bomo pristajali na pravopisne norme
               različnih časov. To je bila, poudarjam, pravopisna norma 19. stoletja in začetka 20.,
               kot zanimivost naj povem, da je Puh umrl v Zagrebu. To so stvari, ki so vendarle zelo
               pomembne. Poudarjam, gre za ohranitev glasovne podobe nekega priimka. Pogovarjajte se
               z mladimi ljudmi, ki niso kaj o znanosti dosti poučeni, kako inštitut Jožefa Štefana
               berejo, saj je bil cel majhen škandal, ko so ga na radiju in sedaj se ne spomnim, ali
               po radiju, ali po televiziji, Stefan brali. Gre preprosto za to, ali poznamo neka
               pravopisna pravila ali jih ne poznamo. Vemo, da gre za avstrijski pravopis, kjer se
               st bere kot št. To so navidezne malenkosti, ki pa na koncu, ko jih seštejete,
               vendarle vidite, da odločajo o tistem, kaj smo in kakor smo. Hvala.</p>
            </sp>
            <sp xml:id="SDZ4-Redna-09-2005-09-27.sp145">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jerovšek, izvolite prosim.</p>
            </sp>
            <sp xml:id="SDZ4-Redna-09-2005-09-27.sp146">

               <speaker>JOŽEF JEROVŠEK:</speaker>

               <p>Pravzaprav moram povedati, da sem se medtem tudi jaz odločil absolutno, da bom podprl
               to, da se ta nagrada imenuje po Janezu Puhu, kajti jaz mislim, da je tudi zelo
               pomembno, da slovensko znanje, slovenski izumi, slovenske patente in vse to
               opredeljuje nagrada, ki ima izvorno slovenski priimek. Ker se je Janez Puh tudi na
               poroki, če se je podpisal za Janeza Puha, je evidentno, da se je seveda zavedal
               slovenskega izvora, mi nagrado imenujemo po njem, gre za velikega evropsko
               ../Nerazumljivo./.. Slovenca in dejansko jaz mislim, da je pametno, da se vsi bodoči
               dobitniki in te prireditve ob podelitvi teh priznanj, da se zavedamo slovenskih
               korenin, tudi tega izumitelja. Po mojem mnenju je boljše, da ohranimo to, kar je bilo
               v prvotni verziji. Jaz sem tudi vesel, da gospod minister ni naredil nobene
               distinkcije, kaj je boljše, ker dejansko se ta znanost mora opredeliti. Dejstvo je,
               da so ti ljudje bili v takratni Avstro-Ogrski prisiljeni uporabljati neslovensko
               inačico imena. Dosti priimkov je ostalo trajno, po tem spremenjenih. Ampak tu je pa
               šlo za človeka, ki se je zavedal tega, saj to je absolutno dokaz, če se je tako tudi
               podpisal, je pa absolutno važno in pomembno, da mi to ohranimo. Veliki evropski
               narodi bi absolutno svoje tudi, če se je celo življenje podpisoval nek Francoz,
               recimo, s slovensko inačico, če bi oni kaj po njem pojmovali, bi v francoski obliki
               priznanja delili. Mislim, da to ni nasilje nad Janezom Puhom in da je lepo in prav,
               da pač ohranimo nagrado pod tem slovenskim priimkov. Hvala lepa.</p>
            </sp>
            <sp xml:id="SDZ4-Redna-09-2005-09-27.sp147">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmaju bomo v skladu s časovnim potekom seje
               zbora odločali danes v okviru glasovanj, pol ure po končani 13. točki dnevnega reda
               oziroma najkasneje ob 20.50 uri. S tem prekinjam to točko dnevnega reda. Hvala lepa
               gospod minister.</p>
               <p>Prehajamo na<title> 10. TOČKO DNEVNEGA REDA - TO JE NA drugo obravnavo PREDLOGA ZAKONA O
                  VETERINARSKIH MERILIH SKLADNOSTI. </title>Predlog zakona je v obravnavo zboru
               predložila Vlada Republike Slovenije. Besedo dajem predstavniku vlade za dodatno
               obrazložitev. Ker ga ni, nadaljujemo. Predlog zakona je v obravnavo odboru za
               kmetijstvo, gozdarstvo in prehrano kot matično delovno telo, prosim predsednika
               odbora, gospoda Alojza Soka, da predstavi poročilo odbora. Izvolite.</p>
            </sp>
            <sp xml:id="SDZ4-Redna-09-2005-09-27.sp148">

               <speaker>ALOJZ SOK:</speaker>

               <p>Hvala lepa za besedo. Spoštovani predsedujoči, kolegice poslanke in poslanci.</p>
               <p>Pred nami je zakon o veterinarskih merilih skladnosti. To, kar jaz kot poročevalec
               moram jaz tukaj povedati, je to, da je zakon predlagala vlada, matično delovno telo
               pa je zakon pripravilo do tega drugega branja v parlamentu, in sicer je bila seja 8.
               septembra.</p>
               <p>Sprejeti so bili na zakon številni amandmaji, in to predvsem zaradi pripomb
               zakonodajno-pravne službe. Potem je bilo nekaj amandmajev, ki jih je oblikoval odbor
               za kmetijstvo. Ti amandmaji so bolj vsebinske narave in so posegli v samo vsebino
               zakona. Nekaj amandmajev pa je predlagala tudi veterinarska zbornica in so prav tako
               vsebinske narave. Zakon, ki je pred vami, je dokaj specifičen in pa zahteven. Tako
               kot ocenjuje zakonodajno-pravna služba smo tudi na odboru ocenili, da je eden prvih
               tovrstnih zakonov, zato se predlagane rešitve nekoliko razlikujejo od običajnih
               rešitev, zapisanih v naše dosedanje zakone. V tem zakonu je naštetih precej evropskih
               direktiv in pa sklicevanja na evropske direktive, zato je bilo potrebnega tudi veliko
               usklajevanja, tako z zakonodajno-pravno službi kot že prej znotraj predlagateljev in
               pa seveda tudi z vsemi ostalimi, ki so pri tem zakonu sodelovali. Naj omenim, da so
               določeni členi doživeli večjo razpravo, takšen je na primer člen 6. S tem zakonom se
               namreč ukinjajo zdravstvena spričevala za živali v notranjem prometu. Ta polemika v
               zvezi z zdravstvenimi spričevali je v tem državnem zboru bila v prejšnjem mandatu
               večkrat na dnevnem redu, večkrat tudi sprožena, bili so tako zagovorniki tega, ki so
               trdili, da zdravstvena spričevala morajo veljati, kot tisti, ki smo zagovarjali, da
               bi bilo možno to zadevo razrešiti na drugačen način. S tem zakonom se veterinarska
               spričevala poslavljajo, ostaja pa odprto vprašanje, kako naj v bodoče veterina
               zagotovi, da bodo hlevi, reja živali, ki so v Sloveniji, pod stalnim veterinarskim
               pregledom, kar zahteva od nas tudi Evropska unija. V samem predlogu zakona je nekako
               bilo predvideno, da naj enkrat letno, zbornica pa je predlagala celo večkrat letno,
               pooblaščen veterinar pregleda določene reje, ne določene, ampak vse reje, in o tem
               poroča Veterinarski upravi Republike Slovenije. V samem odboru se nam je takšno
               podvajanje dela nekako zdelo nelogično in nesmiselno, kajti večina, če že ne vse
               reje, ki obstajajo na področju Republike Slovenije, so pod stalnim veterinarskim
               nadzorom, kajti veterinarji so vedno v teh rejah prisotni in zdelo se nam je
               nesmiselno, da bi potem ob vsem tem predpisovali še enkrat letni veterinarski pregled
               oziroma še manj je bilo logično, da bi pristali na to, kar je predlagala veterinarska
               zbornica, da bi ti pregledi bili večkratni. Zato smo na odboru oblikovali amandma in
               ga tudi izglasovali in smo to rešitev iz zakona črtali. Sedaj pa se nekako z
               amandmajem ponovno predlaga, da vendarle vlada razmisli o nekem načinu kontrole
               oziroma o nekem načinu poročanja, in sicer je, če bo amandma sprejet, to področje
               prepuščeno ministrstvu za kmetijstvo, gozdarstvo in prehrano, da ga uredi v skladu s
               predpisi Evropske skupnosti. Ne gre za to, da bi bilo uveljavljeno enkrat letno
               pregledovanje hlevov, ki jih ni potrebno pregledovati, ker so veterinarji tako in
               tako tam prisotni, ampak gre za vprašanje tistih rej, eventualno tistih rej, resnično
               v celem letu ni prisoten veterinar. Jaz mislim, da bo to ministrstvo razrešilo na
               takšen način, da bo na koncu s podzakonskim aktom najdena nekakšna solucija te
               rešitve. Potem so bile razprave (ker se mi čas izteka, moram končati), še ob 9.
               členu, 16. členu, 17. členu in še nekaterih drugih členih. Hvala lepa.</p>
            </sp>
            <sp xml:id="SDZ4-Redna-09-2005-09-27.sp149">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. V imenu poslanske skupine
               LDS prosim, da pove stališče gospod mag. Sajovic. Izvolite.</p>
            </sp>
            <sp xml:id="SDZ4-Redna-09-2005-09-27.sp150">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Kolegice in kolegi! Meni je kar malo žal
               in nerodno, ker v tej sobi ta trenutek ni predstavnikov vlade kot predlagateljev
               zakona in predstavnikov veterinarske stroke z nivoja države in pa tudi veterinarske
               zbornice, predstavnik veterinarske zbornice nas skrbno spremlja. Mislim, da smo bili
               danes poslanci tako pridni in da gredo zadeve hitrejše, kot so si pa na vladi to
               zamišljali. Ampak ne glede, jaz sem prepričan, da se bomo vsi skupaj potrudili, da
               zakon, ki gre danes v obravnavo, ni še dober. S skupnimi močmi pa ga lahko naredimo
               še boljšega in pa bolj učinkovitega. Zato tudi s tega mesta izjavljam, da bomo v
               poslanskem klubu zakon o veterinarskih merilih skladnosti podprli, ker mislimo, da je
               bolj kot za stroko in pa za slovensko veterino pomemben za slovenskega potrošnika,
               kot pa tudi za slovenskega kmeta. S tem zakonom tudi njemu zagotavljamo, da bo vse te
               svoje pridelke, ki so bili sedaj seveda na razpolago slovenskemu trgu, lahko prodajal
               in pa tržil tudi po Evropi in pa po svetu in s tem mu bomo ne nazadnje omogočili tudi
               preživetje.</p>
               <p>Se pa kljub vsemu pri sprejetju tega zakona pojavljajo določeni pomisleki, s katerimi
               se pa ne strinjamo in pa tudi pričakujemo, da jih bo tako vlada, ki pripravlja take
               zakone, v bodoče uspela odpraviti.</p>
               <p>Pri zakonu, ki ima 107 členov, je 96 predlaganih zakonskih dopolnil bistveno preveč.
               Od teh 96 dopolnil, ki so prišla na zakon, jih je bilo kar 67 s strani resornega
               ministrstva in pa 10 pa tistih, ki jih je predlagala stroka. Zdi se mi, da je bila
               ravno pri teh amandmajih, o katerih smo govorili na matičnem delovnem telesu, stroka
               neupravičeno potisnjena v kot. Očitno so prevladala neka politična mnenja in pa
               mogoče tudi neke koalicijske obljube volilcev. Vesel sem, da so se mnenja tistih
               najbolj glasnih na vseh straneh do danes nekoliko polegla in prepričan sem, da v
               dobro slovenskega potrošnika, slovenskega kmeta in pa tudi veterinarske stroke, da
               lahko sprejmemo določene amandmaje in pa dopolnila, ki bodo ta zakon v tistih členih
               in pa v tistih točkah, ki so bile najbolj sporne, napravila še boljše.</p>
               <p>Je pa z veterinarsko stroko približno takole. Če bomo na stroko gledali kot
               nepotreben strošek, potem bo približno tako kot z gasilci, ki jih pa izredno cenim in
               pa spodbujam in pa sem najbolj vesel takrat, ko za gasilce dvignemo roko, ko jim
               kupimo drago, prepotrebno vozilo, ki ga pa potem celo leto nikoli ne rabimo. Tudi z
               veterino je tako. Kadar veterina deluje najbolje in dobro, takrat o njej ni slišati
               velikih besed, vendar moramo tako gasilsko kot tudi veterinarsko stroko vsak dan
               skozi celo leto in vse življenje držati v kondiciji, da je takrat, ko je najbolj
               potrebna na razpolago in tudi učinkovito ukrepati.</p>
               <p>Me je pa tudi strah, da smo v določenih razpravah in pa mogoče tudi pri odločanju
               kdaj pa kdaj poslušali bolj kot stroko tudi neke samooklicane sindikate, ki imajo pri
               tem svoje mnenje in svojo računico. Ni pa ta računica vedno taka, kot je najbolj
               pisana na kožo slovenskemu kmetu in potrošniku. Kakšen je ta zakon, bomo lahko
               sklepali danes, ko bodo sprejeti, če bodo sprejeti, amandmaji. Rekel bi, da je danes
               ta zakon približno tak kot svinjsko stegno pri mesarju, da bi ob skrbni negi in
               nadzoru stroke iz njega nastal vrhunski izdelek: pršut. V nasprotnem primeru, ko pa
               ne bomo upoštevali navodil stroke, pa lahko iz tega stegna iz prvovrstnega
               kvalitetnega mesa nastane kupček smrdljivega mesa, ki pri ljudeh povzroča zdravstvene
               težave .../Opozorilni znak za konec razprave./, državi pa dela stroške, ker ga mora
               ne nazadnje neškodljivo uničiti v kafileriji. Pomen stroke in ...</p>
            </sp>
            <sp xml:id="SDZ4-Redna-09-2005-09-27.sp151">

               <speaker>PODPREDSEDNIK MAG. VASJA KLAVORA:</speaker>

               <p>Čas se je iztekel!</p>
            </sp>
            <sp xml:id="SDZ4-Redna-09-2005-09-27.sp152">

               <speaker>MAG. BORUT SAJOVIC:</speaker>

               <p>... problematike nadzora ...</p>
            </sp>
            <sp xml:id="SDZ4-Redna-09-2005-09-27.sp153">

               <speaker>PODPREDSEDNIK MAG. VASJA KLAVORA:</speaker>

               <p>Čas.</p>
            </sp>
            <sp xml:id="SDZ4-Redna-09-2005-09-27.sp154">

               <speaker>MAG. BORUT SAJOVIC:</speaker>

               <p>Hvala lepa. Zaključujem - pa bo postal še pomembnejši s prehodom bolezni, kot so
               ptičja gripa, kjer bo recimo register nad vsemi živalmi, ki jih imamo v tej državi,
               in nadzor še kako lahko življenjsko pomemben za ljudi, ne za živali. Hvala lepa.</p>
            </sp>
            <sp xml:id="SDZ4-Redna-09-2005-09-27.sp155">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janko Veber v imenu Socialnih demokratov. Prosim.</p>
            </sp>
            <sp xml:id="SDZ4-Redna-09-2005-09-27.sp156">

               <speaker>JANKO VEBER:</speaker>

               <p>Hvala, predsedujoči za besedo. Tudi sam obžalujem, da ne morem pozdraviti
               predstavnikov vlade pri obravnavi tako pomembnega zakona, kot je zakon o
               veterinarskih merilih in skladnostih. Ko pogledamo vsebino tega zakona, gre za
               popolno harmonizacijo in sprejem pogojev trgovanja na notranjem evropskem trgu z
               živalmi in živalskimi proizvodi. Ažuriranje veterinarske zakonodaje zaradi obsežne
               živilske zakonodaje in zakonodaje o krmi, ki jo je sprejel evropski parlament in svet
               aprila leta 2004, ter ta zakon sprejemamo tudi zaradi nove uredbe, ki govori o
               izvajanju uradnega nadzora, da se zagotovi preverjanje skladnosti zakonodaje o krmi
               in živilih ter s pravili o zdravstvenem varstvu in zaščiti živali. Ob teh izjemno
               pomembnih temah, ki jih vsebuje ta zakon, podrobnejši pregled kaže, da se urejajo v
               tem zakonu tudi zelo konkretno sledljivost in certificiranje živali, krme in
               proizvodov ter veterinarski pregledi in nadzor, tudi financiranje veterinarskih
               pregledov ter ne nazadnje tudi urejanje baze podatkov. Tudi podrobnejši pregled
               govori o tem, da gre za izjemno pomembne postopke, ki naj bi zagotavljali predvsem
               varnost pri oskrbi z živili tako na slovenskem kot tudi na notranjem evropskem
               trgu.</p>
               <p>Pri grobi primerjavi med zdaj veljavnim zakonom in tem zakonom, ki naj bi ga
               uveljavili s sprejemom v državnem zboru, pa ugotavljamo naslednje. Če smo pri zdaj
               veljavnem zakonu, ko smo ga sprejemali, ugotavljali, da je bilo v zakonu dano več,
               verjetno preveč pooblastil veterinarski upravi Republike Slovenije in predvsem
               direktorju veterinarske uprave, danes lahko govorimo o tem, da se pravzaprav
               veterinarske uprave ne zasledi v pravi obliki v tem zakonu, še manj tudi vpliv samega
               direktorja oziroma lahko govorimo o tem, da je veterinarska stroka s tem zakonom
               postavljena na stranski tir.</p>
               <p>Večino najpomembnejših odločitev v tem zakonu bo sprejemal minister oziroma
               ministrica. To lahko zasledimo skorajda pri več kot polovici členov v tem zakonu. Sam
               zakon ima 109 členov, v 53 členih se govori o tem, da podrobnejše pogoje, merila in
               podobne stvari sprejema minister oziroma ministrica sama. Tudi če bomo danes sprejeli
               ta zakon v državnem zboru, nismo naredili še nič, ključne zadeve smo prepustili
               pravzaprav neposredno politični vlogi in odločitvi ministra ali ministrice, ki bo
               odločala pač po svoji presoji, in bojimo se, da ta presoja prepogosto ne bo
               strokovna.</p>
               <p>Tudi sicer se nam res zdi neumestno, da 53 členov obremenjujemo s tem, da minister
               podrobnejše postavi pogoje, natančnejša merila in tako naprej, saj že sam 76. člen,
               recimo, tega zakona govori o tem, da minister izdaja podzakonske predpise, predvidene
               v določbah tega zakona, ter druge podzakonske predpise, potrebne za izvajanje tega
               zakona, in tudi sicer za izvajanje predpisov Evropske skupnosti. Tako da je v enem
               členu povedano vse to, kar naj bi minister sicer lahko počel. Ker pa je to še posebej
               poudarjeno pri 53 členih, se resnično sprašujemo, ali je vsebina teh 53 členov dovolj
               dobra. Gre pa za vsebino, ki govori o dovoljenem uvozu, o opremi obratov, o gojitvi
               in posedovanju živali, o oznakah, o prevozu bolnih živali, o ugotavljanju bolezni, o
               proizvodnji živil. Skratka, poudarjam, o zelo resnih vprašanjih bo odločala
               ministrica na podlagi tega zakona, če bo tako sprejet, sama.</p>
               <p>Da vendar ta zakon ne bi imel prehudih posledic, smo k zakonu vložili tudi
               dopolnitve. Želimo ohraniti licence oziroma vpis v register veterinarjev Republike
               Slovenije, kar je tudi evropska kategorija, če lahko temu tako rečemo.</p>
               <p>Ponovno želimo opredeliti pregled odobrenega veterinarja, saj gre za najmanj enkraten
               letni pregled, ki je za imetnika živali brezplačen. Vsi izvajalci veterinarskih
               dejavnosti /opozorilni znak za konec/ morajo posredovati predpisane podatke in želimo
               zagotoviti, da se del stroškov za te podatke zagotovi iz proračuna...</p>
            </sp>
            <sp xml:id="SDZ4-Redna-09-2005-09-27.sp157">

               <speaker>PODPREDSEDNIK MAG. VASJA KLAVORA:</speaker>

               <p>Čas se vam izteka, prosim.</p>
            </sp>
            <sp xml:id="SDZ4-Redna-09-2005-09-27.sp158">

               <speaker>JANKO VEBER:</speaker>

               <p>Menimo, da bo s temi dopolnitvami zakon veliko primernejši za izvedbo v praksi, zato
               predlagamo, da... .../Izklop mikrofona./...</p>
            </sp>
            <sp xml:id="SDZ4-Redna-09-2005-09-27.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine Nove Slovenije bo podal stališče gospod Alojz
               Sok. Izvolite prosim.</p>
            </sp>
            <sp xml:id="SDZ4-Redna-09-2005-09-27.sp160">

               <speaker>ALOJZ SOK:</speaker>

               <p>Lepo pozdravljam gospo ministrico in direktorico Veterinarske uprave Republike
               Slovenije. Mi v tem časovnem planu nekoliko prehitevamo tiste kritike, da
               predstavnikov vlade niso posledica tega. Že prej sem v mnenju odbora povedal, da je
               ta zakon tehnično izredno zahteven, da ta zakon ureja na nekoliko specifičen način in
               se razlikuje od zakonodaje, ki smo jo sprejemali do sedaj in ne dopušča neke
               samovolje, o kateri je mogoče bilo spregovorjeno pred menoj, ker bo v ključnih
               zadevah moralo ministrstvo upoštevati ureditev Evropske unije, se pravi predpise
               skupnosti. In prav za področje kmetijstva, še zlasti pa za področje veterine, je
               značilno, da se to ureja s skupnimi predpisi, ki se predpisujejo na ravni evropske
               komisije.</p>
               <p>Prej sem se dotaknil 6. člena, pa mi je zmanjkalo časa, zato bi sedaj želel opozoriti
               še na nekatere druge člene. Veliko je bilo razprave na samem odboru o 9. členu, o
               tem, ali naj se še naprej certificira, predvsem za tiste vrste živali, kjer niso
               dokončno vzpostavljeni registri. Mnenje večine v odboru je bilo, da je potrebno čim
               prej izpostaviti registre, in da je to možno narediti v najkrajšem možnem času, da pa
               se veterinarska zdravstvena spričevala definitivno poslavljajo, ne glede na to, če je
               to bila obljuba ali ne. Povedal sem že, da smo o tem velikokrat govorili v prejšnjem
               mandatu.</p>
               <p>Potem je okrog 13. člena bilo veliko razprave. Ta govori o zakolu v sili. Zdelo se
               nam je prav, da to področje uredimo, in sicer na takšen način, čeprav so nekateri
               bili drugačnega mnenja, da najbližja registrirana klavnica mora nuditi pomoč v sili,
               to na področju veterine prihaja v obliki zasilnega zakola. Gre predvsem za vprašanje,
               kako ukrepati ob prometnih nesrečah. Vemo, da so se v preteklosti nekatere klavnice
               tega branile, da so to odklanjale, ampak iz razlogov humanosti je treba najti
               rešitev, ki je najbolj ustrezna in zato smo v ta zakon zapisali, da najbližja
               registrirana klavnica, seveda proti plačilu stroškov mora to uslugo nuditi. Sedaj bo
               tudi dan instrument uradni veterini, da če bi to odklonila, da bo lahko tudi primerno
               ukrepala.</p>
               <p>Potem naj omenim še 16. člen. Po tem zakonu bo Veterinarska uprava Republike
               Slovenije izvajala temeljno izobraževanje o kužnih bolezni. Zdelo se nam je smiselno
               v ta zakon zapisati, da vse tiste rejce, ki v trenutku sprejemanja zakona že
               posredujejo živino, se pravi imajo opravka z rejo, da jih ne učimo ponovno tistega,
               kar že vedo. Ob vstopu Slovenije v Evropsko unijo je slovenska veterina pridobila
               tako na pomenu kot tudi na dejavnosti. Sam pa lahko rečem, da so bile v tem času tudi
               storjene nekatere napake, da smo se šli nekaterih nadstandardov. Če tukaj s tega
               mesta omenim samo enega. Dve leti in pol smo vztrajali pri sanitarnem pregledu
               molznikov, in sicer eden od tistih, ki je molzel, je moral imeti opravljen zdravstven
               pregled. Ti zdravstveni pregledi so seveda, rejce toliko in toliko stali. Dve leti in
               pol smo porabili, da smo nekaterim v tej državi dopovedali, da surovo mleko ni
               živilo, ampak surovina za živilo. In še bi lahko morebiti tudi kakšen nadstandard na
               tem področju tudi tukaj navedel.</p>
               <p>Kar se tiče Nove Slovenije, krščansko-ljudske stranke, mi bomo ta zakon, za katerega
               še enkrat povem, da je tehnično izredno zahteven, da je zapleten, sicer pa bo v
               praksi nekatere zadeve na področju birokracije poenostavil, ta zakon bomo podprli,
               podprli pa bomo tudi vložene amandmaje, ki jih je predlagala koalicija. Hvala lepa.
            </p>
            </sp>
            <sp xml:id="SDZ4-Redna-09-2005-09-27.sp161">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu Slovenske ljudske stranke bo podal stališče gospod magister
               Kramberger. Prosim.</p>
            </sp>
            <sp xml:id="SDZ4-Redna-09-2005-09-27.sp162">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik, spoštovana gospa ministrica, gospa direktorica
               veterinarske uprave, kolegice in kolegi!</p>
               <p>Na kratko bom podal mnenje naše poslanske skupine v zvezi z zakonom o veterinarskih
               merilih in skladnostih. Kot je moj predgovornik malo prej povedal, se tudi sam in
               tudi v naši poslanski skupini se strinjamo, da gre za tehnično izredno zahteven
               zakon. Najbrž je to v slovenski zakonodaji prvi tak primer, ko ga državni zbor
               sprejema, da se povzema toliko evropskih aktov v nekakšen skupen predpis. Je že prav,
               da vemo, da je veterinarska stroka in znanost stroka, pred katero je v tej družbi, na
               splošno v evropski družbi postavljena velika odgovornost. Tako predvsem za varovanje
               živil živalskega izvora, ki pridejo na krožnik potrošnika, tako za zdravje ljudi in
               seveda tudi za zdravje živali. Pri zdravju ljudi pa mislim na tiste bolezni, ki se
               prenašajo z živali na ljudi in obratno. V obdobju do sedaj lahko ugotovimo, da je
               veterinarska stroka delala dobro, da tako, da se nismo srečevali s kakšnimi
               katastrofami, kar se tiče bolezni, in tudi ne okužb, ki prihajajo preko živil
               živalskega izvora. Seveda v prejšnjem obdobju smo imeli tudi nekaj tako imenovanih
               nadstandardov. Jaz osebno mislim in tudi v naši poslanski skupini smo si ves čas
               prizadevali, da bi poenotili te standarde in da bi uspeli v okviru služba kar se da
               poenotiti zadeve v celotni državi. To nam do sedaj nekako ni uspelo in upam, da bo to
               v bodoče boljše, da ne bodo neki standardi v Murski Soboti drugačni, kot so recimo v
               Novem mestu.</p>
               <p>Ta novi zakon, ki ga bomo nedvomno sprejeli in naša poslanska skupina ga bo tudi
               podprla, podprli bomo tudi te amandmaje, ki smo jih podpisali skupaj še z dvema
               poslanskima skupinama, mislim, da postavlja pred veliko odgovornost ta parlament in
               tudi ministrstvo odgovorno za to področje. Veliko stvari se bo urejalo s
               podzakonskimi akti in tukaj pri oblikovanju teh podzakonskih aktov, mora imeti tudi
               besedo stroka. Zelo hitro se namreč lahko zgodi to, kar se je zgodilo ali pa se je
               dogajalo in se še morda dogaja v evropskih deželah, ko so jih pretresale razne afere,
               v mislih imam Anglijo. Pred štirimi oziroma petimi leti sem si imel možnost pogledati
               kmetijo, sanirano po slinavki in parkljevki, in živo se spomnim lastnikov tiste
               kmetije, kako sta zelo jasno predstavnika njihove veterinarske uprave povedala, da
               niso imeli dobrega nadzora in da niso bili seznanjeni ob pravem času s premiki
               živali. In sedaj s tem zakonom se dejansko tudi izgublja fizični nadzor veterinarske
               stroke nad premikom živali. To je evropska kategorija, ampak opozarjam na to, da je
               to zadevo pač treba tudi zelo resno vzeti. Sedaj bodo živali lahko prehajale iz hleva
               v hlev, v klavnico, tam je sicer nadzor, ampak iz hleva v hlev, z dokumenti, s
               potnimi listi, ki so iz registra. Kar se tiče zdravstvenega stanja teh živali, če
               drugega ne, lahko bodo živali prehajale iz rej, kjer imajo status, do reje, kjer ni
               statusa. In kaj to pomeni, strokovnjaki dobro vedo.</p>
               <p>Kolegice in kolegi, naša poslanska skupina bo skupaj s temi amandmaji, ki smo jih
               sopodpisali, podprla oziroma glasovala za ta zakon.</p>
            </sp>
            <sp xml:id="SDZ4-Redna-09-2005-09-27.sp163">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče Slovenske nacionalne stranke bo predstavil gospod Boštjan
               Zagorac.</p>
            </sp>
            <sp xml:id="SDZ4-Redna-09-2005-09-27.sp164">

               <speaker>BOŠTJAN ZAGORAC:</speaker>

               <p>Hvala za besedo. V Slovenski nacionalni stranki bomo predlagani zakon podprli.</p>
               <p>Radi bi pa, glede na to, da se nam je vlada pridružila na današnji seji, vseeno
               dobili odgovora. Zanimajo nas finančne posledice za leto 2006 in, kdaj namerava vlada
               predlagati državnemu zboru zakon o veterini. Zadnja obljuba, kolikor se sam spomnim,
               je bila konec marca letošnjega leta. Zdaj je konec septembra 2005, pa o zakonu ne
               duha ne sluha. In glede na to, da si je vlada vzela določeno minutažo, upam, da bomo
               dobili ta dva odgovora na današnji seji. Hvala.</p>
            </sp>
            <sp xml:id="SDZ4-Redna-09-2005-09-27.sp165">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še stališče SDS, ki ga bo predstavil gospod Franc Sušnik.</p>
            </sp>
            <sp xml:id="SDZ4-Redna-09-2005-09-27.sp166">

               <speaker>FRANC SUŠNIK:</speaker>

               <p>Hvala lepa, spoštovani podpredsednik. V Slovenski demokratski stranki bomo predlog
               zakona, za katerega smo prepričani, da je nujno potreben, predvsem v smislu tega, da
               se izenačijo pogoji reje z rejo v sosednjih državah (tu imam v mislih samo ta
               segment), podprli.</p>
               <p>Vseskozi smo opozarjali na nesmiselne in nepotrebne nadstandarde, ki jih je v prakso
               in zakonodajo uvedel sprejeti zakon iz leta 2001 in ki je naše rejce postavljal v
               izrazito deprivilegiran položaj in jim povzročal nepotrebne stroške, ki so še dodatno
               oteževali položaj govedoreje kot naše glavne panoge. Na žalost so ta opozorila do
               sedaj naletela na gluha ušesa. Pred sabo pa imamo zakon, ki te nadstandarde
               odpravlja. Pri tem bi želel takoj povedati, da istočasno ne pristajamo, da se ta
               zdravniška spričevala nadomestijo s pregledi rej, kar tako pavšalno, na počez. Zato
               smo tudi avtorji in sopodpisniki amandmaja, ki frekvenco pregledov, način izvajanja
               pregledov rej prepušča ministrici, ki bo s podzakonskim predpisom odredila
               pogostnost, način izvedbe pregledov in bo pri tem gotovo upoštevala epidemiološke ter
               splošne razmere, ki bodo nakazovale potrebo po teh pregledih.</p>
               <p>Prav tako bi rad povedal, da smo veseli, da ta zakon spreminja vrstni red prioritet,
               če temu lahko tako rečem. Pri obravnavi področje veterine v preteklem obdobju so bili
               na prvem mestu potrošniki, kar je vsekakor prav in potrebno, ker se strinjamo, da je
               ta zakonodaja namenjena predvsem zagotavljanju varne hrane. Da pa je bila na drugem
               mestu stroka pred rejci in uporabniki veterinarskih storitev, vsekakor ni bilo prav
               in je to dejstvo sami stroki povzročilo več škode kot koristi, kar mislim, da se bodo
               veterinarji lahko prepričali oziroma že občutijo na svoji koži. Popolnoma se
               strinjamo tudi s tem, da se veterina uredi evropsko primerljivo in da se tisto, kar
               je stvar pogodbe, povzame v tem zakonu o veterinarskih skladnostih in da se
               nacionalna veterina uredi z vsebinami, ki so ostale v letu 2001 sprejetem zakonu o
               veterini. Mi bomo tudi v nadaljnji obravnavi tega zakona poskušali potegniti čim več
               vzporednic in zasledovati takšno ureditev področja veterine, ki bo popolnoma ali v
               največji meri primerljivo z ureditvijo tega področja v sosednjih pokrajinah, sosednih
               evropskih državah. To pa predvsem zato, ker se naš rejec srečuje s konkurenco, ki
               prihaja s teh področij. Želel bi posebej povedati še to, da v celoti podpiramo
               prizadevanja ministrstva, prizadevanja gospe ministrice, da se to področje uredi na
               evropsko primerljiv način in pričakujem od nje, da bo s temi prizadevanji nadaljevala
               tudi na področju ravnanja s tako imenovanimi živili živalskega izvora, ki niso
               namenjeni za prehrano ljudi oziroma...</p>
            </sp>
            <sp xml:id="SDZ4-Redna-09-2005-09-27.sp167">

               <speaker>PODPREDSEDNIK MAG. VASJA KLAVORA:</speaker>

               <p>Čas se izteka, prosim.</p>
            </sp>
            <sp xml:id="SDZ4-Redna-09-2005-09-27.sp168">

               <speaker>FRANC SUŠNIK:</speaker>

               <p>.... klavničnimi odpadki, to je naslednje področje, ki ga je nujno treba urediti
               .../Izklop mikrofona./...</p>
            </sp>
            <sp xml:id="SDZ4-Redna-09-2005-09-27.sp169">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jih bomo vodili na podlagi pregleda
               amandmaja z dne 26.9.2005. Prehajamo k 6. členu. V razpravo dajem 6. člen in amandma
               poslanskih skupin SDS, NSi in SLS ter amandma poslanske skupine Socialnih demokratov.
               Kdo želi besedo? Gospod Veber, izvolite.</p>
            </sp>
            <sp xml:id="SDZ4-Redna-09-2005-09-27.sp170">

               <speaker>JANKO VEBER:</speaker>

               <p>Hvala za besedo. Mogoče najprej sam vrstni red amandmajev. Ugotavljam, da je vsebina
               amandmaja poslanske skupine Socialnih demokratov bolj oddaljena od vsebine, ki jo je
               sprejel odbor za kmetijstvo, gozdarstvo in prehrano. Zato bi tudi pri glasovanju
               morali upoštevati takšen vrstni red, tako da nekako apeliram na vodstvo, da ko bomo
               glasovali o amandmajih, najprej glasujmo o bolj oddaljenem amandmaju, kajti amandma
               Socialnih demokratov govori o tem, da je pregled obvezen in je za imetnika živali
               brezplačen. Ostale poslanske skupine, ki so ravno tako vložile amandma, pa prepuščajo
               pogoje o načinu pregleda in financiranju, da to podpiše ministrica, kar je bistveno
               bližje sedanjemu tekstu, ki je zapisan v devetem odstavku 6. člena. Tudi tukaj je do
               sedaj zapisano, da podrobnejši obseg, in tako naprej, predpiše minister oziroma
               ministrica. Pričakujem, da bomo najprej glasovali o bolj oddaljenem amandmaju.</p>
               <p>Sicer pa glede vsebine 6. člena in glede tega, ali je potreben obvezen veterinarski
               pregled najmanj enkrat letno ali ne, je naše mnenje in predvsem mnenje stroke, da je
               ta pregled obvezen, ne nazadnje ne gre samo za naše mnenje, mnenje stroke, gre tudi
               za 3. člen direktive sveta, ki predpisuje obveznost rednih uradnih veterinarskih
               pregledov. Gre za gospodarstva, centre in organizacije, ki trgujejo z živalmi ali
               proizvodi. Rešitev, ki je bila sprejeta na odboru, je v neskladju z evropskimi
               predpisi in zmanjšuje predvsem varnost oskrbe z izdelki na našem tržišču in tudi na
               tržišču znotraj same EU, kajti kot smo povedali in ugotovili, ta zakon ureja tudi
               trgovanje znotraj samega evropskega tržišča. Zato so ta odstopanja še toliko manj
               možna, kot bi sicer bila zaradi nekih dogovorov ali ozkih interesov, ki želijo obiti
               stroko.</p>
               <p>Govorimo o tem, da najmanj enkrat letno predpiše obvezen pregled, ki pa je seveda za
               imetnika živali brezplačen. To je rešitev, ki po našem mnenju resnično, prvič, sledi
               kriterijem EU, zagotavlja varnost pri oskrbi s prehrano, zagotavlja varnost tudi
               rejcu in predvsem zagotavlja tudi boljše stanje živali. Pričakujem, da bo ta amandma
               tudi sprejet, kajti resnično tukaj je to vprašanje zelo pomembno, ali bomo imeli še
               naprej v Sloveniji tako dobro urejeno to področje, kot je bilo do sedaj.</p>
            </sp>
            <sp xml:id="SDZ4-Redna-09-2005-09-27.sp171">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Stane Pajk, izvolite.</p>
            </sp>
            <sp xml:id="SDZ4-Redna-09-2005-09-27.sp172">

               <speaker>STANE PAJK:</speaker>

               <p>Hvala za besedo. Sam bom amandma k 6. členu, ki so ga predlagale SDS, NSi in SLS,
               podprl. To pa zato, ker ministrici ali ministrstvu daje možnost, da odredi, kdaj,
               koliko in kako se bo izvajal ta redni pregled, seveda v skladu z Evropsko skupnostjo.
               Sam sem vedno mnenja, da pri nas ni potrebno uvajati nadstandardov in zakaj bi
               uvajali nadstandard, če nekatere države tega ne poznajo. Če pa ministrstvo ugotovi,
               da ga je potrebno izvajati in kako ga je treba izvajati, se pa to predpiše s
               podzakonskim aktom. S tem amandmajem ravno to omogočamo ministrstvu. Nič nismo
               govorili o osebni odgovornosti. Mislim, da bomo morali vsi skupaj več poudarka dati
               osebni odgovornosti, saj Evropa na vseh ravneh pozna to osebno odgovornost in tudi
               kmet je nekako dolžan, da ravna po pravilih. Seveda ga je potrebno izobraziti, mu
               dati možnost, da ta pravila spozna. Zato bom ta amandma podprl, ker, še enkrat
               poudarjam, dajem možnost, glede na stanje, da ministrstvo predpiše kako in kdaj.
               Hvala.</p>
            </sp>
            <sp xml:id="SDZ4-Redna-09-2005-09-27.sp173">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban. Izvolite prosim.</p>
            </sp>
            <sp xml:id="SDZ4-Redna-09-2005-09-27.sp174">

               <speaker>GEZA DŽUBAN:</speaker>

               <p>Hvala lepa, gospod podpredsednik. Pred sabo imamo dva pregleda amandmajev, ki se
               nanašata na štiri iste člene. Jaz bom dal eno primerjavo. V drugem krogu
               ustanavljanja občin smo predlagali dve različni rešitvi: da se ena občina razdeli na
               dva dela, ali da se en del občine odcepi. Potem smo se pa prepirali, kdo je bil bolj
               zaslužen za nastanek dveh občin. Tukaj bi si človek lahko tolmačil podobno, čeprav so
               takrat in tudi danes bile pomembne razlike med dvema rešitvama. Na samem odboru za
               kmetijstvo smo opozarjali na to, da je novi zakon, ki ga imamo pred sabo, rešil
               določene probleme, na katere smo opozarjali poslanci enih in drugih strank, vladnih
               in opozicijskih, in da smo imeli veliko težav z veterino. Vsaj za sebe moram tako
               reči. Tokrat se je tehtnica nagnila nekoliko na drugo stran. Zadnjič, ko smo
               zaključevali amandmaje na odboru za kmetijstvo, smo ugotavljali, da lahko ostanejo
               nekatere stvari odprte, ki jih imamo danes pred sabo v obliki dveh amandmajev. Kot je
               priznal tudi poslanski kolega iz koalicijske stranke, da je morda dobro razmisliti,
               ali so te rešitve res toliko dobre, da ne pustijo odprtih vrat nepredvidenim
               dogodkom, ki smo jim bili priča v Sloveniji in drugje po Evropi in po svetu, je morda
               dobro, da podpiramo tiste rešitve, ki celoviteje rešujejo te zadeve. Zdi se mi, da ne
               glede na to, ali so to Socialni demokrati opozicijska stranka, se mi zdi, da so
               rešitve v tekstu Socialnih demokratov nekoliko doslednejše, bolj natančne, dokončne,
               kot pa je potem predlog treh poslanskih skupin. Jaz bi rajši, če bi izglasovali tako,
               da bi podprli te, ker čez teden ali dva bomo tako ali tako pozabili, kdo je kaj
               predlagal, ostala pa bo v zakonu rešitev, ki bo trajala, upam, vsaj nekaj let.</p>
               <p>Eno pripombo imam, pa upam, da mi gospa ministrica ne bo zamerila. Tukaj piše, da
               podrobnejše pogoje, če bo sprejet ta amandma o načinu pregleda in financiranju,
               predpiše ministrica v skladu s predpisi Evropske skupnosti. Malo prej sem rekel, da
               se ta zakon sprejema za dolga leta naprej. Verjetno bi kazalo popraviti, ministrica,
               minister, ker nova vlada, novi časi in tako dalje, pravi, lahko čez mnoga leta, se
               zgodi, ne vem, da minister ne bo mogel predpisati podrobnejših pogojev ali pa bo
               potrebna sprememba zakona. Ker je zakon v drugi obravnavi, ta možnost verjetno
               ostane, če bo sprejet ta amandma. Pravim pa, da bi rajši, da bi bil sprejet amandma
               Socialnih demokratov. In bomo dobili zakon, ki bo recimo primernejši, kot so
               dosedanje rešitve, vendar nekatera presenečenja so pa še vedno možna, si jih pa sam
               ne želim, verjetno si jih nihče ne želi. Hvala lepa.</p>
            </sp>
            <sp xml:id="SDZ4-Redna-09-2005-09-27.sp175">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic.</p>
            </sp>
            <sp xml:id="SDZ4-Redna-09-2005-09-27.sp176">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Kolegice in kolegi! Od viška glava
               običajno ne boli, od premalo skrbi ali pa če je zaradi tega kaj narobe s človeškimi
               življenji, pa bo glava bolela marsikoga. Amandmaja sta oba korak naprej, kajti tisti,
               ki so pred časom na odboru zagovarjali drugačne rešitve, so pač pod težo argumentov
               in pa evropske primerljivosti pravilno, pošteno in pa korektno naredili korak v pravo
               smer. Napako iz odbora skušamo danes odpraviti, vendar pa moram reči, da je tako
               podpore vreden amandma koalicije, da pa je seveda amandma poslanske skupine Socialnih
               demokratov bistveno boljši, bolj pravniški, in tak člen kot bi v zakonu moral biti in
               bi ga bili najbrž tudi v Evropi veseli. Najbrž nas bodo še pred koncem letošnjega
               leta obiskali evropski veterinarski inšpektorji in takrat bodo pregledali tudi to
               našo danes sprejeto in popravljeno zakonodajo. Zato mislim, da imamo možnost ta 6.
               člen narediti takega, kot je treba, s tem popravkom, ki ga predlaga poslanska skupina
               Socialnih demokratov. Če pa bi zaradi nekih bolj političnih kot pa strokovnih
               razlogov ta amandma ne šel skozi, bomo pa na koncu morali trdo stisniti zobe in reči,
               v sili tudi hudič muhe žre, in podpreti tudi slabšo rešitev v dobro slovenskega kmeta
               in potrošnika.</p>
            </sp>
            <sp xml:id="SDZ4-Redna-09-2005-09-27.sp177">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan.</p>
            </sp>
            <sp xml:id="SDZ4-Redna-09-2005-09-27.sp178">

               <speaker>MARJETKA UHAN:</speaker>

               <p>Hvala lepa. Pozdravljam zakon o veterinarskih merilih tudi zaradi tega, ker ukinja
               zdravstvena spričevala, ker z vzpostavitvijo registra živali ni nobene potrebe, da
               veterinar piše zdravstvena spričevala v pisarni. Veterinarji imajo sicer drugačno
               stališče. S predlaganim amandmajem koalicije, s katerim bo zagotovljen pregled hleva
               s strani pooblaščenega veterinarja, pa bo volk sit in koza cela. Veterinarji bodo
               imeli delo, potrošnikom pa bo zagotovljena večja varnost pri prehrani. Kmet pa bo že
               odprl enkrat na leto ali po potrebi hlev, posebej če bo to zapisano v zakonu, saj se
               še nobenemu zakonu kmet ni uprl. Itak pa se večina kmetov srečuje z veterinarji
               srečuje večkrat na leto. Hvala lepa.</p>
            </sp>
            <sp xml:id="SDZ4-Redna-09-2005-09-27.sp179">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, imate besedo.</p>
            </sp>
            <sp xml:id="SDZ4-Redna-09-2005-09-27.sp180">

               <speaker>ALOJZ SOK:</speaker>

               <p>Hvala lepa za besedo. Kar se tiče zaporedja prvega in drugega amandmaja, je to
               zaporedje določila zakonodajno-pravna služba, ki tolmači, da je prvi amandma, ki
               navezuje oziroma napeljuje na predpis Evropske unije, veliko širši, bolj ohlapen in
               je zato bolj oddaljen od same vsebine zakona. Sedaj sicer kolega Vebra ni tu, ampak
               zakonodajno-pravna služba je tako ocenila, da ne bo kakšnega pomisleka o tem, kateri
               amandma je prvi in kateri drugi.</p>
               <p>Kar pa se tiče teh dveh amandmajev, pa je tudi vsebinsko med njima bistvena razlika.
               V amandmaju, ki so ga vložili Socialni demokrati, je uzakonjeno, da mora najmanj
               enkrat letno gospodarstvo pregledati veterinar. Sam sem tudi po poklicu veterinar in
               si nekam težko predstavljam, da bo najprej prišel veterinar v hlev in opravil vso
               preventivo, vso reprodukcijo, potem še pomagal pri porodništvu, opravljal tudi
               potrebno kurativo, potem pa bo še enkrat na leto s pooblastilom države prišel v ta
               isti hlev in bo opravljal nekakšen pregled in pisal nekakšno poročilo. Pravzaprav bi
               s tem, ko bomo temu amandmaju nasprotovali, rad zaščitil tudi veterinarje, ker bodo v
               izredno težki situaciji - se pravi, danes delam to, jutri pa pridem za sabo opravljat
               nekakšne kontrole. Tudi sam pri tem ne vidim prave logike. Zato smo stranke vladajoče
               koalicije, ker se pač pojavljajo v veterinarskih vrstah nekateri pomisleki, češ, da
               pa nekaterih hlevov ali rej niti enkrat na leto ne obišče veterinar in da naj bi to
               bilo v nasprotju z direktivo Evropske skupnosti (katere številka je tu napisana, in
               sicer 90/425), smo vendarle dali možnost, da ministrica s podzakonskim aktom, v
               skladu s predpisi Evropske skupnosti predpiše potrebnost tovrstnih pregledov in tudi
               način financiranja. Sedaj je seveda v zakonu ta možnost dana. Tudi sam pa sem
               prepričan, da bo ta podzakonski akt to uredil na takšen način, da se zadeva v rejah,
               kjer se veterinarji vedno pojavljajo, ne bodo podvajali, da pa bo dana možnost, da
               pogledajo tiste reje, ki dejansko, če je to res, ker nobenega argumenta, nobenega
               pravega poročila o tem ni, torej da se k temu pristopi racionalno, da se po
               nepotrebnem ne podvajajo in pišejo nekakšna poročila. Če pa je vso dogajanje, vsa
               evidenca, vsi posegi že itak v evidencah službajočega veterinarja. Torej ni logično,
               da bi potem še enkrat za seboj dejansko kontroliral sam sebe, ne lastnika živali,
               ampak kontroliral sam sebe in svoje delo.</p>
               <p>Še to naj povem. S takšno rešitvijo z ničemer ne bo ogroženo zdravstveno varstvo
               potrošnika, kar nekateri vseskozi govorite. Jaz sem prepričan, da naša veterinarska
               služba zelo dobro opravlja svoje delo, da ima celotno zdravstveno stanje pod
               kontrolo, država predpiše letne uredbe, s katerimi se opravlja določena preventiva,
               država predpiše monotoringe, s katerimi se ugotavlja zdravstveno stanje, rezidna
               ostanki, antibiotiki in ne vem kaj še vse, tako v živalih kot živilih. Vse to, sem
               tudi sam prepričan in v Novi Sloveniji mislimo, da je temu tako, zadostuje, da bo
               Slovenija tudi veterinarski inšpekciji, ki prihaja k nam iz Dublina, lahko
               prezentirala zdravstveno stanje in pa zagotovila, da so v Sloveniji reje pod
               kontrolo. Hvala lepa.</p>
            </sp>
            <sp xml:id="SDZ4-Redna-09-2005-09-27.sp181">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Sušnik.</p>
            </sp>
            <sp xml:id="SDZ4-Redna-09-2005-09-27.sp182">

               <speaker>FRANC SUŠNIK:</speaker>

               <p>Hvala lepa. Mogoče malo neveterinarski pogled na vso zadevo in pa en pogled, ki bo
               verjetno na poizkus, da se direktna obveza po izvajanju pregledov rej, letna, vpiše
               neposredno v zakon malo razjasnila zadeve.</p>
               <p>Splošno znano je namreč, da veterina že 5. leto piše zdravniška spričevala v
               pisarnah, na sedežu veterinarskih postaj, ne da bi videla živali oziroma pregledala
               dejansko zdravstveno stanje živali, ki je predmet tega potrdila, ki se na sedežu
               veterinarske postaje veterinarju, ki ima za to koncesijo, to potrdilo izda. To je
               predstavljalo za naše rejce, za naše kmete samo dodaten nepotreben strošek. Ena
               ilustracija. V Bologa je vas, ki je na obrobju Menine planine, 500 metrov zračne črte
               je bilo treba peljati živino na pašo. Zakonodaja je zahtevala od tistega lastnika
               tistih 6 krav, bom rekel takole, da je šel najprej v Žalec 25 kilometrov po
               zdravniško spričevalo, ki mu ga je veterinar napisal. Za to spričevalo je veliko
               plačal, pa še potne stroške je treba prišteti. S tem spričevalom se je vrnil, da je
               lahko krave peljal na pašo. Postopek se je ponovil, ko je bilo treba jeseni krave
               pripeljati nazaj v hlev. Tak način skrbi za zdravje živali in skrbi za varno hrano je
               naše rejce letno stal tam med 600 do 800 milijonov tolarjev. Zaradi tega so se nam
               pojavili pomisleki, brez odprte razprave, brez argumentov ta do sedaj veljavna
               zdravniška spričevala, ki jih ukinjamo, enostavno nadomestiti s tem pregledom rej,
               ker imamo na drugi strani, kot smo lahko slišali predhodnika, kup preventivnih
               pregledov, ki jih odreja država v smislu zdravstvenega varstva ljudi in živali, te
               tako imenovane prenosljive bolezni, potem so monitoringi, pa še bi lahko našteval.
               Verjamem, da je intenca zakona tudi ta, da se odgovornost za to, kaj se daje v
               promet, po novem zakonu v skladu z evropsko pogodbo prenaša na rejca. Mi smo želeli
               posebej poudariti z amandmajem odgovornost ministrice oziroma aktualnega kmetijskega
               ministra oziroma vlade Republike Slovenije in smo prepričani, da je ureditev, kot smo
               jo predlagali, boljša, kot je bila zapisana prej v 6. členu oziroma kot jo hočete
               vnesti z amandmajem. Mislim, da je treba pozdraviti to, da je zdravstveno stanje naše
               črede dobro, da pa bi v primeru, če bi monitoring ali veterinarji zaznali pojav
               kakšnih kužnih ali drugih bolezni, je s to uveljavitvijo našega amandmaja ministrici
               odprta pot, da pregled reje za določeno vrsto živali za določene reje odredi
               pogosteje, tudi mesečno, če je treba, in to z enim in edinim ciljem: okrepiti skrb za
               varno hrano, kar je osnovno, edino, čemur mi sledimo pri sprejemanju te zakonodaje in
               kar je konec koncev bilo podpisano s pogodbo in moramo povzeti in začeti uveljavljati
               s 1.1.2006. Hvala lepa.</p>
            </sp>
            <sp xml:id="SDZ4-Redna-09-2005-09-27.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod magister Kramberger.</p>
            </sp>
            <sp xml:id="SDZ4-Redna-09-2005-09-27.sp184">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Ta predloga amandmaja, pod katerega se je
               podpisala tudi naša poslanska skupina, mislim, da dobro rešuje to dilemo: pregled da
               ali ne. V sami dikciji tega šestega odstavka v 6. členu je dobesedno prevzeta
               direktiva Sveta Evrope 90/425. M moram pa tudi zelo jasno povedati, da je tukaj zelo
               velika odgovornost veterinarske uprave oziroma ministrstva za kmetijstvo, gozdarstvo
               in prehrano za podzakonski akt, ki bo sledil na osnovi tega šestega odstavka. Tukaj,
               tako kot sem že prej dejal, pričakujem, da bo stroka imela besedo in da se ne bo
               tukaj odločalo "protiadministrativno". Ves ta čas, že kar nekaj let nazaj, je ta, jaz
               bom rekel kot veterinar, gonja proti veterini. Ampak povedati moram tudi v isti sapi,
               da je delno stroka tudi sama kriva za to, in to zaradi tistih, ko je nekje tako,
               drugje pa drugače. Ampak tako, kot nekateri tudi v tej hiši in zunaj te hiše želijo
               predstaviti to stroko, pa ni res. Veterina je vedno delala v dobro kmeta in v dobro
               kmetijstva in ni nič kmetijski škodljivec veterina. To moram povedati.</p>
               <p>O administriranju. Kolegice in kolegi! Poglejte, kaj se na drugih področjih vzporedno
               sedaj dogaja z administracijo. Kakšne akrobacije se dogajajo s temi nesrečnimi
               GERK-i. Za en kvadratni meter ali pa bom rekel za en ar si pošiljamo pošte iz
               agencije za kmetijske trge in razvoj podeželja na kmetijo in iz kmetije nazaj po
               dvakrat ali trikrat. In tu je pogon nič koliko strokovnjakov, inženirjev,
               univerzitetnih diplomiranih inženirjev, agronomov in zootehnikov, ki to zadevo
               servisirajo. In komu na čast? Zato, da bomo vedeli, ali je neka parcela velika toliko
               kvadratnih metrov, ali ima morda nekaj kvadratnih metrov več in ali koliko je po
               tistem nesrečnem Nupu zaraščena. Torej mejo bi želel, da imamo enake vatle.</p>
               <p>Predlog amandmaja, ki ga je vložil kolega Janko Veber, ta zelo določno podaja zadeve,
               kdo bo te preglede delal, kako se bodo financirali in pri katerih živalskih vrstah se
               bo to opravljalo. Ni slab ta predlog, ampak mislim, da je ta predlog, ki smo ga tri
               poslanske skupine podpisale, da je ta boljši s tega vidika, ker je širši, nalaga pa
               veliko odgovornost veterinarski upravi in ministrstvu. Mislim, da je ta prvi,
               verjetno bomo tudi najprej o tem glasovali, in ga je treba podpreti. Hvala lepa.</p>
            </sp>
            <sp xml:id="SDZ4-Redna-09-2005-09-27.sp185">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban. Opozoril bi vas, da se bolj
               skoncentrirajmo na amandmaje k 6. členu ne na splošno razpravo o zakonu. Izvolite.
            </p>
            </sp>
            <sp xml:id="SDZ4-Redna-09-2005-09-27.sp186">

               <speaker>GEZA DŽUBAN:</speaker>

               <p>Hvala lepa, gospod podpredsednik, tudi za opozorilo. Poskušal bom ostati znotraj dveh
               amandmajev, strinjal se bom pa tudi s tem, da se morda že za kakšno senco prepiramo
               in je nesmiselno to početje tukaj naprej.</p>
               <p>Ta dva amandmaja sta taka, da se lahko zgodi, da bo ministrica v podzakonskem aktu
               prepisala besedilo amandmaja socialnih demokratov. To potrjuje tudi to, kar pravi
               kolega Kramberger. Odprt ostane morda tisti zadnji stavek, ki govori o financiranju
               tega početja veterinarjev. In je možnost, da mi v državnem zboru danes odločimo, da
               to plača država, ali pa, da pozneje ministrstvo skupaj s strokovnimi službami odloči,
               da to država plača ali ne, vendar za to rešitev socialnih demokratov ste se pa
               kolegi, ko ste bili v opoziciji, ves čas zavzemali, da čim več stvari, ki nastanejo
               na tak način, namreč veterina je bila v nevarnosti, da bi zelo veliko stala, jaz sem
               med tistimi, ki je ves čas malo bolj kritičen do veterine, in da bi se stvari tako
               reševale, kot je tukaj predlagano. Lahko odločimo tako in drugače, seveda potem
               ministrstvo pa bo po svoje izpeljalo in koliko denarja bo imelo, tako bo financiralo
               tudi veterinarske storitve. Hvala lepa.</p>
            </sp>
            <sp xml:id="SDZ4-Redna-09-2005-09-27.sp187">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Sajovic. Prosim.</p>
            </sp>
            <sp xml:id="SDZ4-Redna-09-2005-09-27.sp188">

               <speaker>MAG. BORUT SAJOVIC:</speaker>

               <p>Hvala lepa. Jaz se bom tudi v razpravi držal tega 6. člena. Bistvo tega člena je,
               kako stroka in pa država zagotavlja nadzor. V predhodnih razpravah smo s strani
               ljudi, ki niso veterinarji, slišali take populistične zadeve, ki ne držijo.</p>
               <p>Da boste korektno obveščeni, bi povedal naslednje. Ta država je zdravniška spričevala
               in pa te potne liste uvedla v trenutku, ko so se po Evropi pojavili primeri slinavke
               in parkljevke in pa BSE-ja. Izdajanje spričeval in potnih listov ni imelo nobenega
               drugega namena kot zagotoviti evidenco in pa nadzor. In nikdar in nikoli v tej državi
               ta evidenca ne bi bila vzpostavljena tako, kot je danes, če tega ne bi delala
               veterina. Enostavno druge službe tako frekventno in pa v tistih trenutkih na kmetijo
               ne prihajajo in imajo tudi, glede na to, da smo veterinarji za silo izobraženi, imamo
               tudi določena znanja, da kmetom lahko to posredujemo na tak način, da tudi oni bistvo
               tega razumejo. Koliko stanejo zdravniška spričevala kmeta? Danes stane zdravniško
               spričevalo kmeta za eno odraslo goved, konja, 324 tolarjev, za enega telička pa 162
               tolarjev. Govoriti o vseh nekih drugih številkah, je brezpredmetno ker temu enostavno
               ni tako. Če pa zahtevajo rejci nadstandardno storitev, izdajo tega spričevala na
               njihovem domu, pa jih stane izdaja spričevala 1900 tolarjev plus ta taksa. Bili smo
               praktični. Vsako zdravniško spričevalo velja 10 dni, za primere, kot jih je pa
               omenjal gospod Franc Sušnik, za odgon na planinsko pašo, pa velja spričevalo kar 90
               dni. Lastnik ga lahko dobi v veterinarski ambulanti in potem ob priložnostnem obisku
               ali spotoma, za povratek s planine pa ni treba nobenega dodatnega papirja, nobene
               poti. Moram tudi reči, da register za govedo deluje v 99,9 primerov odlično in
               brezhibno in je tudi za ta avtomatizem in vse evidence poskrbljeno. Drug problem, ki
               pa je in še bo resen, če pride k nam kakšna od resnih nalezljivih bolezni, pa naj bo
               to slinavka ali parkljevka, pa tudi ptičja gripa, bo to težava, mi pa v tej državi še
               danes nimamo ustreznega in popolnega nadzora nad prašiči in drobnico. V primeru
               prašičev in drobnice pa je amandma, kot ga predlagajo kolegi Socialni demokrati in
               gospod Veber, boljši in učinkovitejši, saj zagovarja certificiranje in vzpostavitev
               ter pomoč pri vzpostavitvi evidenc še naprej. In samo za to gre. Več kot kmeta so ti
               potni listi in zdravniška spričevala do zdaj stala državo, država pa se mora sama
               odločiti, kaj ji je bolj pomembno. Prepričan sem, da v primeru, ko pride do težav,
               takrat boste tisti, ki danes zagovarjate površne in hitre rešitve, ponovno gledali
               tisti film Ko jagenjčki obmolknejo.</p>
            </sp>
            <sp xml:id="SDZ4-Redna-09-2005-09-27.sp189">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber ima še besedo.</p>
            </sp>
            <sp xml:id="SDZ4-Redna-09-2005-09-27.sp190">

               <speaker>JANKO VEBER:</speaker>

               <p>Hvala. Samo na kratko bi še enkrat želel poudariti, da je že na podlagi direktive
               Sveta Evrope predpisan in obvezen reden in uraden veterinarski pregled. Temu se ne da
               izogniti, če želimo, da živilo pride na evropski trg in s tem tudi na slovenskega.
               Naš amandma govori o tem, da če je nekaj obvezno, potem naj to država tudi plača. In
               to je bistvena razlika med amandmajem več poslanskih skupin in amandmajem naše
               poslanske skupine. Poleg tega pa želimo poudariti, da ni vsak pregled veterinarja, ki
               ga opravi pri nekem obhodu in zaradi nekega namena, uraden veterinarski pregled. Tako
               je to nemogoče kar tako posploševati, kot je bilo povedano. In ponavljam, tudi ni
               dobro, da ministrica, ker ima to zapisano v 53 členih, sama odloča o zelo pomembnih
               stvareh. Mislim, da je pomembno, da o nekaterih stvari odločimo tu, v parlamentu, in
               vemo, pri čem smo. Če bo pa o tem odločala ministrica, pa bo seveda odločala
               popolnoma po trenutni presoji ali po nekem interesu, ki ji bo takrat prevladal. In to
               ni dobro, še posebej ne na področju veterine.</p>
            </sp>
            <sp xml:id="SDZ4-Redna-09-2005-09-27.sp191">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Sok.</p>
            </sp>
            <sp xml:id="SDZ4-Redna-09-2005-09-27.sp192">

               <speaker>ALOJZ SOK:</speaker>

               <p>Samo en stavek še k temu. Veterinarska inšpekcija ali, če hočete, uradni veterinarji
               so danes prisotni v celotni verigi - se pravi, v hlevih tisti, ki opravljajo
               veterinarske storitve na podlagi koncesije, v klavnicah in živilsko-predelovalnih
               obratih pa uradni veterinarji inšpektorji. Uradni veterinarji, ki delajo v teh
               predelovalnih obratih in klavnicah, imajo točno predpisano, kaj morajo tam delati.
               Točno je predpisano, kaj je treba pregledati pri trupu goveje živine, kaj je treba
               pregledati pri trupu svinjskih polovic, če hočete, pri perutnini, pri vseh vrstah
               živali, katere bezgavke je treba zarezati, na kakšen način se zarežejo, kakšen
               pregled se naredi. Govoriti o tem, da bo potrošnik od zdaj naprej, ne vem,
               izpostavljen takšni in takšni nevarnosti, da se bodo pojavile takšne in takšne kužne
               bolezni, je popolnoma nesmiselno. To lahko gospodje prepričujete tiste, ki teh
               postopkov ne poznajo. Tisti, ki pa smo delali tako na terenu, kot potem tudi v
               inšpekciji, ki smo dali vse te postopke skozi in tudi nazadnje pristali, če hočete, v
               politiki, tiste pa o takšnih zadevah ne morete prepričati. Ampak jaz trdim, da je
               treba te zadeve urediti smiselno, racionalno. Strinjam se s tistimi, ki pravijo, da
               je treba te zadeve izenačiti tako, kot so urejene v EU, to pa iz enega samega
               razloga, da ne bomo postavljali naših kmetov v bistveno podrejenejši položaj, kot so
               recimo kmetje v sosednji Avstriji. Samo za to gre. Če namreč to naredimo, potem
               seveda enostavno na tem skupnem evropskem tržišču nismo konkurenčni. Če bi tako
               delali, potem žagamo vejo sami sebi. Še enkrat trdim, da skozi tako sprejet popravek
               tega 6. člena bo dana možnost, da se ti pregledi predpišejo, če bo potrebno. Če pa ne
               bo potrebno, pa ne vidim logike in smisla in tudi v naši poslanski skupini ne, da bi
               nekaj uzakonjali in nekaj predpisovali, nekaj delali, česar drugje v Evropi ne
               počnejo. Hvala lepa.</p>
            </sp>
            <sp xml:id="SDZ4-Redna-09-2005-09-27.sp193">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. V razpravo dajem 84. člen in amandma poslanskih
               skupin SDS, NSi, SLS ter amandma enake vsebine poslanske skupine Socialnih
               demokratov. Kdo želi besedo? To je 84. člen. Da vas spomnim, na koncu 4. točke prvega
               odstavka se črta pika in doda besedilo "in biti vpisan v register po zakonu o
               veterinarstvu". Če ne želi nihče besed, zaključujem razpravo.</p>
               <p>V razpravo dajem 88. člen in amandma poslanske skupine Socialnih demokratov ter
               amandma poslanskih skupin SDS, NSi in SLS. Kdo želi besedo? Gospod Veber, izvolite.
            </p>
            </sp>
            <sp xml:id="SDZ4-Redna-09-2005-09-27.sp194">

               <speaker>JANKO VEBER:</speaker>

               <p>Ta zakon resnično ureja tudi urejanje baze podatkov in zelo pomembno je, da imajo vsi
               izvajalci veterinarskih dejavnosti ustrezno opremo in tudi ustrezen kader, ki lahko
               potem predpisane podatke spravi v elektronsko obliko in omogoči dostop do zbirk
               podatkov. Ker gre za odnos med izvajalci in veterinarsko upravo, je zelo pomembno, da
               je ta oprema resnično kompatibilna oziroma da je možno te podatke z najmanjšimi
               napori obdelovati in tudi ustrezno uporabljati. In podobno kot pri drugih zadevah, ki
               jih predpisuje država, namreč veterinarske uprava je sestavni del državne uprave, je
               primerno, da izvajalcem veterinarskih dejavnosti seveda potem tudi država sofinancira
               nabavo opreme in vzdrževanje te baze podatkov in predvsem arhiviranje te baze
               podatkov, ki jo potem tudi uporablja VURS pri svojem delu.</p>
               <p>Amandma, ki je bil sprejet na odboru, govori o tem, da tudi podrobnejšo vsebino pri
               tem členu predpiše ministrica glede tega, tako da gre tukaj za vsebino, ki jo
               ministrica lahko predpiše, kajti neposredno ne posega na odločitev, neko strokovno
               odločitev na terenu, ampak kako bodo ti podatki obdelani in s kakšno opremo. Zato se
               mi zdi, da je ta rešitev, ki je bila sprejeta na odboru in z našim amandmajem izjemno
               lepo dopolnjena, zato predlagam seveda, da se podpre.</p>
            </sp>
            <sp xml:id="SDZ4-Redna-09-2005-09-27.sp195">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, prosim.</p>
            </sp>
            <sp xml:id="SDZ4-Redna-09-2005-09-27.sp196">

               <speaker>ALOJZ SOK:</speaker>

               <p>Hvala lepa. Rad bi povedal, da je amandma pod zaporedno številko 2, ki so ga vložile
               stranke vladajoče koalicije, kakor tudi amandma k 84. členu, nastal v bistvu na
               predlog veterinarske zbornice. S tem bi seveda rad nekako zanikal ta očitek, češ da
               stroka pri pisanju tega zakona ni sodelovala in da ni imela nobenega vpliva. Hvala
               lepa.</p>
            </sp>
            <sp xml:id="SDZ4-Redna-09-2005-09-27.sp197">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem razpravo. Prehajamo in v razpravo dajem amandmaja poslanske skupine
               Socialnih demokratov in poslanskih skupin SDS, NSi in SLS za novi 106a. člen. Želi
               kdo besedo? Gospod Veber, prosim.</p>
            </sp>
            <sp xml:id="SDZ4-Redna-09-2005-09-27.sp198">

               <speaker>JANKO VEBER:</speaker>

               <p>Hvala. Če je velik doseg tega zakona, da se ukinejo zdravstvena spričevala, zaradi te
               odločitve nastane zelo velika praznina na tistem področju oziroma pri tistih živalih,
               kjer sledljivost še ni zagotovljena. Zato v amandmaju predlagamo, da certificiranje
               ostane pri tistih živalih, kjer sledljivost trenutno v Sloveniji še ni zagotovljena.
               Tudi dosedanja praksa, uvedba certificiranja je pokazala, da je bilo možno v
               relativno zelo kratkem času vzpostaviti zelo kvaliteten nadzor oziroma sledljivost in
               to prakso bi bilo seveda dobro ohraniti, dokler v celoti ne zaključimo postopkov tudi
               na živalih, kot so prašiči, drobnica, konji in druge ekonomske živali, kjer v
               ustreznih registrih še niso vzpostavljeni oziroma sledljivost še ni zagotovljena. S
               sprejemom našega amandmaja ohranjamo certificiranje na tem področju, ker sledljivost
               še ni zagotovljena, ravno zaradi tega, da bo ta čimprej vzpostavljena in da bomo
               seveda lahko govorili resnično o zelo veliki stopnji varnosti potrošnikov in
               zdravstvenem stanju živali, ki gre na trg. Hvala.</p>
            </sp>
            <sp xml:id="SDZ4-Redna-09-2005-09-27.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod magister Sajovic, izvolite.</p>
            </sp>
            <sp xml:id="SDZ4-Redna-09-2005-09-27.sp200">

               <speaker>MAG. BORUT SAJOVIC:</speaker>

               <p>Gre za zadevo, ki se tiče posredno tudi nadzora in o kateri smo danes že govorili. Je
               pa dejstvo, da sta seveda ta dva amandmaja slična, vendar se amandma Socialnih
               demokratov v drugem členu od tega koalicijskega razlikuje, da je pač bolj konkreten
               in pa zagotavlja, da bodo v enem letu s pomočjo certificiranja registri vzpostavljeni
               bistveni hitrejši, kajti iz tega mesta odgovorno trdim, da tako dobrega registra, kot
               ga lahko vzpostavimo s pomočjo certifikatov VURS v enem letu za področja drobnice in
               pa prašičev, ne more in pa ne bo mogel vzpostaviti v taki meri in pa v taki
               kvaliteti, ker enostavno na terenu brez tega je nemogoče.</p>
            </sp>
            <sp xml:id="SDZ4-Redna-09-2005-09-27.sp201">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok, prosim.</p>
            </sp>
            <sp xml:id="SDZ4-Redna-09-2005-09-27.sp202">

               <speaker>ALOJZ SOK:</speaker>

               <p>Hvala lepa.Torej, če bi bil sprejet amandma, ki ga predlagajo SocialNI demokrati, bi
               seveda ta amandma v praksi pomenil eno. Lahko se tako izrazim, eno veliko zmedo.
               Torej nekaj bi imeli brez certificiranja, se pravi, predvsem ko gre za goveje živali,
               medtem ko pa bi bilo za ostale vrste živali bi predpisano certificiranje in potem
               seveda tudi skozi sankcioniranje to dejansko sprovedeno v okvir kaznovanja, v kolikor
               se lastniki domače živali ne bi tako obnašali. To bi v praksi pomenilo, kot sem
               rekel, eno veliko zmedo. Iz tega razloga seveda mi amandmaja pod številko 1 ne bom
               podprli. Podprli bomo amandma, ki smo ga vložili. Potem seveda tudi pričakujemo, da
               bo VURS v najkrajšem možnem času vzpostavil te registre. Ne bomo nič jezni, če bo to
               prej kot v enem letu, kot piše v zakonu. Hvala lepa.</p>
            </sp>
            <sp xml:id="SDZ4-Redna-09-2005-09-27.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber, prosim.</p>
            </sp>
            <sp xml:id="SDZ4-Redna-09-2005-09-27.sp204">

               <speaker>JANKO VEBER:</speaker>

               <p>Želim poudariti, da nikakor ne gre za zmedo, ampak gre predvsem za red. Tako, da to,
               kar je gospod Sok navajal, je resnično nekorektno. Namreč tam, kjer je register za
               govedo vzpostavljen, gre za službo za identifikacijo in registracijo živali, je ta
               sledljivost zaradi delovanja te službe redno spremljana in seveda ni nobenih težav.
               In na to področje sploh ne posegamo. Urejamo pa področje, kjer sledljivost še ni
               dorečena in trdimo, da je s certifikacijo seveda ta sledljivost bistveno hitreje
               lahko zagotovljena, kot pa če to ukinemo.</p>
            </sp>
            <sp xml:id="SDZ4-Redna-09-2005-09-27.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmajih bomo v skladu s časovnim potekom seje
               zbora odločali danes v okviru glasovanj, pol ure po končani 13. točki dnevnega reda
               oziroma najkasneje ob 20.50 uri. S tem prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA O
                  SPREMEMBI IN DOPOLNITVI ZAKONA O SOCIALNEM VARSTVU.</title> Predlog zakona je v
               obravnavo zboru predložila skupina poslancev s prvo podpisanim Vilijem Rezmanom. V
               zvezi s tem zakonom odbor za delo, družino, socialne zadeve in invalide predlaga
               državnemu zboru, da predlog zakona ni primeren za nadaljnjo obravnavo. Na podlagi
               tretjega odstavka 134. člena poslovnika dajem najprej besedo predstavniku
               predlagatelja zakona Viliju Rezmanu za dodatno obrazložitev predloga zakona.
               Izvolite, gospod Rezman.</p>
            </sp>
            <sp xml:id="SDZ4-Redna-09-2005-09-27.sp206">

               <speaker>VILI REZMAN:</speaker>

               <p> Hvala lepa. Jaz se bom potrudil, da bi v kratkem pojasnil, zakaj in kaj smo na
               odboru tisti, ki smo bili podpisniki tega zakona, podprli. Gre za zakon, ki je
               spremenil prejšnji zakon o socialnem varstvu v prejšnjem mandatu pred dvema letoma in
               tudi stopil v veljavo pred skoraj dvema letoma. V vmesnem obdobju je bilo precej, po
               naši oceni, škode narejene tudi posamičnim občinam. Zato je bilo očitno, da župani in
               zveze občin, ki so reprezentativne, morajo nekaj storiti, da bi se ta zakon
               spremenil. Reakcije so bile torej takšne, da se je nekaj občin odločilo sprožiti tudi
               ustavno presojo o ustavnosti posamičnih členov tega zakona. Skupina poslancev, ki je
               bila sestavljena iz poslancev koalicije in poslancev opozicije, pa je pripravila svoj
               kratek, pa vendarle učinkovit predlog poprave zakona.</p>
               <p>Vlada je na ta predlog odgovorila na ta način, da je ocenila, da predlog ni ustrezen
               ne po vsebinski in ne po finančni plati, s čimer se pa tisti, ki smo bili podpisani
               pod predlog, nismo ne poprej in ne sedaj strinjali. Da bi bila zadrega toliko večja,
               se je tako rekoč na isti dan zgodilo, da je vlada vložila nov predlog, svoj oziroma
               pripravila svoj predlog zakona o spremembi in dopolnitvah zakona o socialnem
               varstvu.</p>
               <p>Takrat je bila znane tudi odločitev ustavnega sodišča. Ustavno sodišče je jasno
               povedalo, da nobena sprememba in nobena nova naloga, ki je naložena občinam, pa
               občine o tem v ničemer ne odločajo ali soodločajo, ne more biti občinam naprtena.
               Drugič, da nobena takšna obveznost ne more biti občinam naprtena, če tej obveznosti
               ne sledijo tudi finančni viri za izvajanje takšne naloge.</p>
               <p>Ker je bil rok za odpravo te neskladnosti določen za šest mesecev, je prišlo do neke
               koincidence, ko bi morala vlada pripraviti nov zakon in odpraviti to neustavnost,
               hkraten z rokom, ko bi pričel veljati nov zakon, ki so ga predlagali poslanci. To bi
               pravzaprav bilo nekoliko nesmiselno. Časovno bi to sovpadalo, zato smo poslanci in
               poslanke predlagali dvoje. Prvič, da se strinjamo s tem, da umaknemo oziroma da
               podpremo predlog sklepa, da ta zakon ni sprejet. In drugič, da vlada umakne svoj
               predlog zakona pod določenim pogojem. Namreč, pod pogojem, da se tisto, kar je bilo v
               predlogu zakona poslancev, adaptira, posvoji in da je to potem tudi vključeno v novem
               zakonu, ki kani biti - tako je bilo zagotovljeno - obsežnejši zgolj s sistemskimi
               rešitvami. Torej, zavoljo tega, ker se pripravlja nov zakon, ki naj bi širše uredil
               problematiko, ker se pripravlja nov zakon, ki naj bi po zagotovilih predstavnikov na
               odboru tudi vključevali zahteve poslancev, ki so podpisali predlog zakona, zato smo
               tako rekoč pustili odprto pot, da ne bi bilo proceduralnih ovir za sprejem novega
               zakona. To ne pomeni, da bi se poslanke in poslanci strinjali z navedbo vlade, da je
               naš predlog zakona bil tako po vsebinski kot po finančni plati neustrezen. To pomeni,
               da smo bili dovolj kooperativni, da vladi omogočimo, da naše rešitve posvoji in jih
               dopolni ter sprejeme celovitejši predlog zakona. Torej, pod takšnimi pogoji smo se
               strinjali s tem, da je odbor izglasoval sklep, ki govori o tem, da zakon ni primeren
               za nadaljnjo obravnavo.</p>
            </sp>
            <sp xml:id="SDZ4-Redna-09-2005-09-27.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospa Breda
               Pečan v imenu Socialnih demokratov. Prosim.</p>
            </sp>
            <sp xml:id="SDZ4-Redna-09-2005-09-27.sp208">

               <speaker>BREDA PEČAN:</speaker>

               <p>Dober dan! Hvala za besedo. Poslanska skupina Socialnih demokratov ne podpira sklepa,
               ki ga je sprejel odbor, predvsem iz enega razloga. Ko primerjamo naš predlog zakona o
               spremembah zakona o socialnem varstvu, ki smo ga v obravnavo vložili poslanci, s
               predlogom zakona, ki ga je vložila vlada, se v tistem delu, ki govori o družinskem
               pomočniku, vidi zelo velika razlika. Žal sicer v številkah ni tako zelo opazna, da se
               pa razbrati zlasti iz obrazložitve negativnega mnenja vlade k predlogu zakona, ki ga
               danes obravnavamo.</p>
               <p>Namreč, gre za to, da so v vladnem predlogu za financiranje družinskega pomočnika
               predvidena sredstva, ki so sicer namenjena za pomoč na domu, v višini 34.000
               tolarjev, ki jih sicer vlada ne izplačuje upravičencu, če le-ta dobiva
               institucionalno varstvo ali pomoč na domu.</p>
               <p>V tem primeru pomeni, da je do sedaj vlada celo prihranila denar na račun občin, ki
               pa v povprečju plačujejo okrog 128.000 tolarjev za družinskega pomočnika. Kar pomeni,
               da gre za dobrih 94.000 tolarjev razlike, ki zlasti za nekatere občine - in to vlada
               v svojem mnenju oziroma stališču jasno priznava, da je distribucija ljudi, ki
               potrebujejo družinskega pomočnika in ki jim ga izbere organ, občina, ki je plačnica
               storitve, sploh ne daje nobene pravice, da bi lahko pri tem sodelovala, da plačuje
               toliko, da nekatere občine, ki imajo mnogo več oseb s posebnimi potrebami, lahko
               pridejo celo do finančnega zloma.</p>
               <p>Torej, tak način reševanja problema, kot ga predlaga vlada v svojem predlogu, se
               pravi, da z nekim drobižem poskuša utišati občine, ki ugotavljajo, da je način, kako
               je prišlo do financiranja oziroma odločitve o financiranju družinskega pomočnika,
               tako da je breme šlo v celoti na občine, sedaj pa niti ene tretjine sredstev ne
               pokriva vlada - menimo - da je nepravilen, nepravičen in zaradi tega seveda ne bomo
               podprli sklepa, s katerim naj bi državni zbor predlagani zakon razglasil za
               neprimernega. Hvala.</p>
            </sp>
            <sp xml:id="SDZ4-Redna-09-2005-09-27.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Capuder v imenu Nove Slovenije.</p>
            </sp>
            <sp xml:id="SDZ4-Redna-09-2005-09-27.sp210">

               <speaker>MAG. FRANC CAPUDER:</speaker>

               <p>Hvala lepa za besedo. Predlagani zakon o spremembi in dopolnitvi zakona o socialnem
               varstvu, ki ga je vložila skupina poslancev s prvopodpisanim Vilijem Rezmanom, je
               poskušal rešiti težave občin, ki so jih imele s financiranjem družinskega pomočnika.
               Ker se je tudi vlada zavedala težav, ki so povzročile spremembe zakona o socialnem
               varstvu, ki so stopile v veljavo 30. januarja 2004, je tudi sama vložila spremembe
               tega zakona, ki naj bi širše reševale nekatere zadeve na področju socialnega varstva.
               Istočasno je julija letos ustavno sodišče izdalo odločbo o tistih delih sedaj
               veljavnega zakona o socialnem varstvu, ki niso usklajeni z ustavo. Ker pa niti eden,
               niti drugi predlog sprememb zakona ne rešuje vprašanj, na katere nas opozarja ustavna
               odločba, smo na matičnem delovnem telesu soglasno sprejeli sklep, da predlagani
               zakon, katerega je vložila skupina poslancev, ni primeren za nadaljnjo obravnavo.
               Tudi v Novi Sloveniji podpiramo takšen sklep odbora.</p>
               <p>Od vlade pa v Novi Sloveniji krščansko ljudski stranki pričakujemo, da bo čimprej v
               parlamentarno proceduro poslala nove spremembe zakona o socialnem varstvu, ki bodo
               vsebovale vse primerne rešitve, na katere opozarja ustavno sodišče. Hvala lepa.</p>
            </sp>
            <sp xml:id="SDZ4-Redna-09-2005-09-27.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu Slovenske ljudske stranke bo podal stališče gospod Kristijan
               Janc. Prosim.</p>
            </sp>
            <sp xml:id="SDZ4-Redna-09-2005-09-27.sp212">

               <speaker>KRISTIJAN JANC:</speaker>

               <p>Predsedujoči, spoštovana državna sekretarka, kolegice in kolegi! Z zadnjo spremembo
               zakona o socialnem varstvu, to je seveda še v prejšnjem mandatu državnega zbora, se
               je socialna storitev oziroma pravica pomoč na domu vsebinska spremenila v storitev
               družinskega pomočnika, ki ga, kot pravico lahko koristi polnoletna oseba s težko
               motnjo v duševnem razvoju ali težko gibalno ovirana oseba. Tako je vsebina te
               socialne storitve vsekakor pozitivna in se je v praksi zelo hitro uveljavila od
               občine do občine različno. To pa tudi zaradi možnosti, ki jih opravljajo te storitve
               daje brezposelnim osebam.</p>
               <p>Res pa je, da je v normativnem in stroškovnem to pravico opredelila oziroma določila
               država, medtem pa financiranje le-te z zakonom prenesla na občinske proračuna, kar je
               posamezne občine močno finančno presenetilo oziroma obremenilo.</p>
               <p>Tovrstno pristopanje države nasproti občinam se je v zadnjih letih krepko razmahnilo,
               kar postavlja občinske proračune v vedno bolj nezmožne za razvojne namene. Povsem
               razumljivo je zato postopanje skupine predlagateljev tega zakona, ki so na dokaj
               poenostavljen način želeli spremembo samo v 29. členu zakona, financiranje
               družinskega pomočnika, prenesti na državni proračun, brez da bi ob tem izvedli tudi
               potrebne druge spremembe zakonov, ki jih normativ opredeljuje kot socialno storitev,
               kot na primer 46. člen tega zakona.</p>
               <p>Sočasno s predlagatelji tega zakona pa je skupina občin to predmetno zakonsko obvezo
               občin dala v presojo ustavnemu sodišču, ki je z odločbo o zahtevi pritrdilo in s tem
               naložilo zakonodajalcu, da sedanje stanje odpravi oziroma spremeni. S tem je tako
               rekoč Vlada Republike Slovenije zadolžena, da pripravi tak predlog sprememb in
               dopolnitev zakona o socialnem varstvu, ki bo na celovit način obdelal in razrešil to
               vprašanje. Dobro bi bilo, da bi vlada v tem tudi smiselno upoštevala pripombe, ki jih
               je v obravnavi tega zakona na matičnem delovnem telesu državnega zbora predložila
               tudi Socialna zbornica Slovenije.</p>
               <p>Iz teh izhodišč pa bo poslanski klub Slovenske ljudske stranke predlog sklepa, ki ga
               je državnemu zboru posredovalo matično delovno telo, ko je le-to v drugo obravnavo
               predloga zakona, podprlo s predpostavko, da bo ministrstvo oziroma Vlada Republike
               Slovenije v najkrajšem času popravila oziroma nadomestila besedilo svojega predloga
               zakona o spremembah zakona o socialnem varstvu, ki ga je državnemu zboru predložila v
               proceduro. Ta predlog namreč ne razrešuje vprašanje družinskega pomočnika v takšnem
               obsegu in vsebini, kot to izhaja iz odločbe Ustavnega sodišča Republike Slovenije. V
               poslanski skupini Slovenske ljudske stranke bomo in pričakujemo, da bo tako
               popravljen predlog vlade o spremembah in dopolnitvah zakona o socialnem varstvu
               državni zbor obravnaval in sprejel čim prej in s tem omogočal občinam, da bodo lahko
               pravočasno pripravile svoje proračune, v katerih ne bo obremenitve za financiranje
               socialne pravice oziroma storitev družinskega pomočnika. Hvala lepa.</p>
            </sp>
            <sp xml:id="SDZ4-Redna-09-2005-09-27.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Bogdan Barovič bo podal stališče Slovenske nacionalne stranke,
               prosim.</p>
            </sp>
            <sp xml:id="SDZ4-Redna-09-2005-09-27.sp214">

               <speaker>BOGDAN BAROVIČ:</speaker>

               <p>Hvala lepa predsedujoči. Spoštovane kolegice in kolegi! Zakon o socialnem varstvu,
               tako ga bom jaz imenoval, je po mnenju Slovenske nacionalne stranke primeren za
               nadaljnjo obravnavo. Če zaradi drugega ne, že zaradi tega, ker popravlja tisto, kar
               je napisalo ustavno sodišče, ki je julija letos natančno odločilo, da je prvi
               odstavek 28. člena obstoječega zakona - torej ne tega predloga - v neskladju z ustavo
               in je celo državnemu zboru naložilo, da neskladje odpravi v 6 mesecih, torej
               najkasneje do januarja.</p>
               <p>Mi smo predlog, pač tisti, ki smo ostali podpisani na tem predlogu, štirje od prvotno
               petih, pisali tudi v tem duhu. Ne samo zato, pa čeprav predvsem zato bi bilo dobro,
               da bi bil ta predlog oziroma sklep drugače oblikovan, kot je. Torej, da je primeren,
               pa so seveda še nekatere cvetke, ki nam lahko dajo misliti. Na primer, kako lepo je,
               če o pravicah do družinskih pomočnikov odločajo državne inštitucije, občine pa
               plačujejo. To je krasno. Jaz bom naročil Ferrarija, nekdo mi ga bo pa plačal. Ne vem,
               komu je to logično. Sicer pa tiste občine, ki živite v gospodarskem in političnem
               transferu od osamosvojitve Slovenije dalje in ki imate - pa ne podcenjujem nikogar -
               vsaj več kot 5.000 prebivalcev, najbrž že dobro veste, da gre, vsaj pri nas v
               Trbovljah konkretno - to je primerjava, ki jo smem in moram dati - skoraj 80%
               občinskega proračuna za socialne transfere. In če rečem v povprečju, da je 3
               milijarde letni proračun, gresta 2 milijardi in pol za socialne transfere. Za razvoj
               ostane 500 milijonov pri 3 milijardah. Ta odstotek za socialne transfere raste. Bo
               občina od države dobila nešteto odločitev, ki jih bo morala sama financirati, samo
               zanima me, koliko časa.</p>
               <p>Seveda je še marsikaj pomembnega, kar bi se smelo in dalo reči ob tem zakonu in v
               vseh razpravah, ki so bile. Toda teh 5 minut, ki jih imamo na razpolago, niso
               namenjene temu. Čudi me, recimo. Ne, ne čudi me mnenje Socialne zbornice Slovenije,
               ki bi bila ne tič, ne miš. Oni se sicer strinjajo, da je takšen zakon, ki smo ga mi
               štirje prvopodpisani predlagali, sicer dober in "fajn", vendar ni čisto dober in
               "fajn", da bi bilo treba narediti malo drugače. Krasno, to je idealna rešitev.
               Socialna zbornica bi hotela imeti rešene socialne probleme, želela bi jih imeti.
               Spodbuja in predlaga, da naj pomagamo vsi po dolgem in po čez. Ko pa naredimo eden
               poizkus, ki mislim, da res ni tako slab, pa seveda dajo roke stran. Seveda ima takšen
               predlog finančne posledice.</p>
               <p>Kateri predlog novega zakona, ki govori o financiranju ali denarni pomoči, pa nima
               finančnih posledic? Saj ima lahko samo dvoje, da vzameš in ima pozitivne finančne
               posledice, torej, da država ohranja denar. Ali pa, da ga daje. Potem ima pa negativne
               finančne posledice za državo, ki rada reče, da ima lokalne skupnosti in da sodijo v
               to državo, takrat ko jih morajo ubogati, ko jim je pa treba pomagati, vsaj v takšnih
               krutih oziroma kritičnih primerih kot so ti, pa seveda ne. Nenazadnje eden krasen
               primer je bil povedan nekje na enem odboru, kako se zadeve rešujejo. Ko se, bog ne
               daj, neki mlad človek tako grdo ponesreči - recimo - z motorjem ali avtomobilom in ga
               potem ne moreš dati ne v dom upokojencev, ne v nobeden bolniški zavod, ne v
               rehabilitacijski zavod, niti nazadnje mu ne more ena recimo obubožana občina
               pomagati. Torej, Slovenska nacionalna stranka, hvala za opozorilo, ocenjuje in je
               prepričana...</p>
            </sp>
            <sp xml:id="SDZ4-Redna-09-2005-09-27.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu poslanske skupine DeSUS, gospod Vili Rezman. Prosim.</p>
            </sp>
            <sp xml:id="SDZ4-Redna-09-2005-09-27.sp216">

               <speaker>VILI REZMAN:</speaker>

               <p>Hvala. Naj v kratkem povem, kaj in zakaj podpira oziroma česar ne bo podprla
               poslanska skupina DeSUS oziroma pri čemer bo posebej pazljiva, ko se bomo ukvarjali s
               predlogom novega zakona, ki ga sedaj vlada pripravlja.</p>
               <p>Mi bomo podprli sklep, ki je bil na odboru sprejet z 12-imi glasovi za in z nobenim
               proti. To je najbrž tudi edina logična rešitev. Ne podpiramo tega sklepa zato, ker bi
               bil po vsebini odličen in se ne bi dalo drugače odločati, pač pa zato, ker
               poslovniška določila ne dopuščajo oblikovanja drugačnega sklepa. Če seveda želimo
               dati možnost in prosto pot tistemu zakonu, ki se sedaj popravlja in ki naj bi bil
               boljši in celovitejši vključno s tem, kar smo sami predlagali.</p>
               <p>Hkrati je treba povedati, da obžalujemo ves izgubljeni čas, številne sestanke, ki so
               bili za to potrebni, da smo se prepričevali, čeprav je bilo - mislim da tudi vladnim
               predstavnikom - jasno, za kaj gre. Obžalujemo 100-ine milijonov tolarjev, ki so jih
               nekatere občine morale izplačevati, pa na to nikakor niso bile pripravljene, še manj
               pa niso za to dobile potrebnih nadomestil.</p>
               <p>Ko se bo pripravljala nova zakonodaja, bomo mi aktivno sodelovali. Skrbeli bomo za
               to, da bomo opozarjali, da novi zakon ne bi več imel določil, ki bi šla v škodo
               oziroma v breme občin. Skrbeli bomo za to, da ne bi bilo več tako, kot je bilo možno
               v preteklih dveh letih, da bi zaradi situacije, v kakršni se nekatere občine
               znajdejo, bile dodatno in pretirano obremenjene ene, druge pa tako rekoč dotirane,
               ker se primerna poraba oziroma primerna poraba pač deli po linearnem principu
               tovrstnih problemov, ki jih je bilo treba financirati, pa niso imeli. Skrbeli bomo
               tudi za to, da bo temeljito in bolje premišljen status družinskega pomočnika, ki je
               sedaj takšen, da ga pravzaprav ne znamo natančno definirati.</p>
               <p>In tudi tisti, ki so družinski pomočniki, kljub temu, da so našli delo, da so našli
               neke vrste zaposlitev, niso zadovoljni, ker ne vedo, ne kje je njihova delavska
               knjižica, ne pa kakšen način so lahko deležni bonitet, ki bi sicer izhajali iz dela
               in še česa drugega ne. Bomo torej proti temu, da bi se uveljavile ponovno
               neupravičene razlike, ki so posamične varovance, tiste v institucionalnem varstvu,
               postavljale v boljši položaj, v slabši položaj - pardon - od tistih, ki so bili
               deležni pomoči družinskega pomočnika. Namreč, eni so morali sami prispevati del
               stroškov, drugi pa ne za storitve, ki so jim bile servisirane.</p>
               <p>DeSUS bo skrbel tudi za to, da se ne bi pojavila še kakšna ambicija po nadomestnih
               obveznostih, tako kot so bile deklarirane v vladnem poročilu. Skrbeli bomo za to, da
               bi občine pri teh storitvah in pri plačilih teh storitev lahko tudi suvereno ali v
               sodelovanju z državo soodločale. Smo pa za to, da se storitev ohrani. Kajti ta
               storitev ima pozitivne efekte, tako za tiste, ki so bili brezposelni, pa so dobili
               zaposlitev, kakor za tiste, ki so bili deležni nove storitve, ki jim prej ni bila
               dosegljiva. Torej podprli bomo sprejem tega sklepa in na ta način pomagali pri
               oblikovanju nove zakonodaje na področju socialnega varstva.</p>
            </sp>
            <sp xml:id="SDZ4-Redna-09-2005-09-27.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V imenu SDS bo stališče podal gospod Marijan Pojbič. Prosim.</p>
            </sp>
            <sp xml:id="SDZ4-Redna-09-2005-09-27.sp218">

               <speaker>MARIJAN POJBIČ:</speaker>

               <p> Spoštovani predsedujoči, spoštovane poslanke, spoštovani poslanci. Zakon o
               socialnem varstvu kot sistemski prepis na področju socialnega varstva ureja pravico
               do denarne socialne pomoči in socialno varstvene storitve. Za nekatere socialno
               varstvene storitve določa, da njihovo mrežo zagotavlja država, za nekatere pa, da jo
               zagotavljajo občine. Zakon o socialnem varstvu je bil sprejet leta 1992 in od takrat
               je bil trikrat pomembneje noveliran. Novela zakona, ki je uvedla novo socialno
               pravico, pravico do izbire družinskega pomočnika, je stopila v veljavo s 1.2.2004.
               Spremembi zakona o socialnem varstvu, ki jo obravnavamo danes, prinašata spremembo na
               področju financiranja družinskih pomočnikov. Temeljni cilj predlaganih sprememb
               zakona je vzpostavitev sistema financiranje pravice družinskega pomočnika, po katerem
               bodo občine razbremenjene financiranja družinskega pomočnika iz občinskega proračuna.
               Ustavno sodišče je v postopku za oceno ustavnosti dne, 7.7.2005, odločilo, da je prvi
               odstavek 28. člena zakona o spremembah in dopolnitvah zakona o socialnem varstvu (Ur.
               l. RS, št. 2/04) v nasprotju z ustavo in naložilo državnemu zboru, da ugotovljeno
               neskladnost odpravi v roku šestih mesecev od objave v Uradnem listu Republike
               Slovenije. Ker je ministrstvo za delo, družino in socialne zadeve zagotovilo, da bo
               pripravilo na podlagi odločbe ustavnega sodišča nov celovit predlog sprememb in
               dopolnitev zakona o socialnem varstvu, bomo poslanci, poslanske skupine Slovenske
               demokratske stranke podprli sklep odbora za delo, družino, socialne zadeve in
               invalide, da predlog zakona ni primeren za nadaljnjo obravnavo. Hvala.</p>
            </sp>
            <sp xml:id="SDZ4-Redna-09-2005-09-27.sp219">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče LDS bo podala gospa Cvetka Zalokar Oražem. Izvolite, prosim.
            </p>
            </sp>
            <sp xml:id="SDZ4-Redna-09-2005-09-27.sp220">

               <speaker>CVETKA ZALOKAR ORAŽEM:</speaker>

               <p>Lep pozdrav vsem skupaj! Na neustreznost ureditve pravice družinskega pomočnika v
               trenutno veljavnem zakonu so občine dolgo opozarjale. Ker ministrstvo ni bilo
               pripravljeno rešiti problema, ki pa je vse bolj finančno obremenjeval občine, smo
               nekateri poslanci sami vložili spremembe zakona, s katerimi smo želeli opozoriti, da
               je bil prenos pristojnosti financiranja te pravice na občine izveden nedomišljeno in
               kot je kasneje ugotovilo računsko ustavno sodišče, tudi nezakonito. Država je z
               zakonom namreč popolnoma neprimerno in nedorečeno pravico družinskega pomočnika
               prenesla na občine, jo bistveno razširila, saj poleg invalidnih oseb lahko pravico
               koristijo tudi starostniki, občine pa morajo brez kakršnegakoli vpliva, saj ne
               sodelujejo v postopkih dodelitve te pravice, zgolj zagotavljati sredstva. Problem je
               nastal, ker je bila finančna ocena načrtovana popolnoma napačno in so bile občine
               izrazito neenakomerno obremenjene. Prav tako pa se je ministrstvo zmotilo pri oceni
               potrebnih sredstev, saj so ta že trenutno bistveno višja od ocen.</p>
               <p>Na odločitev pa čaka več kot 300 novih nerešenih vlog. Zanimivo je, da je ministrstvo
               v prvi obravnavi predloga zakona zelo grobo in neargumentirano zavrnilo obravnavo
               omenjene pobude ter ocenilo, da se občine zgolj izmikajo svojim dolžnostim, saj naj
               bi bila to nadomestna obveznost občin za institucionalno varstvo, zaradi katere naj
               ne bi imele finančnih posledic. Ustavno sodišče je v svoji odločbi jasno presodilo,
               da tega ni mogoče primerjati in enačiti. Pri financiranju pa bo potrebno upoštevati
               tudi premoženjsko stanje prejemnika.</p>
               <p>Prav tako tudi ni res, da so občine nesocialno usmerjene, saj je vlada v svojem
               mnenju ocenila, da občine sredstev za socialno dejavnost ne trošijo v celoti, da jim
               sredstva za socialo celo ostajajo. Ob tem pa je pokazala - lahko rečem - nepoznavanje
               problematik, saj očitno nimajo pregleda, kaj vse občine financirajo na področju
               sociale. Naj omenim tako od delovanja humanitarnih društev Karitas, Rdečega križa,
               javnih kuhinj, dodeljevanje občinskih socialnih pomoči, sofinanciranje številnih
               preventivnih dejavnosti, boj proti drogi in podobno.</p>
               <p>Ustavno sodišče je ministrstvu v odločbi naložilo, da morajo vse nepravilnosti, vse
               nezakonitosti odpraviti do konca leta. Upamo, da bomo predlagatelji dosegli, da bodo
               vložene ustrezne spremembe zakona v skladu z ustavno odločbo. Pri tem opozarjamo, da
               je ustavno sodišče tudi jasno ugotovilo, da so zaradi tega občine finančno
               oškodovane, vendar zaradi zaščite pravic upravičencev členov ni razveljavilo.</p>
               <p>V LDS predlagamo, da vlada s spremembami ponovno pristojnost tako financiranja, kot
               postopke dodeljevanja prenese na državo, saj gre za tipično socialno-varstveno
               storitev. To bo najboljša rešitev tudi zato, ker obremenjenost občin ni enakomerna,
               zato bodo vse drugačne rešitve polne birokratskih zapletov in težje. Ugotavljamo
               tudi, da trenutno pripravljen predlog vlade ne upošteva odločbe ustavnega sodišča,
               zato ne moremo podpreti sklepa odbora, saj nimamo zagotovila, da bo vlada v resnici
               problematiko družinskega pomočnika urejala zakonito in korektno, tako kot ji to
               veleva odločba ustavnega sodišča. Hvala lepa.</p>
            </sp>
            <sp xml:id="SDZ4-Redna-09-2005-09-27.sp221">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               bomo v skladu s časovnim potekom seje zbora odločali danes v okviru glasovanja pol
               ure po končani 13. točki dnevnega reda oziroma - sedaj ne bom rekel - najkasneje ob
               20.50, ampak verjetno prej. S tem prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O DRŽAVNI UPRAVI - SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Pozdravljam
               gospoda ministra za javno upravo dr. Gregorja Viranta. Predlog zakona je obravnaval
               odbor za notranjo politiko, javno upravo in pravosodje kot matično delovno telo.
               Prosim! Še pred tem prosim, gospod minister, želite besedo kot predlagatelj?
               Izvolite.</p>
            </sp>
            <sp xml:id="SDZ4-Redna-09-2005-09-27.sp222">

               <speaker>DR. GREGOR VIRANT:</speaker>

               <p>Spoštovani gospod podpredsednik! Poslanke in poslanci! Gre za kratko spremembo zakona
               o državni upravi. Ne bi pa rekel, da je nepomembna. Vlada izvaja celo vrsto projektov
               v smeri izboljšanja upravnih storitev za državljane in za podjetja. Naše vodilo je,
               da mora uprava funkcionirati kot kvaliteten servis za posameznike, torej za
               državljane in za podjetja, za gospodarske družbe. Da to ni samo teorija, dokazuje
               vrsta precej uspešnih konkretnih rešitev, kot je - recimo - začetek funkcioniranja
               projekta VEM (vse na enem mestu). Torej ureditev vseh zadev za začetek poslovanja
               samostojnega podjetnika na enem mestu, uvedba upravnih overitev, s 1.1. letos
               ukinjanje krajevne pristojnosti, ukinitev avtomobilskih nalepk in še vrsta drugih
               poenostavitev.</p>
               <p>Po naših izračunih znašajo prihranki za stranke doslej 820 milijonov na letni ravni.
               V tem okviru tečejo tudi projekti E-uprave, to pomeni, zagotavljanje informacij in
               storitev državne uprave prek interneta. Vse podlage, pravne in tehnološke, za to so
               podane.</p>
               <p>V tem kontekstu, torej v kontekstu usmerjenosti uprave k uporabniku in v kontekstu
               E-uprave, spreminjamo tudi zakon o državni upravi. Še enkrat bi poudaril, ne gre za
               velike spremembe, pa tudi ne za nepomembne.</p>
               <p>Najprej je tu določba o uporabi jezikov narodnih skupnosti, italijanskega in
               madžarskega, na dvojezičnih območjih. Gre za določbo, ki gre v smeri večje
               prijaznosti državne uprave do obeh narodnih skupnosti, italijanske in madžarske.
               Dosedanja določba je bila sporna v tem elementu, da je predvidevala uporabo
               manjšinskega jezika v primeru, ko se stranka izkaže kot pripadnik narodne skupnosti
               in samo v postopku, za katerega gre. Sedaj pa zakon to širi in predvideva tudi
               splošno poslovanje upravnih organov na dvojezičnih območjih v obeh uradnih jezikih.
               Splošno poslovanje pomeni obrazce, pomeni obvestila, pomeni napotilne table in vse
               ostalo.</p>
               <p>Drugič, zakon vsebuje rešitev, po kateri lahko vlada v primeru odsotnosti ali
               zadržanosti tako ministra kot državnega sekretarja na predlog ministra pooblasti
               generalnega direktorja, da v okviru svojega delovnega področja predstavlja vlado pri
               delu državnega zbora. O tej določbi je bila precejšnja razprava na matičnem delovnem
               telesu. Moram posebej poudariti, da je zapisano kot izjema, torej da to pride v
               poštev v primeru odsotnosti in zadržanosti, da torej ne gre za princip, po katerem bi
               vlado v parlamentu zastopali direktorji direktoratov, ampak gre za situacije, ko
               preprosto ne bo druge rešitve, ko bo prišlo do bolezni ali drugih pomembnih nalog,
               denimo, v zvezi s poslovanjem evropske komisije v Bruslju ali kaj podobnega, v
               obravnavi v državnem zboru bo pa kakšna manjša sprememba zakona, manj pomembna, bolj
               strokovno pogojena in tako naprej.</p>
               <p>Tretjič, zakon jasneje ureja pooblastila upravne inšpekcije. Upravna inšpekcija se v
               zadnjem času usmerja predvsem v nadzor nad poslovanjem uprave s strankami, tudi v
               nadzor nad upravnimi postopki, ampak predvsem v spoštovanje standardov poslovanja s
               strankami. Znotraj tega se sooča z nekaterimi ovirami, kot je na primer ta, da davčna
               uprava ni dovolila vpogleda v dokumentacijo, povezano z upravnim poslovanjem, s
               poslovanjem s strankami, češ, da upravna inšpekcija nima podlage za vpogled v
               dokumente, ki vsebuje davčne tajnosti. Praktično vsi dokumenti, s katerimi davčna
               uprava v okviru postopkov razpolaga, pa so davčna tajnost. Zato v tem zakonu sedaj
               jasno zapisujemo, da je tudi v takšnih primerih inšpekcija pooblaščena, da vpogleda v
               dokumentacijo.</p>
               <p>In četrtič, zakon vsebuje posebno poglavje o elektronskem poslovanju uprave. Že sedaj
               so zakoni s področja uprave, zlasti zakon o splošnem upravnem postopku, glede
               elektronskega poslovanja moderni, pred vsemi drugimi postopkovnimi zakoni in
               omogočajo v veliki meri elektronsko poslovanje državne uprave. V tem zakonu urejamo
               takoimenovano centralno informacijsko, komunikacijsko infrastrukturo, dajemo ji tudi
               zakonsko podlago. To infrastrukturo zagotavlja za vso državno upravo, pa tudi za
               lokalne skupnosti, če to želijo ministrstvo za javno upravo. Ta centralna
               infrastruktura pomeni omrežje, hitro komunikacijsko omrežje, interno omrežje javne
               uprave. Pomeni informacijski sistem za sprejemanje vlog, vročanje in obveščanje, ki
               omogoča vlaganje vlog v elektronski obliki in tudi vročanje v elektronski obliki in
               pomeni tudi zagotavljanje portala e-uprava, ki je predvsem storitveni portal in ki bo
               v začetku prihodnjega leta prenovljen in bo ponujal razširjen nabor informacij in
               storitev e-uprave. Hvala lepa.</p>
            </sp>
            <sp xml:id="SDZ4-Redna-09-2005-09-27.sp223">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister. Predlog zakona je obravnaval odbor za notranjo politiko,
               javno upravo in pravosodje kot matično delovno telo. Prosim predsednico odbora gospo
               Mojco Kucler Dolinar, da predstavi poročilo odbora.</p>
            </sp>
            <sp xml:id="SDZ4-Redna-09-2005-09-27.sp224">

               <speaker>MOJCA KUCLER DOLINAR:</speaker>

               <p>Hvala lepa, predsedujoči. Lepo pozdravljen minister, kolegi in kolegice poslanke in
               poslanci!</p>
               <p>Odbor Državnega zbora Republike Slovenije za notranjo politiko, javno upravo in
               pravosodje je na 11. redni seji kot matično delovno telo obravnaval predlog zakona o
               spremembah in dopolnitvah zakona o državni upravi. K predlogu zakona je bil vložen
               amandma poslanca Mirana Potrča k 2. členu in pa popravek tega amandmaja. Sam predlog
               zakona je obravnavala tudi komisija Državnega zbora Republike Slovenije za narodni
               skupnosti. Komisija je odboru za notranjo politiko, javno upravo in pravosodje kot
               matičnemu delovnemu telesu poslala poročilo s sklepom, da se je komisija s predlogom
               zakona ter določbami predloga seznanila ter da nanj nima pripomb. Predstavnik
               predlagatelja minister za javno upravo dr. Gregor Virant je podal dopolnilno
               obrazložitev k členom predloga zakona, v okviru katere je uvodoma poudaril, da želijo
               s predlagano novelo kot tudi z vrsto drugih projektov, ki jih izvajajo, prispevati k
               sodobni in učinkoviti, predvsem pa uporabnikom prijazni upravi in v tem kontekstu
               izboljšati upravne storitve ter jih približati strankam oziroma uporabnikom.
               Predstavil pa je tudi rešitev, s katero želijo omogočiti vladi, da bo v izjemnih
               primerih, to je v primerih odsotnosti ali zadržanosti ministra in državnega
               sekretarja, na predlog ministra pooblastila generalnega direktorja, da v okviru
               svojega delovnega področja predstavlja vlado pri delo v državnem zboru.</p>
               <p>Rešitev se uvaja s ciljem zagotoviti nemoteno sodelovanje vlade pri delu državnega
               zbora, je še poudaril. Predstavnica zakonodajnopravne službe je z vidika skladnosti
               in z ustavo ter pravnim sistemom ter z zakonodajno tehničnega vidika k posameznim
               členom predloga zakona podala posamezne pripombe, v nadaljevanju pa poudarila, da so
               nekatere pripombe iz njihovega pisnega mnenja ustrezno upoštevane v predlogih za
               amandmaje odbora, ki jih predlagatelj predlaga odboru za sprejem. Članice in člani
               odbora so največ razprave namenili določbi, po kateri bi imela vlada možnost v
               primeru odsotnosti ali zadržanosti ministra in državnega sekretarja na predlog
               ministra pooblastiti generalnega direktorja. V okviru svojega delovnega področja
               predstavlja vlado pri delo državnega zbora.</p>
               <p>K predlagani določbi je bil vložen tudi amandma, ki je predlagal črtanje te določbe,
               kar je predlagatelj gospod Miran Potrč utemeljil predvsem z naslednjim, da: "Kljub
               navedenim argumentom, ki jih je navajal predlagatelj, da želi predlagana določba
               predvsem olajšati sodelovanje med državnim zborom in vlado, je treba pri iskanju
               rešitev v zvezi s predstavljanjem vlade v državnem zboru izhajati iz narave odnosa
               med vlado in državnim zborom, ki je predvsem političen. Zato lahko vlado v državnem
               zboru predstavljajo le vladni funkcionarji, ki imajo pooblastila, da na sejah
               državnega zbora in njegovih matičnih delovnih telesih predstavljajo politična
               stališča vlade in podajo mnenja vlade k dodatnim vprašanjem in predlogom."</p>
               <p>Nekateri člani odbora, ki so predlagani amandma podprli, so se s predlagateljem
               amandmaja strinjali, da je način urejanja te problematike neprimeren ter v
               utemeljitev uvedli tako pravno sistemske kot vsebinske razloge, sicer pa so ob tem
               tudi poudarili, da se zavedajo problema in nekaterih novih okoliščin, ki vplivajo na
               težave sedanje vlade v zvezi s prisotnostjo v državnem zboru, kar je med drugim tudi
               posledica našega članstva v EU ter novega koncepta zakona o javnih uslužbencih.
               Vendar pa glede na vse argumente, ki so jih navajali, predlagajo drugačen način in
               pristop pri reševanju te problematike.</p>
               <p>Nasprotno pa je bilo tudi nasprotovanje predlaganemu amandmaju in dana podpora k
               rešitvi, ki jo je predlagala vlada. Na koncu so bila predstavniku predlagatelja
               podana še dodatna vprašanja, na katere je tudi ustrezno odgovoril. Tako smo člani
               odbora sprejeli nekatere predlagane amandmaje, ki so bili podani s strani
               predlagatelja ter tudi sprejeli predlog zakona brez glasu proti.</p>
            </sp>
            <sp xml:id="SDZ4-Redna-09-2005-09-27.sp225">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vabim vas, da ostanete za govorniškim odrom in podate še mnenje vaše
               stranke.</p>
            </sp>
            <sp xml:id="SDZ4-Redna-09-2005-09-27.sp226">

               <speaker>MOJCA KUCLER DOLINAR:</speaker>

               <p>V Novi Sloveniji podpiramo rešitve, ki jih prinaša zakon o spremembah in dopolnitvah
               zakona o državni upravi.</p>
               <p>Ustreznejša bo ureditev uporabe italijanskega in madžarskega jezika kot uradnih
               jezikov pri poslovanju uprave. Celovitejša je tudi ureditev delovanja centralne
               informacijsko-komunikacijske infrastrukture in možnost upravljanja hitrega
               komunikacijskega omrežja javne uprave po modelu javno-zasebnega partnerstva.</p>
               <p>Slednje, sodelovanje javnega in zasebnega kapitala, je glede na omejena proračunska
               sredstva na eni strani, na drugi strani pa na možnost bliskovitega razvoja in
               nadgradnje obstoječega sistema informacijsko-komunikacijske strukture zelo
               racionalna. V poslanski skupini Nove Slovenije jo podpiramo, pa najsi bo to v
               nadaljnji izvedbi ali v obliki koncesijskega razmerja ali pa v obliki
               javno-naročniškega razmerja. Tu bo predvsem pomemben postopek izbire zasebnega
               partnerja, predvsem s konkretizacijo in ustreznim razpisom pogojev po kvaliteti in
               konkurenčnih cenah ter zahtevami po pregledni razporeditvi stroškov.</p>
               <p>Nadalje, naša poslanska skupina, ki tako kot drugi državljani in državljanke
               nastopamo kot stranke v upravnih postopkih in tudi nam večkrat povzročajo sive lase,
               podpiramo tudi natančnejše določbe o upravni inšpekciji. Upamo, da bodo te končno
               tudi v praksi pripeljale do tega, da se bomo izognili situacijam, ko nas kot stranke
               pošiljajo od vrat do vrat po posamezna potrdila, čeprav bi organ ne le lahko, temveč
               tudi moral le-te sam pridobiti iz uradnih evidenc, ki jih ima na razpolago.</p>
               <p>Edina možnost, da bo upravna inšpekcija lahko to preverjala, pa je, da bo imela tudi
               vpogled v spise, kar pa tudi prinaša predlog sprememb in dopolnitev zakona. Le tako
               se bo dejansko lahko ugotovilo, ali postopek morda čaka zaradi nepopolne vloge,
               povezane predvsem z neaktivnostjo upravnega delavca, ali pa bi le-ta lahko do
               posameznih podatkov prišel sam in nadaljeval z upravnim postopkom. Ker pa ni mogoče
               pavšalno ugotavljati in vse povprek govoriti o slabi učinkovitosti, je torej naloga
               upravnega nadzora, da ugotavlja konkretne kršitve.</p>
               <p>Upoštevaje spremenjen način organizacije ministrstev z zmanjšanjem števila državnih
               sekretarjev in temu delno neprilagojene poslovniške določbe so tudi razlog, zaradi
               katerega ne nasprotujemo spremembam, ki bodo omogočile, da v izjemnih primerih, v
               primeru odsotnosti oziroma zadržanosti ministra ali državnega sekretarja, vlado v
               postopkih v državnem zboru v okviru svojega delovnega področja zastopa generalni
               direktor direktorata. Kot stranka, ki je bila v preteklem mandatu v opoziciji, se še
               kako zavedamo odnosa vlada - državni zbor, izvršilna-zakonodajna veja oblasti,
               predvsem tudi zaradi nekaterih v preteklem mandatu podcenjujočih izkušenj. Vendar pa
               upamo, da ima ta vlada iskren namen, zato sprememb nikakor ne vidimo v smislu, da bi
               jih skušala izrabljati, temveč kot težnjo v smeri omogočanja tekočega dela državnega
               zbora. V izjemnih primerih, ko bosta hkrati zadržana tako minister kot državni
               sekretar, na primer zaradi obveznosti v organih Evropske unije, bo vlado predstavljal
               generalni direktor direktorata. Ob dejstvu, da se je sedanja vlada odločila zmanjšati
               število državnih sekretarjev iz prejšnjih nekaj manj kot 70 na 30, se nam zdi to, da
               vlada v izjemnih primerih pooblasti za zastopanje generalnega direktorja, bolj
               smiselno, kot pa imenovati državne sekretarje na zalogo. Očitke o tem, da direktorji
               ne bi bili usposobljeni sodelovanja, pa zavrača že sama praksa. Kot rečeno, poslanska
               skupina Nove Slovenije predložene spremembe in dopolnitve zakona o državni upravi
               podpira.</p>
            </sp>
            <sp xml:id="SDZ4-Redna-09-2005-09-27.sp227">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim k besedi gospoda Boštjana Zagorca, ki bo predstavil
               stališče Slovenske nacionalne stranke.</p>
            </sp>
            <sp xml:id="SDZ4-Redna-09-2005-09-27.sp228">

               <speaker>BOŠTJAN ZAGORAC:</speaker>

               <p>Hvala za besedo, predsedujoči. Spoštovani prisotni! V Slovenski nacionalni stranki
               verjamemo, da je bil namen zakona mogoče dober in da bi dejansko lahko pripomogel k
               napredku državne uprave in njene debirokratizacije. Če pogledamo nekatere rešitve, ki
               jih zakon predlaga - recimo - celovito ureditev delovanja centralno informacijske
               komunikacijske infrastrukture in možnost opravljanja hitrega komunikacijskega omrežja
               javne uprave po modelu javno zasebnega partnerstva, učinkovit nadzor nad izvajanjem
               pravil učinkovito organizacijo ter prijazno in učinkovito upravno poslovanje in še
               kar nekaj takšnih rešitev bi lahko našli, za katere bi lahko rekli, da bi dejansko
               pripomogli k napredku, razvoju državne uprave in pa predvsem približevanju državnega
               uprave ljudem.</p>
               <p>Vendar pa dve ureditvi, ki jih zakon predlaga, nekako bodeta v oči in kvarita - vsaj
               po našem prepričanju - ta dober namen tega zakona. Prva - bom rekel - takšna
               ugotovitev je ustreznejša ureditev uporabe tako italijanskega kot madžarskega jezika
               pri poslovanju uprave. Po našem prepričanju, torej po prepričanju Slovenske
               nacionalne stranke, je ta zadeva zelo dobro že ta trenutek urejena v 62. členu zakona
               o upravnem postopku in je ni potrebo urejevati tudi v takšnem zakonu in na takšen
               način, kot to predlaga sprememba in dopolnitev zakona o državni upravi. Druga zadeva,
               ki se nam zdi popolnoma nesprejemljiva, je, da v primeru odsotnosti ali zadržanosti
               ministra oziroma državnega sekretarja lahko generalni direktor v okviru svojega
               delovnega področja predstavlja vlado pri delu državnega zbora.</p>
               <p>Gre za zadevo, ki je - vsaj za našo poslansko skupino - popolnoma nesprejemljiva.
               Tudi zaradi tega bomo glasovali proti uveljavitvi teh sprememb in dopolnitev, kajti
               namen vlade, v bistvu ga niti ne vidimo, kakšna naj bi bila intenca vlade v tem
               primeru. Ali minister, ali vsaj državni sekretar, kot to veleva poslovnik, bi morala
               biti prisotna na seji državnega zbora.</p>
               <p>Po našem prepričanju gre za neke vrste podcenjevanje našega dela. In da bo to
               nadomeščal direktor. Bojim se, da, ne vem, naslednjo spremembo bo kdo pri naslednji
               spremembi, če še direktor ne bo imel časa. Počasi bomo prišli na to, da bodo vratarji
               z ministrstev predlagali zakone in stvari, za katere bodo poslanci morali in mogli
               dobiti ustrezno obrazložitev.</p>
               <p>Kot sem rekel, takšno podcenjevanje državnega zbora v Slovenski nacionalni stranki
               pač ne moremo podpreti. Hvala.</p>
            </sp>
            <sp xml:id="SDZ4-Redna-09-2005-09-27.sp229">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolegu Zagorcu. Naslednji je na vrsti gospod Vili Rezman, ki bo predstavil
               stališče DeSUS-a.</p>
            </sp>
            <sp xml:id="SDZ4-Redna-09-2005-09-27.sp230">

               <speaker>VILI REZMAN:</speaker>

               <p>Hvala lepa. V poslanski skupini DeSUS se strinjamo z ugotovitvijo, da ta zakon
               oziroma te spremembe ne prinašajo kakšnih bistvenih prenov, niti ne prinašajo kakšnih
               radikalnih sprememb, pa tudi ni kakšnih posebnih posegov v strukturo, v organizacijo
               uprave ali pa v funkcionalno plat delovanja uprave. Gre - tako sodimo mi - bolj za
               tehnične spremembe, bolj za boljšo izvajanje del na operativni ravni, na ravni
               vsakdanjega dogajanja, pa tudi zaustavitve z drugo zakonodajo. Pomembno je, takšna je
               vsaj zapisana intenca vlade oziroma predlagatelja, da se trudi, da bi dosegla čim
               večjo funkcionalnost, čim večjo operativnost in čim večjo prijaznost ta naša
               uprava.</p>
               <p>In če je dovoljeno v tem popoldanskem času še kaj bolj sproščenega reči, naj rečem,
               da ta prijaznost postaja Janusova glava, ima dva obraza. Na eni strani se trudimo s
               tem, da bi imeli čim bolj prijazno, čim bolj učinkovito, eficientno upravo. To
               zagotavljamo predvsem s tehničnimi sredstvi. Po drugi strani pa bomo - če sedaj malo
               zaostrim razmišljanje - prišli do tega, da nas bodo prijazno pozdravljali samo še
               nasmeški računalnika, kadar bomo hoteli v zvezi z upravo kaj postoriti.</p>
               <p>Mislim, da prehajamo v obdobje manjše obvladljivosti tehničnih in drugih sredstev in
               bo treba imeti v mislih morebiti tudi to plat problematike.</p>
               <p>Ne čisto neproblematičen pa se nam zdi predlog, da bi bodisi ministra, bodisi
               državnega sekretarja lahko nadomeščali najvišji državni uradniki. Razumemo zadrego,
               ko je tudi sami čutimo takrat, kadar so ministri in sekretarji preobremenjeni z delom
               z različnimi sestanki, z odsotnostjo zaradi potovanj v tujino in podobnega, vendar je
               to nekaj, kar ni ravno pripeta vrtnica na pojmovanje pravne države, tudi če gre samo
               za izjeme. In opozorilo, ki ga je tudi zakonodajno-pravna služba naslovila na vse
               nas, da to ni v skladu s poslovnikom, ki mu naj sledimo, je verjetno vredno vsega
               premisleka.</p>
               <p>Za zadnje naj se samo še vprašam, čeprav se strinjamo s tem, da je potrebno imeti
               dober nadzor tudi nad izvajanjem predpisov v pravnem poslovanju v lokalnih
               skupnostih. Vendar se sprašujemo, ali je intenca v tem, da bo ta nadzor čim bolj
               instruktiven, da bo čim bolj v smislu usposabljanja, preventivnega opozarjanja ali pa
               se bo prevesil v neko policijsko vrsto sankcioniranja, kar verjetno tudi ne bo
               pretirano prijazno. Kajti, v prijazno upravo sodijo tudi tisti, ki upravne naloge
               izvršujejo in tudi njih moramo imeti v mislih, ko govorimo o tem, kako bomo
               usposabljali upravo in upravne storitve v smeri čim večje prijaznosti in
               učinkovitosti.</p>
               <p>Poslanska skupina DeSUS bo pa sicer ta predlog zakona podprla.</p>
            </sp>
            <sp xml:id="SDZ4-Redna-09-2005-09-27.sp231">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa za predstavitev. Besedo ima gospa Marija Pozsonec, da predstavi stališče
               Madžarske narodne skupnosti.</p>
            </sp>
            <sp xml:id="SDZ4-Redna-09-2005-09-27.sp232">

               <speaker>MARIA POZSONEC:</speaker>

               <p>Hvala za besedo, gospod podpredsednik. Vsem prisotnim lep pozdrav! Tako dopolnjen
               predlog zakona o spremembah in dopolnitvah zakona o državni upravi podpiram. Določbo
               1. člena, ki govori o uporabi jezika v upravi in postopkih, ki jih vodi uprava, je
               obravnavala tudi komisija za narodni skupnosti in nanj ni imela pripomb. Še več,
               odločno podpira takšne rešitve, kajti predlagana ureditev je boljša, kot do sedaj
               veljavna. Opozoriti pa bi želela na to, da bi upravni inšpektor, ki deluje na
               dvojezičnem območju, moral obvladati tudi jezik narodnosti. Potrebno pa bi bilo
               urediti tudi centralno informacijsko-komunikacijsko infrastrukturo v zvezi z
               dvojezičnimi imeni tako, da bi se ta pisala pravilno glede na pravopis jezika
               narodnosti. Hvala lepa.</p>
            </sp>
            <sp xml:id="SDZ4-Redna-09-2005-09-27.sp233">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je gospod Mitja Ljubeljšek, da predstavi stališče Slovenske
               demokratske stranke.</p>
            </sp>
            <sp xml:id="SDZ4-Redna-09-2005-09-27.sp234">

               <speaker>MITJA LJUBELJŠEK:</speaker>

               <p>Spoštovani minister, spoštovane kolegice in kolegi! Poslanska skupina Slovenske
               demokratske stranke bo podprla spremembe in dopolnitve zakona o državni upravi zaradi
               tega, ker gredo te spremembe k cilju spreminjanja državne uprave v sodobno javno
               upravo, ki bo tako postopoma postala prijazna in učinkovita pri izboljševanju in
               izvajanju upravnih postopkov za stranke, državljane in pravne osebe. Podpiramo
               prizadevanja vlade in pristojnega ministra, ki želi delovanje javne uprave približati
               državljanom. Kot zakonodajalec si prizadevamo sprejemati takšne zakone, ki bodo
               čimbolj sistemsko usklajeni in učinkoviti. Kje se kažejo te spremembe? Prva sprememba
               se nanaša na uporabo italijanskega in madžarskega jezika na dvojezičnih območjih pri
               vodenju upravnih postopkov in pri poslovanju državne uprave. Sedanja praksa in
               zakonodaja je bila v konkretnih primerih nekoliko nedorečena in kot taka ni v
               popolnosti upoštevala pravice avtohtonih narodnih skupnosti pri poslovanju z državno
               upravo.</p>
               <p>Druga sprememba se nanaša na celovito ureditev elektronskega poslovanja javne uprave,
               kar bo imelo dolgoročne pozitivne učinke, tako z vidika usmerjenosti uprave k
               uporabnikom in opravljanja različnih storitev prek različnih komunikacijskih kanalov,
               kot tudi z vidika zakonske ureditve sodelovanja zasebnega sektorja v okviru javno
               zasebnega partnerstva pri ureditvi, razvoju in investiranju centralne
               informacijsko-komunikacijske infrastrukture.</p>
               <p>Tretja pomembna sprememba se nanaša na jasnejše določbe o upravni inšpekciji in
               njenih spremenjenih pristojnih glede na novo ureditev splošnega upravnega postopka in
               upravnega poslovanja. To bo zagotavljalo učinkovit in kakovosten nadzor nad
               izvajanjem nove zakonodaje, saj bo upravnim inšpektorjem omogočen vpogled v
               dokumentacijo o upravnih postopkih, kar jim sedaj ni omogočeno zaradi varovanja
               davčne tajnosti. S tem bodo odpravljene zakonske in birokratske ovire do strank.
               Četrta pomembna sprememba pa je, da v izjemnih primerih odsotnosti in zadržanosti
               ministra in državnega sekretarja na predlog ministra pooblasti generalnega direktorja
               direktorata, da v okviru svojega delovnega področja predstavlja vlado pri delu
               državnega zbora. Zaradi spremembe sistemske zakonodaje in posledičnih organizacijskih
               sprememb ima sedanja vlada 15 ministrov in 15 državnih sekretarjev. Vlada v prejšnjem
               mandatu pa je imela 15 ministrov in 54 državnih sekretarjev. Torej skupno 69 državnih
               funkcionarjev.</p>
               <p>Ker pa 235. člen poslovnika državnega zbora določa, da vlado zastopa v državnem zboru
               minister ali predstojnik vladne službe, državni sekretar ali predstojnik organa v
               sestavi ministrstva in tudi namestnik predstojnika vladne službe seveda z ustreznimi
               pooblastili je lahko v prejšnjem mandatu vlado zastopalo preko 130 oseb.</p>
               <p>V poslanski skupini SDS podpiramo predlagano določbo, ker je zelo smiselna in
               življenjska ter gre v smeri bolj učinkovitega dela državnega zbora. Dolžnost
               zakonodajalca je, da sprejema zakone, ki bodo sistemsko funkcionalni, da se v
               konkretnih primerih poslanci čimbolj seznanimo z vsebino, kar na koncu pomeni tudi
               kvalitetnejše odločanje.</p>
               <p>V poslanski skupini SDS menimo, da določba 235. člena poslovnika omogoča predlagano
               spremembo. Podprli pa bomo tudi verjetno spremembo in uskladitev omenjenega člena
               poslovnika.</p>
               <p>Za zaključek, še enkrat poudarjam, da bo naša poslanska skupina podprla predlagane
               spremembe in dopolnitve zakona o državni upravi, ker prinašajo osnovo za bolj
               prijazno in učinkovito javno upravo in nenazadnje tudi za bolj učinkovito delo
               državnega zbora in njegovih delovnih teles. Hvala.</p>
            </sp>
            <sp xml:id="SDZ4-Redna-09-2005-09-27.sp235">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda doktorja Pavla Gantarja, da predstavi stališče
               Liberalne demokracije Slovenije.</p>
            </sp>
            <sp xml:id="SDZ4-Redna-09-2005-09-27.sp236">

               <speaker>DR. PAVEL GANTAR:</speaker>

               <p> Spoštovani gospod podpredsednik, spoštovani gospod minister, kolegice in kolegi!
               Naj uvodoma poudarim, da v poslanskem klubu LDS večino sprememb, ki jih uvaja zakon,
               podpiramo. Nekatere rešitve, kot je na primer ustanovitev kontaktnega centra, pa celo
               izrecno pozdravljamo. To je dobra rešitev, ki bo skupaj z nekaterimi drugimi
               prispevala k boljši dostopnosti storitev javne, torej državne uprave. Seveda
               podpiramo bolj ustrezno rešitev in ureditev uporabe italijanskega in madžarskega
               jezika pri upravnem poslovanju na območjih narodnostne skupnosti. Podpiramo tudi
               rešitve, ki jih uvaja tretji člen in bodo prispevale k bolj učinkovitemu pravnemu
               nadzoru. To je bil tudi sprejet naš amandma, ki v četrtem odstavku tega člena
               specificira pravico do vpogleda v dokumentacijo.</p>
               <p>Podpiramo tudi 6. člen, ki se nanaša na izgradnjo, vzdrževanje in upravljanje
               informacijsko-komunikacijske infrastrukture in na storitve, ki so povezane z javno
               upravo in z uporabo te infrastrukture. Nekatere naše glavne pripombe, ki se nanašajo
               na izključnost koncesijskega razmerja pri javnem zasebnem partnerstvu, so bile
               odpravljene že s predlogom samega predlagatelja kot amandmaji, kot amandmaji odbora.
               Tudi na nekaj vsebinskih in tehničnih pojasnil, ki smo jih zahtevali oziroma za
               katere smo povprašali na odboru, je minister odgovoril in jih je v glavnem seveda
               tudi ustrezno pojasnil.</p>
               <p>Kljub temu zakona ne moremo podpreti zaradi 2. člena, ki določa, da lahko vlada v
               primerih odsotnosti ali zadržanosti ministra in državnega sekretarja na predlog
               ministra pooblasti generalnega direktorja, da v okviru svojega delovnega področja
               predstavlja vlado pri delu državnega zbora.</p>
               <p>Rečeno je, da je bila to izjema. Toda ta izjema, ki jo postavlja pravilo. Večkrat
               imamo izkušnje iz delovanja tega državnega zbora, nekaterih odborov, da se to že
               dogaja. Ta določba je sicer v neskladju s poslovnikom državnega zbora, na nek način
               delogira vlogo in pomen državnega zbora, hkrati pa vladajoča večina želi s pomočjo
               zakona, ki ga sprejema navadna večina, obiti poslovniško določbo, ki je bila seveda
               predmet dvotretjinske večine.</p>
               <p>Menimo, da vlada s takšnim predlogom zapostavlja pomen državnega zbora kot
               predstavniškega telesa, hkrati pa generalnim direktorjem, kar je izjemno pomembno,
               nalaga tudi izrazito politične funkcije predstavljene in zastopane vlade. Amandma
               poslanca Potrča žal ni bil sprejet. V razpravi se je bolj kot ne pokazala odločna
               volja parlamentarne večine, da tudi v svojo škodo podpre vlado, kar pomeni še dodaten
               korak k utrjevanju izvršne oblasti napram parlamentarni oblasti. Zato zakona ne
               moremo podpreti, ne moremo glasovati proti parlamentu. Hvala lepa.</p>
            </sp>
            <sp xml:id="SDZ4-Redna-09-2005-09-27.sp237">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še kot zadnjega vabim na oder gospoda Mirana Potrča, ki bo govoril v
               imenu Socialnih demokratov.</p>
            </sp>
            <sp xml:id="SDZ4-Redna-09-2005-09-27.sp238">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister, kolegice in kolegi! Poslanke in
               poslanci Socialnih demokratov predloga zakona ne bomo podprli. Zakon namreč poleg
               koristnih dopolnil, ki se nanašajo na uporabo jezika narodnosti, na urejanje upravne
               inšpekcije in na elektronsko poslovanje uprave, z navidezno nepomembnim predlogom
               grobo posega v ustavnopravni položaj državnega zbora v načinu uresničevanja in
               urejanja njegovega položaja in v pristojnosti odnosa med njim in vlado.</p>
               <p>Za kaj gre? Predlog zakona omogoča, da lahko vlado v primerih odsotnosti ali
               zadržanosti ministra in državnega sekretarja v delu državnega zbora nadomešča tudi
               generalni direktor v ministrstvu. Gre za primere odsotnosti in ni predvidena nobena
               izjema. To, kar se danes govorili gospod državni sekretar in predstavniki vladnih
               strank, enostavno ni res. Vlada sama ocenjuje in minister, kdaj gre za odsotnost in
               zadržanost, ki je lahko upravičen razlog za nadomeščanje. Takšnih primerov pa na
               žalost imamo že sedaj veliko. Nobenega dvoma ni, da se zaradi interesov vlade, ne pa
               zato, da bi boljše deloval državni zbor in njegovo odločanje pričenja nesprejemljivo
               mešanje in prepletanje političnih nalog in pristojnosti ministrov in državnih
               sekretarjev z izrazito strokovnimi nalogami generalnih direktorjev direktoratov in
               nekaterih drugih organizacijskih enot v ministrstvih. Vlada pojasnjuje, da ima vsako
               ministrstvo le enega državnega sekretarja in da sedaj dva funkcionarja ne uspeta
               uresničevati vseh nalog v vladi, v institucijah EU in državnem zboru.</p>
               <p>Toda zanimivo, vlada ne razmišlja, da bi namesto državnega sekretarja izjemoma lahko
               sodeloval na sejah vlade tudi generalni direktor. Na sejah vlade ne, v državnem zboru
               pa lahko. Vlada ne razmišlja, da bi svojo organizacijo prilagodila zelo omejenim in
               časovno vnaprej predvidenim obveznostim v državnem zboru in njegovih delovnih teles.
               Ne, raje izbere za vlado najenostavnejšo pot in predlaga, da lahko tudi generalni
               direktor kot izraziti javni uslužbenec najvišjega strokovnega ranga naenkrat postane
               politični funkcionar vlade, ki v imenu vlade zastopa politična stališča na sejah
               matičnih delovnih teles in celo državnega zbora. To pa je nesprejemljivo, saj ruši
               načelo, da sta v vsakem ministrstvu le dva politična funkcionarja, načelo
               nepolitičnosti, visoke strokovnosti in neodvisnosti uprave in spreminja odnose med
               državnim zborom in vlado, ki so pretežno politični, zagotavljati pa morajo vsaj
               prirejenost, ne pa podrejenost državnega zbora.</p>
               <p>In na koncu. Predlog pomeni grob poseg v zakonodajno oblast, saj je vprašanje
               pooblastil za zastopanje na sejah državnega zbora in matičnih delovnih teles doslej
               urejeno s poslovnikom in ne more biti vsebina zakona.</p>
               <p>Posebej pa se tega vprašanja ne more urejati z zakonom, ki se sprejema z navadno
               večino, medtem ko se poslovnik sprejema z dvotretjinsko večino glasov navzočih
               poslancev. To pa je ne le omalovaževanje državnega zbora in njegovih pristojnosti. To
               je celo poseg v njegov ustavni položaj. Česa takega državni zbor res ne bi smel
               sprejeti. Ne razumemo, da kljub opozorilom zakonodajno-pravne službe to možnost
               podpira vladna koalicija. Ali ustavnost, spoštovanje procedur, odnosov in vloge
               državnega zbora in vlade res za koalicijo nima več nobene vrednosti? Ali res cilji
               posvečujejo sredstva? Ali večina lahko stori vse, čeprav je bila od ustavnega sodišča
               že podučena, da tudi ona ne sme sprejemati protiustavnih rešitev? Taka ravnanja
               koalicije, ki jo podpirajo celo habilitirani pravni strokovnjaki, pa čeprav gre za
               navidezno manj pomembna vprašanja, pomenijo tudi erozijo pravne države.</p>
               <p>Zaradi navedenega zakona ne bomo podprli.</p>
            </sp>
            <sp xml:id="SDZ4-Redna-09-2005-09-27.sp239">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa vsem skupaj. Končali smo s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo nobenih amandmajev, ni možna razprava o
               členih. Seveda to velja tudi za predstavnika vlade. Zato razpravo zaključujem in s
               tem tudi drugo obravnavo predloga zakona.</p>
               <p>Odločanje o zakonu bomo v skladu s časovnim potekom seje zbora opravili danes v
               okviru glasovanj, kar pa ne bo ob 20.50 uri, ker smo končali prej, pač pa ob 16.50
               uri. Tako da se deset minut do pete ponovno dobimo in glasujemo o vseh predlogih.
               Hvala lepa.</p>
               <p>(Seja je bila prekinjena ob 16.20 uri in se je nadaljevala ob 16.51 uri.)</p>
            </sp>
            <sp xml:id="SDZ4-Redna-09-2005-09-27.sp240">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice poslanke in poslanci! Prosim, da zasedete svoja mesta, da začnemo
               z glasovanjem in sejo tudi čim prej pripeljemo do konca. Hvala lepa za pozornost in
               uvidevnost!</p>
               <p>Prehajamo na glasovanje zbora o predlogih odločitev.</p>
               <p>Prehajamo na prekinjeno <title>1. točko dnevnega reda - vprašanja poslank in poslancev.
               </title>
               </p>
               <p>Preden preidemo na posamična glasovanja, v skladu z ustaljenim postopkom prosim, da
               preverite delovanje glasovalne naprave. In sicer mora na desni strani vložene kartice
               goreti oranžna lučka. V tem primeru se glasovanje lahko opravi. /Oglašanje iz
               dvorane./ Glasneje? Se sliši? Še vedno ne. Potem moramo naše tehnike prositi, da
               malce pojačajo. Je zdaj bolje? Hvala lepa. Torej, ponovno opozarjam na oranžno lučko,
               ki mora goreti na desni strani vložene kartice.</p>
               <p>V skladu s predlogom poslanca Dušana Kumra bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru
               predsednika vlade Republike Slovenije gospoda Janeza Janše na poslansko vprašanje
               Dušana Kumra o prodaji deležev KAD in SOD v poslovnem sistemu Mercator.</p>
               <p>Bi kdo želel obrazložiti glas v imenu poslanske skupine ali v svojem imenu? V imenu
               poslanske skupine, prosim, beseda je vaša.</p>
            </sp>
            <sp xml:id="SDZ4-Redna-09-2005-09-27.sp241">

               <speaker>DUŠAN KUMER:</speaker>

               <p>Hvala za besedo, predsedujoči. Spoštovane kolegice in kolegi! Več je razlogov, da sem
               včeraj predlagal obravnavo te problematike na naslednji seji državnega zbora. Iz
               odgovora predsednika vlade namreč izhaja, da se je vlada odpovedala oziroma odpravila
               zapisano strategijo boja proti korupciji in klientelizmu, ki jo je zapisala v
               koalicijski pogodbi v posebnem poglavju, kjer opredeljuje strategijo umika države iz
               gospodarstva prek kapitalske družbe in SOD.</p>
               <p>Ravno tako je prav, da predstavniki vlade kot predstavniki edinega delničarja KAD, se
               pravi, v imenu države predstavijo podrobno analizo delovanja in ravnanja KAD, da se
               predsednik vlade ne bo izgovarjal, da so vse druge analize in ocene, ki so podane,
               narejene čez palec. Se pravi, vlada ima priložnost, da ne ocenjuje in analizira čez
               palec, temveč da pride z verodostojno informacijo.</p>
               <p>In tretje, prav je, da predstavniki edinega delničarja KAD, to je vlada v imenu
               države, pojasnijo, kako je mogoče, da je skupščina KAD-a nelegalna in nelegitimna.
               Govorim o sestavi skupščine kapitalske družbe, ki ni imenovana, sestavljena v skladu
               s 13. členom statuta kapitalske družbe.</p>
               <p>To so razlogi, zaradi katerih seveda še enkrat tudi kolege in kolegice v pozicijskih
               strankah pozivam, če ni slabe vesti in če je malo poguma, da omogočite, da na
               naslednji seji dobimo te verodostojne in prave informacije.</p>
            </sp>
            <sp xml:id="SDZ4-Redna-09-2005-09-27.sp242">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi še kdo prvo v imenu poslanske skupine? Prosim, govori samo eden,
               tisti, ki mu dam besedo. Želi še kdo obrazložiti glas v imenu poslanske skupine? Sok.
               Beseda je vaša.</p>
            </sp>
            <sp xml:id="SDZ4-Redna-09-2005-09-27.sp243">

               <speaker>ALOJZ SOK:</speaker>

               <p>Hvala lepa. Torej v imenu poslanske skupine Nove Slovenije bi rad kolegu ...</p>
            </sp>
            <sp xml:id="SDZ4-Redna-09-2005-09-27.sp244">

               <speaker>PODPREDSEDNIK DR. MARKO PAVLIHA:</speaker>

               <p>Prosim za posluh</p>
            </sp>
            <sp xml:id="SDZ4-Redna-09-2005-09-27.sp245">

               <speaker>ALOJZ SOK:</speaker>

               <p>Bi rad kolegu Kumru sporočil, da tega predloga ne bomo podprli kakor tudi ne
               predloga, ki ga je podal kolega Cvikl. Torej mi smatramo, da gre pri tem vprašanju za
               izredno politizacijo tega problema. Mnenja strokovnjakov so različna. Eno od mnenj
               lahko čitamo v današnjih Financah, ki - bi rekel - dokaj objektivno prikazuje nastalo
               situacijo in pa tudi izvedeno prodajo. Bomo pa seveda vsekakor podprli predlog, ki je
               že bil podan na komisiji za nadzor proračuna in javnih financ. Ta pa je, da se
               ustanovi komisijo, ki bo pogledala ta problem širše. Se pravi, tudi prejšnje tovrstne
               ali pa drugačne transakcije, ki so bile na tem področju storjene, kakor tudi
               eventuelno zakonodajo, v kolikor je le-ta pomanjkljiva. Vemo namreč, da je bila ta
               zakonodaja v bistvu sprejeta v prejšnjih mandatih in da je pač sedaj na takšen način,
               kakršna je, bila izpeljana in pa uveljavljena. Hvala lepa. Torej v imenu poslanske
               povem, da ne bomo teh dveh predlogov podprli. Hvala.</p>
            </sp>
            <sp xml:id="SDZ4-Redna-09-2005-09-27.sp246">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo v imenu poslanske skupine? Ali seveda, a gospod Cvikl, lepo
               prosim, beseda je vaša.</p>
            </sp>
            <sp xml:id="SDZ4-Redna-09-2005-09-27.sp247">

               <speaker>MAG. MILAN M. CVIKL:</speaker>

               <p>Hvala lepa. Podprli bomo seveda ta predlog, da opravimo razpravo o odgovoru
               predsednika vlade kot potem tudi kasneje to, kar je bil predlog poslanskega kolege
               doktorja Lahovnika. Kolega Lahovnik je povedal, da so pri tem poslu trije problemi.
               Problem neznanja tistih, ki posel sklepajo. Včeraj smo videli, da je ta problem
               neznanja tudi pri predsedniku vlade. .../Vmesno govorjenje./...</p>
            </sp>
            <sp xml:id="SDZ4-Redna-09-2005-09-27.sp248">

               <speaker>PODPREDSEDNIK DR. MARKO PAVLIHA:</speaker>

               <p>Prosim, prosim za mir v dvorani.</p>
            </sp>
            <sp xml:id="SDZ4-Redna-09-2005-09-27.sp249">

               <speaker>MAG. MILAN M. CVIKL:</speaker>

               <p> Drugič, da gre za aroganco vlade, ki se je odločila, da bo na netransparenten način
               podarila delničarjem Istrabenza in Pivovarne Laško približno 30 milijard in seveda
               gre za sum politične korupcije. Mene čudi, da nismo uspeli na komisiji za nadzor
               proračuna in drugih javnih financ na skoraj dveh sejah, več ur sej, sprejeti čisto
               običajnega sklepa ravno zato, ker so poslanci vladajoče koalicije bili proti temu, da
               bi vlada pripravila informacijo o tem. To me čudi. Čudi me seveda še posebej, da
               potem sami predlagajo, da bi kar po čez obravnavali vse prodaje. Mi s tem nimamo
               problema. Imamo pa probleme dati vse v en koš, na primer Geoplin in prodajo
               Mercatorja. Prodaja Mercatorja je posel, ki bi se moral izvesti v skladu s statutom
               slovenske odškodninske družbe na podlagi javnofinančne zakonodaje. Morala bi biti
               dana javna ponudba in preko javne ponudbe bi se ugotovilo, kaj je prava cena. Tudi
               to, kar v današnjih Financah piše komentator gospod Antonovič, če boste natančno
               prebrali, gospod Sok, ni ravno tisto, kar vi mislite, da je to pozitiven prispevek,
               ampak samo opozarja na problem, ki se bo pojavil v gibanju cene delnice te
               družbe.</p>
               <p>Vsebinski problem pri Mercatorju je ta, da zaradi neznanja, arogance in politične
               korupcije ta vlada ne verjame v strategijo največje slovenske družbe. Zato je dobro o
               tem tukaj razpravljati. Dobro je razpravljati o tem, ali boste na ta način, da ste se
               odpovedali do 30 milijard prevzemne premije, res upravljali s slovenskim premoženjem.
               In kdo bo, če ne državni zbor in če ne slovenski davkoplačevalci, na koncu moral
               pokriti izpad premoženja v KAD-u in SOD-u? In zato poslanke in poslanci vladajoče
               koalicije, če se upate, potem podprite ta predlog in bomo o tem razpravljali. Če si
               pa ne upate, boste pa danes zavrnili tako predlog gospoda Kumra kot mojega
               poslanskega kolega. Hvala lepa.</p>
            </sp>
            <sp xml:id="SDZ4-Redna-09-2005-09-27.sp250">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu Slovenske nacionalne stranke ima besedo gospod Zagorac.</p>
            </sp>
            <sp xml:id="SDZ4-Redna-09-2005-09-27.sp251">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! V Slovenski nacionalni stranki stojimo na
               stališču, da je vsaka razprava dobrodošla že zaradi tega, da se razčistijo nekatere
               stvari in da javnost ugotovi, kdo ima prav, bodisi tako imenovana prejšnja vlada ali
               pa sedanja vlada. Nenazadnje bi ta razprava lahko prinesla oziroma razkrila tudi
               ozadje pri prodaji. Ne vem, Leka - recimo. Tudi o tem bi se dalo razpravljati.</p>
               <p>Kar se tiče ustanavljanja komisij, komisije so se kot po praksi ustanavljale zato, da
               se je nekaj prikrilo, ko nekaj ni bilo v redu narejeno. In za razliko enega izmed
               mojih predhodnikov sam in v poslanski skupini nacionalne stranke nismo prepričani, da
               gre za politizacijo. Želimo transparentnost. Transparentnost je tista, za katero ste
               se zavezali v koalicijski pogodbi. Zato bomo tako ta predlog kot tudi naslednji
               predlog o splošni razpravi podprli. Hvala.</p>
            </sp>
            <sp xml:id="SDZ4-Redna-09-2005-09-27.sp252">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima v imenu Slovenske demokratske stranke gospod Petan.</p>
            </sp>
            <sp xml:id="SDZ4-Redna-09-2005-09-27.sp253">

               <speaker>RUDOLF PETAN:</speaker>

               <p>Hvala za besedo, gospod podpredsednik. Torej, v SDS ne bomo podprli tega predloga, pa
               bom utemeljil zakaj. Zato, ker je takšen način tipičen primer dvoličnosti. Ko smo v
               teoriji, znamo čisto vse in vse vemo, ko pa prehajamo v konkretizacijo, pa imamo
               tisoč in sedemintrideset izgovorov, zakaj tega ne bi storili.</p>
               <p>Opozicija, spoštovane kolegice in kolegi, ste še pred dobrim mesecem zahtevali
               brezpogojen umik države iz gospodarstva. In to na velikih vratih in zelo hitro,
               takoj, vse je prepozno. Ko pa je država to storila, je pa vse narobe. Ko se je
               priviligiranim, ki naj bi sami določali nadzornike, to niso več mogli in so slučajno
               tudi mali delničarji z nekaj milijardami in ko odstopijo takrat, ko sami želijo, ne
               pa takrat, kot to lastniki sklenejo je vse narobe.</p>
               <p>Vse je narobe ko sta SOD in KAD prodala 23% delnic in sta jih kupila Istrabenz in
               Laško kot dobavitelja. Kako je to mogoče? Zanima pa me, kaj bi rekli, spoštovani
               kolegi, in kaj bi bilo, če bi - recimo - te delnice kupila - ne vem - neka tuja
               trgovska veriga in bi s polic Mercatorja izginila slovenska hrana, pa bi prišla - ne
               vem - francoska, nemška, si izmišljujem? O katerih milijardah bi pa potem govorili?
               Zanima me, kaj bi potem govorili. Zanima me, kaj bi potem govorili. Kaj je delala
               slovenska vlada, kako si je to upala? To je ja nacionalni interes. Gospodje, ne
               dvoličnosti. Skupščina KAD-a in SOD-a sta prav gotovo legitimni. To, da če ji ni
               odobril mali delničar in se z njimi ni strinjal, še ne pomeni, da je nelegitimna. Če
               sestave ta mali delničar z milijardami ni odobril, še ne pomeni, da je to neznanje s
               strani vlade.</p>
               <p>Zato seveda v naši poslanski skupini tega predloga ne bomo podprli. Bomo pa podprli
               vsako razpravo na ustreznem odboru in navsezadnje, če je potrebno, bomo podprli
               soglasno tudi predlog za kakšno - ne vem - preiskovalno komisijo, če bo do tega
               prišlo. Ampak obravnavali bi pa tam vse, ker je treba celovito obravnavati. Gre za
               državo Slovenijo. Ne gre samo za neke segmente s tega področja dela. V tem primeru to
               ne bomo. Smo pa pripravljeni na kakršnokoli razpravo na ustreznih odborih. Hvala
               lepa.</p>
            </sp>
            <sp xml:id="SDZ4-Redna-09-2005-09-27.sp254">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu Slovenske ljudske stranke gospod Janc.</p>
            </sp>
            <sp xml:id="SDZ4-Redna-09-2005-09-27.sp255">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Kolegi, kolegice! Tudi naša stranke tega ne bo
               podprla iz preprostega razloga. Ta stvar je že tako razvpita in polni medijski
               prostor že kar nekaj tednov zelo intenzivno. In komisija, ki ji predseduje gospod
               Cvikl - mislim - je dala že kar precej razprave na to temo, takšne in drugačne.
               Verjetno ste se tudi kolegice in kolegi seznanili.</p>
               <p>Predlog je bil s strani naše stranke tudi ta, da naj inštitucije, ki jih Slovenija
               ima, tako uradi, agencije, borza in druge, vendarle v miru opravijo svoje delo tega
               posla, ki je bil takšen kakršen je bil.</p>
               <p>Verjamem pa - kot je kolega pred menoj rekel - kakršenkoli posel bi z Mercatorjem
               naredili, bi bil napačen. Tujcu prodati bi bilo napačno, Slovencem napačno. To je
               definitivno. Nobeden ne bi bil v dobro gospodom, odgovornim v tej firmi, da bi bil v
               prid, gotovo tudi ne opoziciji.</p>
               <p>Pa vendarle, jaz sem prepričan, če ti odgovori ustreznih inštitucij ne bodo primerni
               in ne bodo slabi in tako naprej, bo verjetno tudi komisija za nadzor proračuna
               zavzela določena stališča in to posredovala državnemu zboru, ki se bo na osnovi teh
               stališč, na osnovi podanih poročil ustreznih institucij odločil o tem, ali je
               razprava tako pomembna, da se o tem odloča v državnem zboru in tu razpravlja, ali je
               vlada kršila zakonodajo in predpise, ali sta KAD in SOD kršila svojo ZGD ali kaj
               drugega. Za to dajmo času čas. Mislim, da se nikamor tako ne mudi, konec koncev,
               referendum je že mimo in ni treba tukaj napenjati mišice. Zato predlagam, da s to
               zgodbo počakamo. Naj se uskladijo vsi ustrezni organi in podajo svoja poročila. In če
               bo to tako razvpita zgodba, toliko nepravilnosti, kot jih nekateri očitate, potem bom
               tudi sam pripravljen tu razpravljati o tej zgodbi s predstavniki vlade, KAD, SOD in
               še kom, da razčistimo zadeve. To, pa verjetno še kakšno nazaj, ker jih je bilo kar
               nekaj v preteklosti (prodaja KAD in SOD), pa se ni nikoli nihče oglasil, ko smo
               prodajali to ali ono, tudi eminentno slovensko firmo. Hvala lepa.</p>
            </sp>
            <sp xml:id="SDZ4-Redna-09-2005-09-27.sp256">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi želel še kdo v imenu poslanske skupine obrazložiti glas? (Ne.) Kaj pa
               v svojem imenu? Gospod Kumer, beseda je vaša.</p>
            </sp>
            <sp xml:id="SDZ4-Redna-09-2005-09-27.sp257">

               <speaker>DUŠAN KUMER:</speaker>

               <p>Hvala za besedo. Še vedno podpiramo strategijo in politiko vlade, da se država čim
               prej umakne iz gospodarstva, vendar ne zavajati javnosti in nas samih ali pa sami
               sebe. Mi govorimo o načinu tega umika. Vi ste pol leta učili slovensko javnost in nas
               v tem parlamentu, kaj v koalicijski pogodbi piše, od ministrov, predsednika vlade in
               naprej. In zdaj vas mi samo opozarjamo, da sama vlada krši koalicijsko pogodbo. In še
               enkrat opozarjam, ne gre za spremembo politike, ki si jo je vlada zadala. Jaz upam,
               da ne boste spreminjali 87. in 88. člena pogodbe Evropske unije. Upam, da tako daleč
               ta vlada in ta parlament še ni.</p>
               <p>In na koncu še okrog skupščine KAD. Bom na kratko povedal 13. člen: pet, pet, pet,
               upokojenci, invalidi, pet delodajalci in zavarovanci in pet vlada. Vi si pa danes
               poglejte, od 15 članov je 13 članov in članic kandidatov na volitvah ali sedanjih
               leta 2000 ali pa na prejšnjih lokalnih, in to iz koalicijskih strank. Zato še enkrat
               poudarjam. Gre zares za nelegitimno in nelegalno sestavo skupščine KAD.</p>
            </sp>
            <sp xml:id="SDZ4-Redna-09-2005-09-27.sp258">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospa Pečanova, beseda je vaša.</p>
            </sp>
            <sp xml:id="SDZ4-Redna-09-2005-09-27.sp259">

               <speaker>BREDA PEČAN:</speaker>

               <p>Menim, da bi bilo pametno tudi na komisiji za nadzor proračuna in drugih javnih
               financ... /Nemir v dvorani./</p>
            </sp>
            <sp xml:id="SDZ4-Redna-09-2005-09-27.sp260">

               <speaker>PODPREDSEDNIK DR. MARKO PAVLIHA:</speaker>

               <p>Prosim za posluh!</p>
            </sp>
            <sp xml:id="SDZ4-Redna-09-2005-09-27.sp261">

               <speaker>BREDA PEČAN:</speaker>

               <p>Pa bi prosila kolege, da so vsaj vljudni, če nič drugega. Ne vem, izgleda, da vas
               niso naučili doma, kako se je treba obnašati.</p>
               <p>Večkrat sem že povedala, da je razprava na komisiji za nadzor proračuna in drugih
               javnih financ o tem vprašanju zelo koristna, še bolj pa razprava v državnem zboru.
               Zato, da boste pripadniki vladne koalicije lahko dokazali, da so bili vaši boji v
               preteklih štirih letih oziroma v štirih letih pred volitvami 2004 pošteno mišljeni in
               da so dejansko pripeljali do tistega, kar ste ves čas obljubljali celotnemu volilnemu
               telesu, na kar ste jih tudi pripeljali. Gospod Pojbič, prosim lepo, če se naučite
               obnašanja, k čemur ste tudi volivce pripeljali, da so volili za vas. Zdaj pa jim
               vendarle dokažite, da so vaše roke čiste, da so vaši nameni iskreni in da je bila
               prodaja deležev v Mercatorju narejena na pošten in jasen in čist način. Jaz v to
               dvomim in nisem prepričana v to, da gre samo za politično korupcijo, ampak da gre za
               pravo finančno korupcijo. Zato lepo vas prosim, dokažite, da to ni res. In dokažite
               na ta način, da imamo tukaj to razpravo. Če to zavrnete, pomeni, da enostavno nimate
               dokazov za nasprotno trditev. Hvala.</p>
            </sp>
            <sp xml:id="SDZ4-Redna-09-2005-09-27.sp262">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz bi prosil vse kolegice poslanke in poslance, da se malce osvobodijo
               čustvenega naboja, vse lepo prosim, da pač razpravljamo samo o stvari kot odrasli
               ljudje in poslani poslanci. Lepo prosim. In držimo se obrazložitve. Ali bi še kdo?
               Replike ni. Ali bi še kdo želel obrazložiti glas v svojem imenu?</p>
            </sp>
            <sp xml:id="SDZ4-Redna-09-2005-09-27.sp263">

               <speaker>RUDOLF MOGE:</speaker>

               <p>Hvala lepa za besedo. Mislim, da se v parlamentu govori in če v državi nastopajo
               situacije, iz katerih se ne da jasno razbrati, katera stran ima prav, potem smo, če
               kdo, mi poslanci, odgovorni našim volivcem, da jim natočimo čistega vina. Obstaja
               velik utemeljen sum, da je v tem primeru šlo, ne samo za korupcijo, ampak tudi za
               neko vrsto državnega kriminala. To se je že večkrat dogajalo v preteklosti in so se
               vse zadeve lepo pospravile pod preprogo in ta igra se danes nadaljuje.</p>
               <p>Jaz nočem biti figa mož in bom seveda glasoval za ta predlog, ker se mi zdi koristen
               za državo in za vse stranke, ki sedimo tukaj notri, da si ob koncu te razprave, v
               kolikor bo ta sklep izglasovan, res nalijemo čistega vina, ne pa da se eden drugega
               obkladamo z raznimi obtožbami, z neprimernimi vzdevki, namesto da bi delali v dobro
               in v korist te države in naših volivcev, ki so nas izvolili.</p>
            </sp>
            <sp xml:id="SDZ4-Redna-09-2005-09-27.sp264">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod Moge. Vseeno bi prosil poslanke in poslance, da počakajo, da jih
               pozovem z imenom zaradi magnetograma. Gospod Terčon, beseda je vaša.</p>
            </sp>
            <sp xml:id="SDZ4-Redna-09-2005-09-27.sp265">

               <speaker>DAVORIN TERČON:</speaker>

               <p>Hvala, gospod podpredsednik. Torej, jaz bom glasoval za ta predlog. Jaz mislim, da je
               ta vladajoča koalicija, kot se velikokrat poudarja, po 12-ih letih vladavine LDS-a s
               koalicijskimi partnerji prišla na oblast predvsem z opozorili na korupcijo.</p>
               <p>Zadnji dve leti smo non-stop poslušali, tudi jaz, ko sem bil v tem parlamentu, o
               primeru SIB banke, ki bi se mogoče, če ne bi bilo tako aferaško spremljana, tudi
               drugače končala. Kolikor se spomnim, je šlo tam za tri milijarde. Jaz bi rekel tako,
               vsaka vam čast. Vi ste v dobrih šestih mesecih uspeli postaviti pod vprašanje 30
               milijard. Mi smo v 12 mesecih tri. In sedaj, če merimo s temi vati, ki so zelo
               preprosti, mislim, da nam duša mora narekovati, da odprete to razpravo.</p>
               <p>Nobeno relativiziranje z raznimi leki vam ne bo pomagalo. Jaz sem tudi pripravljen,
               da se osvetli celotna prodaja, vendar mislim, da je v vseh primerih šlo za neke
               prevzemne premije in za neka težka pogajanja, ne pa za neke zakulisne igre, ko niti
               direktor ni bil obveščen o ničemer, in da se to razjasni. Postavite si samo to
               vprašanje. Po dvanajstih letih je bilo vprašanje 3 milijard, sedaj po šestih mesecih
               30. Sklep je zelo jasen. Če imate kaj vesti, glasujte za.</p>
            </sp>
            <sp xml:id="SDZ4-Redna-09-2005-09-27.sp266">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še gospod Cvikl.</p>
            </sp>
            <sp xml:id="SDZ4-Redna-09-2005-09-27.sp267">

               <speaker>MAG. MILAN M. CVIKL:</speaker>

               <p>Še v svojem imenu. Poslanci SDS, Nove Slovenije in pa SLS, obžalujem, da si ne upate
               podpreti sklepa. Tako gospod Pogačnik, pa gospod Podpečan niste upala priti na sejo
               komisije. Prišla sta v državni zbor, imela tiskovno konferenco iz zbežala. Gospod
               Toplak pa si ni upal odgovarjati na vprašanja.</p>
               <p>Res je, gre za umik države iz gospodarstva, vendar ne gre za brezpogojen umik. Gre za
               umik, kjer se maksimira to, kar zakonodaja predpisuje. Zakonodaja pa predpisuje, da
               se pri umiku iz gospodarstva maksimira vrednost za davkoplačevalce. Zakaj? Ker
               drugače se maksimira vrednost za nekoga drugega. To je navadno vzvod korupcije,
               finančne, politične. In v tem primeru je bil izplen za davkoplačevalce nič tolarjev,
               za druge pa do 30 milijard tolarjev.</p>
               <p>In drugo kar je pomembno pri tem umiku iz gospodarstva, je, da se podpira strategija
               slovenskih podjetij. In če državna sekretarka, predsednica nadzornega sveta KAD-a, ki
               upravlja z največjim delom slovenskih podjetij, pravi, da ne verjame v Mercator, zato
               ker bosta prišla Hofer in Lidl, potem se sprašujem, kakšne vrste korupcija je zadaj.
               Zato poslanke in poslanci, podprimo ta predlog. Imejmo o tem razpravo in potem, ko
               bomo opravili z Mercatorjem, opravimo še razpravo o Leku in čemerkoli. Samo gospod
               Bajuk, ki je vodil komisijo, ki jo jaz sedaj vodim, v prejšnjem mandatu, ni sklical
               niti ene seje komisije na temo "prodaja državnega premoženja". Jaz to obžalujem. To
               je naloga komisije za nadzor proračuna in drugih javnih financ in zato imamo to
               komisijo in o tem vodimo razpravo v državnem zboru. Hvala.</p>
            </sp>
            <sp xml:id="SDZ4-Redna-09-2005-09-27.sp268">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mislim, da lahko glasujemo. Hvala lepa. Navzočih je 76 poslank in
               poslancev. Za je glasovalo 30, proti 45.</p>
               <p>(Za je glasovalo 30.) (Proti 45.)</p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Zmaga Jelinčiča Plemenitega bo zbor odločal o
               naslednjem predlogu sklepa. Državni zbor bo na naslednji redni seji opravil razpravo
               o odgovoru predsednika vlade Republike Slovenije gospoda Janeza Janše na poslansko
               vprašanje Zmaga Jelinčiča Plemenitega o reševanju odprtih vprašanj meje s Hrvaško.
               Ali želi kdo obrazložiti glas v imenu poslanske skupine? Gospod Jelinčič Plemeniti.
            </p>
            </sp>
            <sp xml:id="SDZ4-Redna-09-2005-09-27.sp269">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Mislim, da je tema izredno pomembna, še posebej v
               tem trenutku, ko se je prvič začelo spreminjati stališče slovenske vlade in ko se je
               spremenil odnos slovenske vlade do tega vprašanja. Nesporno dejstvo je, da marsikaj
               bi se dalo rešiti v času dvanajstih let prejšnje vladavine, pa ni bilo želje oziroma
               so bile vezi z bivšimi brati v orožju oziroma v partijskih knjižicah premočne, da bi
               se karkoli storilo. Dejstvo je, da nismo dobili nobenega pozitivnega odziva, ne od
               predsednika takratne vlade ne od predsednika države, še manj od ustreznih ustanov v
               državnem zboru, razen enega samega sklepa oziroma dveh sklepov.</p>
               <p>To je bil sklep državnega zbora o resoluciji o nedeljivosti Piranskega zaliva iz leta
               1993 oziroma 1994, ki je nedvoumno določil in zavezal slovensko vlado, da je Piranski
               zaliv nedeljiv in da je slovenski. Slovenska vlada na čelu z gospodom Drnovškom se je
               hudičevo malo brigala za to, kaj je rekel državni zbor, ampak se je šel gospod
               privatne igrice in privatne dogovore, malo s tem, malo z onim, seveda ob pomoči
               političnih strank takratne vladajoče koalicije.</p>
               <p>Druga zadeve je bil sprejem sklepa na odboru za mednarodne odnose, da se mora država
               pripraviti na morebitno arbitražo. Leta 1994 je bil sprejet sklep na odboru za
               mednarodne odnose. In vendar se tudi na tem področju ni nič zgodilo. Kajti želja
               takratne vladajoče strukture je bila, da se s Hrvati ne zaostruje in da se jih v
               bistvu pusti pri miru. Še prej oziroma še bolj, da se jim dovoljuje agresivno
               poseganje po slovenskem ozemlju in njegovo zasedanje.</p>
               <p>Dejstvo je, da so Hrvatje s tem svojim načinom vedno v zgodovini dobivali ozemlja,
               točke in ne vem, kaj še vse. Dejstvo je, da ta njihova goljufiva zgodovinska in pa
               lažniva zgodovinska takoimenovana "povjesna istina" sega že od leta 1102 od Pacte
               convente, ki so jo pravzaprav ponaredili v 15. stoletju. Gre za ponaredek, na osnovi
               katerega pravzaprav oni temeljijo svojo zgodovino. Od takrat naprej sami ponaredki,
               same goljufije. Mislim, da je skrajni čas, da se tukaj v državnem zboru enkrat odpre
               razprava o teh zadevah, da se povedo zgodovinska dejstva in da se jih uporabi v
               tistem trenutku, ko bo to potrebno. Hvala lepa.</p>
            </sp>
            <sp xml:id="SDZ4-Redna-09-2005-09-27.sp270">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo v imenu poslanske skupine? Gospod Cvikl.</p>
            </sp>
            <sp xml:id="SDZ4-Redna-09-2005-09-27.sp271">

               <speaker>MAG. MILAN M. CVIKL:</speaker>

               <p>Mi bomo podprli razpravo o odgovoru predsednika vlade zato, ker menimo, da se velja o
               tem pogovoriti. Ne bom komentiral tega, kar je bilo povedano s strani kolege poslanca
               Jelinčiča. Menim, da je bilo veliko netočnosti, da ne bom rekel neresnic. Pomembno je
               o tem razpravljati. Ali naj se o tem razpravlja na odprti ali zaprti seji, naj
               odločijo tisti, ki bodo dajali svoje odgovore. Je pa nedvomno jasno, da bomo o
               vprašanjih, ki se odpirajo v povezavi z odnosi s Hrvaško, morali imeti veliko
               diskusij, ker v zadnjih devetih mesecih ta vlada Republike Slovenije pomembno
               spreminja nekatera predhodna stališča. In videli bomo, ali na bolje ali na slabše.
               Sam osebno se bojim, da bomo imeli problemov več. Predlagali pa bomo in podprli bomo
               predlog, da opravimo razpravo. Hvala.</p>
            </sp>
            <sp xml:id="SDZ4-Redna-09-2005-09-27.sp272">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Morda še kdo v svojem imenu? Dr. Gantar.</p>
            </sp>
            <sp xml:id="SDZ4-Redna-09-2005-09-27.sp273">

               <speaker>DR. PAVEL GANTAR:</speaker>

               <p>Hvala, gospod podpredsednik. Spoštovane kolegice in kolegi! Spoštovani kolega
               Jelinčič! Seveda bom podprl predlog poslanca Jelinčiča, da opravimo razpravo o tem
               vprašanju. Čeprav je v vsebinskem smislu to vprašanje zastavil na zelo oprezen način,
               da se ja ne bi zameril sedanji vladi, da bi ja poskušal najti razloge za takšno
               stanje v vremenskih pojavih, pretokih rek, valovanju, morju in mogoče Drnovšku ali
               komu drugemu. Skratka, da bi zvrnil pravo pozornost na drugo stran. Ampak mi smo na
               to razpravo pripravljeni. Mi bomo o tej razpravi, če bo izglasovana, postavili
               nekatera druga vprašanja in teze in skupaj bomo - tukaj potrebujemo konsenz - prišli
               do pravega odgovora tudi na nerešene dileme našega kolege Zmaga Jelinčiča. Hvala
               lepa.</p>
            </sp>
            <sp xml:id="SDZ4-Redna-09-2005-09-27.sp274">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V svojem lastnem imenu? Gospod Jelinčič! Gospod Bevk je bil prej, potem
               gospod Jelinčič, govorimo v svojem lastnem imenu. Gospod Bevk, beseda je vaša.</p>
            </sp>
            <sp xml:id="SDZ4-Redna-09-2005-09-27.sp275">

               <speaker>SAMO BEVK:</speaker>

               <p>Hvala lepa, gospod podpredsednik za besedo. Tudi sam bom podprl ta predlog, da se v
               državnem zboru na to temo opravi temeljita razprava, čeprav bomo že v torek na seji
               razpravljali tudi o predlogu zakona o razglasitvi zaščitne ekološke cone in
               epikontinentalnem pasu Republike Slovenije.</p>
               <p>Vendar moram ugotoviti, da ta razprava, ki jo bomo v okviru te seje državnega zbora
               in v okviru te točke imeli v torek, obsega samo eno uro časa. Namreč, komaj vse
               poslanske skupine se bomo lahko v petih minutah opredelili do tako pomembne
               problematike, kot je zaščitno ekološka cona in epikontinentalni pas. Kar mislim, da
               je absolutno premalo časa in tudi zaradi tega, da se razčistijo vse dileme okoli tega
               pomembnega vprašanja, ki je vsekakor nacionalno pomemben projekt, okrog katerega se
               moramo čim bolj poenotiti, koalicija in opozicija. Mislim, da je prav, da opravimo to
               razpravo tudi na prihodnji seji državnega zbora. Zato bom ta predlog, kljub temu, da
               ga je predlagala Slovenska nacionalna stranka, podprl.</p>
            </sp>
            <sp xml:id="SDZ4-Redna-09-2005-09-27.sp276">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Jelinčič, obrazložitev v vašem imenu.</p>
            </sp>
            <sp xml:id="SDZ4-Redna-09-2005-09-27.sp277">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod podpredsednik. Zahvaljujem se vsem kolegom, ki bodo podprli,
               navkljub temu, da jim je malo težko pri srcu in težko požirajo slino. Dejstvo je, da
               bo res marsikatera resnica prišla na dan. In to je tudi prav. Ravno to je namen te
               razprave, da se bo zadeva razčistila, da se bo vedelo, kdo je imel kakšno stališče,
               kdo je bil tudi kdaj proti Sloveniji, kdo je zastopal protislovenska mnenja in kdo
               jih morda zastopa še danes.</p>
               <p>To je zelo pomembna zadeva. To je pravzaprav prva takšna zelo konkretna in direktna
               razprava o tej tematiki, zato je še toliko bolj pomembna. Mislim pa, da bodo nekateri
               po tej razpravi ugotovili, da nisem bil jaz tisti, ki sem imel napačne podatke, ampak
               da so bili oni tisti, ki so jim njihovi gospodarji govorili napačne podatke, ki so se
               jih morali učiti na pamet.</p>
               <p>To je sicer težko, če ima nekdo zabetonirano v glavi eno resnico. Težko jo je
               podreti, podreš jo pa z argumenti. Argumentov pa bomo slišali veliko, ogromno,
               seveda, če jih bodo vsi želeli in hoteli slišati. Težko je slišati kaj slabega, težko
               je slišati kaj takšnega, ko se pokaže, da nekdo, ki smo ga - ne vem - kam kovali, se
               pravzaprav pokaže, da tja ne sodi. In da nekateri ljudje, ki so bili na najvišjih
               položajih, pravzaprav niso delali za lastno domovino, ampak so delali za neke bivše,
               zgodovinske trenutke, ki ne vem, zakaj so bili, ko so bili dolžni nekaterim gospodom
               iz prejšnjih časov. To je silno pomembna stvar. In še enkrat, dragi kolegi, ne glede
               na vaše obrazložitve se vam iskreno zahvaljujem.</p>
            </sp>
            <sp xml:id="SDZ4-Redna-09-2005-09-27.sp278">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Moge.</p>
            </sp>
            <sp xml:id="SDZ4-Redna-09-2005-09-27.sp279">

               <speaker>RUDOLF MOGE:</speaker>

               <p>Hvala lepa. Sam bom z veseljem podprl predlog kolege Jelinčiča, tudi zaradi tega, ker
               imamo usposobljenega človeka za zunanjo politiko, ki nam bo znal adekvatno
               odgovarjati. Bil je zunanji minister v Peterletovi vladi, bil je zunanji minister v
               Drnovškovi vladi, bil je zunanji minister v Ropovi vladi, zdaj pa je zunanji minister
               v Janševi vladi. Bil je član SDZ, demokratov, bil je podpredsednik Liberalne
               demokracije Slovenije in zdaj je eden izmed zelo visokih članov vaše stranke. Zaradi
               tega, imeti tako izkušenega človeka, se da na nek način to razpravo zelo kvalitetno
               voditi.</p>
               <p>Po drugi strani, spoštovane kolegice in kolegi, pa bi se morali enkrat tudi tu v
               državnem zboru pozabavati in spregovoriti malo o naši zunanji politiki do Hrvaške.
               Zakaj? Dolg Ljubljanske banke je tabu tema in se leta in leta o njej govori. Ampak
               pustimo to ob strani, če nam prinese slabe točke.</p>
               <p>Spoštovane kolegice in kolegi, mi smo Hrvatom pomagali z vlakovnimi kompozicijami, s
               številnimi tovornjaki smo jim v najhujših časih pripeljali orožje, jih oborožili in
               ni vrag, da bi se s takimi ljudmi, ki smo jim tako pomagali, ne mogli pogovoriti in
               enkrat rešiti te naše probleme, tudi zaradi tega, ker javnost ve, da so Hrvatje
               plačali za vse to orožje, kar se gotovine tiče, samo 10.000 nemških mark. Mislim, da
               so... .../Smeh v dvorani/...</p>
               <p>Spoštovani gospod predsednik, jaz bi prosil kolege, poslance, da tudi nam drugim
               omogočajo, da tu opravljamo svoje delo, ne pa, da nam na vsakem nastopu vpadejo v
               besedo, kričijo neutemeljene reči. Jaz mislim, da glede na predsednika stranke, ki se
               drugače obnaša, bi tudi poslanci morali imeti neki "šimf", pravimo temu obnašanju v
               tem državnem zboru. Hvala lepa.</p>
            </sp>
            <sp xml:id="SDZ4-Redna-09-2005-09-27.sp280">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Seveda opozorilo za lepše vedenje velja za vse, levo in desno. Gospod
               Gulič, beseda je vaša. Prosim, besedo ima gospod Gulič.</p>
            </sp>
            <sp xml:id="SDZ4-Redna-09-2005-09-27.sp281">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Jaz bom pobudo za razpravo
               podprl, ne kljub, ampak zaradi tega, ker je bila predlagana in to zaradi tega, ker
               mislim, da je to še vedno parlament, kjer se razpravlja, govori, mogoče res, da
               včasih gre kakšna zadeva čez rob, ampak vseeno, veliko bolje je tako, kot pa da
               molčimo, da umikamo razprave in da o zadevah ne spregovorimo. Hvala lepa.</p>
            </sp>
            <sp xml:id="SDZ4-Redna-09-2005-09-27.sp282">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Gaber.</p>
            </sp>
            <sp xml:id="SDZ4-Redna-09-2005-09-27.sp283">

               <speaker>DR. SLAVKO GABER:</speaker>

               <p>Najlepša hvala, gospod podpredsednik, za besedo. Sam bom podprl predlog kolege
               Jelinčiča. Razlog za to pa je zelo preprost. Osebno sem prepričan, da bi bil skrajni
               čas, da se ta državni zbor dogovori o tem, da se v tej državi dogovorimo o tem,
               kakšna bo naša politika do Hrvaške in da si ne razlagamo tega vsakih 5 minut in
               vsakdo, ki ima za to čas in priložnost javno, in s tem zmanjšujemo možnosti Slovenije
               za to, da bi dosegla pri tem za Slovenijo čim ugodnejši izplen. Moj predlog bi bil,
               da torej to podpremo in da sejo zapremo in opravimo temeljito razpravo. Tudi zato, da
               bomo videli, ali je res tako zelo enostavno doseči več, kot je uspelo dr. Drnovšku -
               o katerem nekateri govorijo z viška - v pogajanjih, ki jih je sam opravil s Hrvaško.
               Jaz bom zelo, zelo vesel, če bo res komu uspelo doseči več, kot je njemu. Tako, da
               jaz bom podprl to, gospod podpredsednik.</p>
            </sp>
            <sp xml:id="SDZ4-Redna-09-2005-09-27.sp284">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prosim lepo naj se klici dogajajo zunaj te dvorane. Besedo ima gospod
               Kokalj.</p>
            </sp>
            <sp xml:id="SDZ4-Redna-09-2005-09-27.sp285">

               <speaker>ANTON KOKALJ:</speaker>

               <p>Hvala lepa. Tudi sam se strinjam s tem, kar je uvodoma povedal dr. Gaber. Potrebno se
               je enkrat dogovoriti. Gre za zadevo, kjer se moramo uskladiti med seboj in se tudi
               sam strinjam, se moramo pogovoriti. Ne vsakih 5 minut odpirati ta problem. S to
               razliko, da nisem za to, da se to naredi javno, ker bo to notranje-politični obračun.
               Zato bom glasoval proti temu predlogu. Seveda se pa strinjam z argumentom, ki ga je
               dr. Gaber podal, in mislim, da se je pa treba na zaprti seji, tako kot imamo zaprte
               seje za taka vprašanja, uskladiti in enotno nastopati, drugače to ni možno razumeti
               kot iskren predlog, da bi kaj rešili.</p>
            </sp>
            <sp xml:id="SDZ4-Redna-09-2005-09-27.sp286">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Pozsonec.</p>
            </sp>
            <sp xml:id="SDZ4-Redna-09-2005-09-27.sp287">

               <speaker>MARIA POZSONEC:</speaker>

               <p>Hvala lepa. Tudi jaz bom podprla ta predlog, in sicer zaradi Mure. Dokazano je, da
               problem Mure ni mogoče pometati pod preprogo. Upam, da na ta način pridemo do
               pravične rešitve in Mura ostane to, kar je bila nekaj stoletij, torej mejna reka.
               Hvala.</p>
            </sp>
            <sp xml:id="SDZ4-Redna-09-2005-09-27.sp288">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod dr. Slavinec.</p>
            </sp>
            <sp xml:id="SDZ4-Redna-09-2005-09-27.sp289">

               <speaker>DR. MITJA SLAVINEC:</speaker>

               <p>Hvala lepa za besedo. Pridružujem se vsem pred mano, ki ste rekli, da boste predlog
               podprli. Tudi sam se ne strinjam z načinom Hrvaške, ki s svojo politiko zaostrovanja
               in agresivnega napada na naše ozemlje, potem običajno sicer stopi korak, dva nazaj,
               ampak na koncu vsekakor rezultira v tem, da ima boljše pozicije in da ima nenazadnje
               na koncu tudi več ozemlja, kot ga je imela leta 1991, kar je še zmeraj tisto
               izhodišče, na katerem moramo vztrajati. Res je skrajni čas, da tudi v tem državnem
               zboru sklenemo in sprejmemo neke sklepe, ki jih potem naša vlada lahko s pridom
               izkoristi in s toliko večjo legitimnostjo tudi nastopi do sosednje države.</p>
               <p>Prav tako se nikakor ne moremo strinjati s tem, da se hrvaški policisti preko
               slovenskega ozemlja, kar nikoli prej niso počeli, vozijo kontrolirati obmejni del ob
               reki Muri, ki je bil prav tako zmeraj prej del slovenskega ozemlja.</p>
               <p>Še enkrat poudarjam, nikoli prej niso hodili čez Muro z namenom službene kontrole.
               Sedaj to celo počnejo preko mejnega prehoda in se po suverenem slovenskem ozemlju
               vozijo kontrolirati in kot smo lahko videli tudi preverjati ribiče. Torej, ribiška
               zgodba se je iz Piranskega zaliva preselila tudi na Muro. Lahko v nadaljevanju samo
               pričakujemo, kam se bo nadaljevala. Hvala lepa.</p>
            </sp>
            <sp xml:id="SDZ4-Redna-09-2005-09-27.sp290">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Cvikl, tokrat v svojem imenu.</p>
            </sp>
            <sp xml:id="SDZ4-Redna-09-2005-09-27.sp291">

               <speaker>MAG. MILAN M. CVIKL:</speaker>

               <p>Podprl bom že zaradi vsega navedenega še posebej tega, kar je bilo povedano, da velja
               opraviti razpravo. Absolutno pa, gospod Kokalj, je v skladu s 101. členom poslovnika
               državnega zbora mogoče vsako razpravo zapreti za javnost. O tem odloča kolegij, o tem
               odločajo na koncu koncev na predlog predlagatelja lahko tukaj na sami seji. Tako, da
               menim, da ne podpreti sklepa, ker ni mogoče zapreti seje za javnost, pa res ni
               argument. Predlagam, da podprete sklep. Predlagam, da vlada pripravi gradivo. Gospod
               kolega Moge je povedal, da imamo zelo dobrega in zelo izkušenega zunanjega ministra
               in opravimo razpravo. Na tej razpravi bomo verjetno potrebovali predvsem nekaj
               odgovorov, zakaj se je mimo državnega zbora, celo mimo odbora za zadeve Evropske
               unije že v devetih mesecih te vlade pravzaprav spreminjalo dosedanja stališča. In o
               tem velja res diskutirati za zaprtimi vrati, da ne bi notranjepolitično obračunavanje
               v Sloveniji bilo predvsem uporabljeno na drugih straneh meja. Hvala lepa.</p>
            </sp>
            <sp xml:id="SDZ4-Redna-09-2005-09-27.sp292">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Štebe.</p>
            </sp>
            <sp xml:id="SDZ4-Redna-09-2005-09-27.sp293">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Ne bom podprl predloga Slovenske nacionalne stranke
               iz naslednjih razlogov. Menim, da vlada in tudi premier, včeraj je pojasnil stališča
               vlade in tudi povedal, kakšno je stanje sporazumevanja o celotni meji med Slovenijo
               in Hrvaško. Tudi zaprta seja državnega zbora ne bo k temu bistveno prispevala. Mi
               imamo odbore državnega zbora, predvsem pa imamo vlado, ki ji pustimo, da bo ravnala
               odgovorno in tudi prevzemala odgovornost za svoje ukrepe. Vse ostalo, kar je bilo
               zdaj rečeno, so več ali manj politikantske in medijsko odmevne izjave. Če hočemo na
               umirjen način ponovno, ker so ponovno odprta pogajanja o celotni meji, glede na to,
               da Hrvati niso sprejeli korektnega in pravzaprav v tem parlamentu, v prejšnjem
               parlamentu, sprejetega sporazuma Drnovšek-Račan, ima Slovenija kot članica Evropske
               unije in Nata sedaj vse možnosti, da na umirjen način tudi z upoštevanjem razmer na
               Hrvaškem, ker nekateri na vsak način poskušajo spodnesti in nekako uveljavljati
               preizkušeno politiko iz preteklosti, da prepustimo vladi, da pač uredi stvari tako,
               kot je treba, in šele potem, ko bodo rezultati takšni ali drugačni, se odpira
               razprava na odborih in v parlamentu. Vse skupaj je pravzaprav .../Opozorilni znak za
               konec razprave./...</p>
            </sp>
            <sp xml:id="SDZ4-Redna-09-2005-09-27.sp294">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kangler.</p>
            </sp>
            <sp xml:id="SDZ4-Redna-09-2005-09-27.sp295">

               <speaker>FRANC KANGLER:</speaker>

               <p>Hvala za besedo. Spoštovani podpredsednik! V skladu s poslovnikom bi prosil v imenu
               poslanske skupine Slovenske ljudske stranke za 10 minut pavze pred odločanjem.</p>
            </sp>
            <sp xml:id="SDZ4-Redna-09-2005-09-27.sp296">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. To bomo naredili, samo najprej bi zaključili z obrazložitvijo glasov. Ali
               želi še kdo obrazložiti? Gospod Cvikl, vi ste že obrazložili glas. Še kdo? (Ne.)</p>
               <p>Prekinjam sejo za 10 minut in jo nadaljujemo ob 17.50 uri.</p>
               <p>(Seja je bila prekinjena ob 17.39 uri in se je nadaljevala ob 17.51 uri.)</p>
            </sp>
            <sp xml:id="SDZ4-Redna-09-2005-09-27.sp297">

               <speaker>PODPREDSEDNIK DR. MARKO PAVLIHA:</speaker>

               <p>Ura je 17.50, kar pomeni, da je čas za prekinitev seje in premor potekel. Zato vabim
               predstavnika Slovenske ljudske stranke, da po potrebi še obrazloži glas, potem bomo
               pa glasovali. Dobro, ni potrebe. Ker smo se že prej domenili v skladu s prakso, ne
               glede na nejasne člene poslovnika, ne bomo več obrazložili glasov, ampak bomo
               glasovali.</p>
               <p>Glasujemo. /Oglašanje iz ozadja./ Glasujemo, gospod Cvikl. Ugotavljam, da je navzočih
               71 poslank in poslancev. Za predlog sklepa gospoda Jelinčiča Plemenitega je glasovalo
               26, proti 43.</p>
               <p>(Za je glasovalo 26.) (Proti 43.)</p>
               <p>Ugotavljam, da zbor predlaganega sklepa ni sprejel.</p>
               <p>Nadaljujemo 3. točko. V skladu s predlogom poslanca dr. Mateja Lahovnika bo zbor
               odločal o naslednjem predlogu sklepa: Državni zbor bo na naslednji redni seji opravil
               razpravo o odgovoru predsednika vlade Republike Slovenije gospoda Janeza Janše na
               poslansko vprašanje dr. Mateja Lahovnika glede strategije umika države, vključno s
               KAD in SOD, iz gospodarstva v letu 2005.</p>
               <p>Kdo želi obrazložiti glas v imenu poslanske skupine? Gospod Cvikl, beseda je vaša.
            </p>
            </sp>
            <sp xml:id="SDZ4-Redna-09-2005-09-27.sp298">

               <speaker>MAG. MILAN M. CVIKL:</speaker>

               <p>Dodatno bi obrazložil ta predlog, ker gospoda poslanca ni.</p>
               <p>Dovolite mi, da povem, da bi bilo dobro, da podprete ta predlog, ne iz povsem enakih
               razlogov, o katerih je govoril gospod Dušan Kumer prej, ampak predvsem zato, ker je
               včeraj v odgovoru predsednik vlade - in o tem naj bi razpravljali - govoril
               neresnico. Lahko bi rekli, da je celo zavajal, nedvomno je to razvidno iz
               magnetograma. Predsednik vlade je namreč rekel: "V tem trenutku veljajo pravila igre,
               kakršna ste določili vi, in potekajo po enakih postopkih." To ni res! Ker če bi to
               bilo res, da bi postopali po enakih postopkih, potem bi seveda slovenska odškodninska
               družba v skladu s statutom, ker gre za prodajo za več kot 200 milijonov tolarjev,
               morala slediti slovenski zakonodaji, in sicer zakonu o javnih financah, ki zahteva
               zbiranje ponudb. To je prvi razlog, zakaj je treba o tem razpravljati, da odpravimo
               dvome v to, ali predsednik vlade govori resnico ali zavaja.</p>
               <p>Drugič, ker imamo problem s filozofijo brezpogojnega umika, o katerem smo danes
               govorili. Ta umik ni skladen s slovensko zakonodajo, niti ni skladen z osnovnim
               načelom naših prednikov, in to je, da se dela po ZKP, kar ni zakon o kazenskem
               postopku, ampak da se deluje po zdravi kmečki pameti. Želeli bi samo to doseči, da bi
               v tem državnem zboru razpravljali o tem, da se naj SOD in KAD obnašata kot dober
               gospodar. Če pa jih pri tem vlada omejuje, ker očitno so bili neki sestanki 12.
               avgusta, kjer je bilo drugače dogovorjeno - in sicer, bilo je dogovorjeno, da se to
               ne prodaja v skladu z zakonodajo niti ne v skladu z ZKP -, pa je treba o tem
               razpravljati. Zato bi želeli imeti razpravo o tem, kako SOD in KAD delujeta kot dober
               gospodar in zakaj sta v tem primeru nekomu dala 30 milijard.</p>
               <p>In še zadnja misel v tej zvezi. Sedaj, ko je to prodano zasebnim družbam, ni nobene,
               niti formalne možnosti, da bi se preprečila prodajo Mercatorja tujcem. Ravno sedaj bi
               pravzaprav ti lastniki Istrabenza in Pivovarne Laško celo optimizirali premoženje, če
               bi to prodajali tujcem. Zato menimo, da je potrebno o tem razpravljati, ugotoviti,
               kdo je tukaj naredil proceduralne napake, kdo je kršil zakonodajo in kdo ni deloval
               kot dober gospodar. Še zadnjič. Bilo bi dobro, da bi razpravljali o odgovoru
               predsednika vlade, ker je v skladu z novimi, nam seveda neznanimi, pravili gospod
               predsednik ostal brez besede, čas, mu je iztekel, in ni mogel pojasniti vseh
               razlogov. Zato predlagam, da o njegovem odgovoru razpravljamo.</p>
            </sp>
            <sp xml:id="SDZ4-Redna-09-2005-09-27.sp299">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo v imenu poslanske skupine? V svojem imenu? Gospod Gulič. Verjetno
               v svojem imenu, ker je že gospod Cvikl v imenu poslanske skupine.</p>
            </sp>
            <sp xml:id="SDZ4-Redna-09-2005-09-27.sp300">

               <speaker>ALEŠ GULIČ:</speaker>

               <p>Prav gotovo v svojem imenu. Jaz upam, da tudi v imenu koga drugega v tem parlamentu.
               Ponovil bi tisto, to je parlament. In kadarkoli se katerikoli skupini pa vendarle zdi
               potrebno o čem opraviti javno razpravo, mislim, da je to potrebno storiti. Zaenkrat
               še nismo "non parlament", čeprav nekateri hočejo to in prav gotovo nismo tisti, ki
               moramo kar soglašati s komerkoli, pa četudi je to predsednik vlade. Zato mislim, da
               je treba glasovati za to, da se opravi javna razprava, pa naj si gre za takšne ali
               drugačne razloge. Hvala lepa.</p>
            </sp>
            <sp xml:id="SDZ4-Redna-09-2005-09-27.sp301">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Glasujemo. Navzočih je 78 poslank in poslancev, za je glasovalo 31, proti
               47.</p>
               <p>(Za je glasovalo 31.) (Proti 47.)</p>
               <p>Ugotavljam, da zbor predloga sklepa ni sprejel.</p>
               <p>Nadaljujemo s predlogom poslanca Boštjana Zagorca, o katerem sklepu bo zbor odločal v
               naslednjem predlogu sklepa: Državni zbor bo na naslednji redni seji opravil razpravo
               o odgovoru ministra za zunanje zadeve dr. Dimitrija Rupla na poslansko vprašanje
               Boštjana Zagorca o ukrepih za zmanjšanje sodnih zaostankov. ..../Oglašanje iz klopi./
               Se opravičujem, očitno nam jo je zagodel poslanski tiskarski škrat. Ponavljam predlog
               sklepa in opozarjam strokovne službe, da drugič še enkrat preberejo, kar napišejo.
               Predlog sklepa je naslednji: "Državni zbor bo na naslednji redni seji opravil
               razpravo o odgovoru ministra za pravosodje dr. Lovra Šturma na poslansko vprašanje
               Boštjana Zagorca o ukrepih za zmanjšanje sodnih zaostankov." Ali želi kdo obrazložiti
               glas? Najprej v imenu poslanske skupine gospod Barovič.</p>
            </sp>
            <sp xml:id="SDZ4-Redna-09-2005-09-27.sp302">

               <speaker>BOGDAN BAROVIČ:</speaker>

               <p>V petih letih, kar sem v tej sobi, verjetno pa še več let, spoštovani kolegi
               staroste, med njimi tudi naš Zmago, poslušamo problematiko sodstva. Poslušamo o
               problematiki zaostankov, poslušamo o programih Herkules, poslušamo zgodbe o
               prostorskih stiskah in nemogočih pogojih dela sodne veje oblasti. Poslušamo takšne in
               drugačne polresnice, neresnice pa tudi čudne, ampak na žalost realne odločitve, ki
               vsekakor realne ne morejo biti s strani sodne veje oblasti seveda. Mislim, da je 10,
               12 let takšnega stanja, v petih letih bil sem sam član odbora za notranjo politiko,
               ni se spremenilo skorajda nič pri sodnih zaostankih. Program Herkules je navrgel
               nekaj denarja nekaterim v žep. Nič se ni spremenilo. In ne nazadnje če vas,
               spoštovani kolegice in kolegi, v naš predlog ne bomo prepričali z besedami, da je
               potrebno govoriti o stanju v sodstvu ta trenutek in sedaj, naj vas prepričajo besede
               doktorja Lovra Šturma. To se je zgodilo mislim da včeraj, ko je dejal, "dejansko je
               vprašanje sodnih zaostankov tako pomembno in tehtno, da je prav, da se večkrat
               obravnava tudi kot poslansko vprašanje". Torej sam je pritrdil naši zahtevi, našemu
               predlogu, da posvetimo tej problematiki tudi nekaj minut. Časa imamo pa dovolj, kajti
               naše delo v osnovi je pravzaprav govoriti, parlare, parlament. Biti tu in razčistiti
               stvari za vse Slovenke in Slovence, ne zase.</p>
            </sp>
            <sp xml:id="SDZ4-Redna-09-2005-09-27.sp303">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi želel še kdo besedo? Ugotavljam, da ne. Glasujemo.</p>
               <p>Hvala lepa. Navzočih 76 poslank in poslancev. Za 20 in proti 47.</p>
               <p>(Za je glasovalo 20.) (Proti 47.)</p>
               <p>Ugotavljam, da predlog sklepa ni sprejet.</p>
               <p>Prehajamo na <title>prekinjeno </title>
                  <title>2. točko dnevnega reda, to je na zahtevo skupine poslancev, da državni zbor
                  odloči o odločitvi kolegija predsednika državnega zbora, da se predlog zakona o
                  spremembah in dopolnitvah zakona o socialnem varstvu obravnava po rednem postopku.
               </title> Tu ni obrazložitve glasu, zato predlagam zboru, da odloči o naslednjem
               sklepu:</p>
               <p>Predlog zakona o spremembah in dopolnitvah zakona o socialnem varstvu se obravnava po
               rednem postopku. In naj še to povem, da če državni zbor sklepa ne bo sprejel, bomo
               predlog zakona obravnavali po skrajšanem postopku. Glasujemo. Hvala lepa. Ugotavljam,
               da je bilo navzočih 76 poslank in poslancev. Za predlog sklepa je glasovalo 15, proti
               56, kar pomeni, da bo zbor navedeni predlog zakona obravnaval po skrajšanem
               postopku.</p>
               <p>(Za je glasovalo 15.) (Proti 56.)</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>3. točko dnevnega reda - druga obravnava predloga zakona
                  o spremembah in dopolnitvah zakona o upravnih taksah.</title> Prehajamo na odločanje
               o vloženem amandmaju k 2. členu. Ali bi želel kdo obrazložiti svoj glas? Gospod
               Veber. V imenu poslanske skupine?</p>
            </sp>
            <sp xml:id="SDZ4-Redna-09-2005-09-27.sp304">

               <speaker>JANKO VEBER:</speaker>

               <p>Ja, v imenu poslanske skupine.</p>
            </sp>
            <sp xml:id="SDZ4-Redna-09-2005-09-27.sp305">

               <speaker>PODPREDSEDNIK DR. MARKO PAVLIHA:</speaker>

               <p>Dobro, v imenu poslanske skupine Socialnih demokratov.</p>
            </sp>
            <sp xml:id="SDZ4-Redna-09-2005-09-27.sp306">

               <speaker>JANKO VEBER:</speaker>

               <p>V imenu poslanske skupine Socialnih demokratov predlagamo, da k dopolnjenemu predlogu
               zakona o spremembah in dopolnitvah zakona o upravnih taksah dodamo tudi določbe, ki
               se nanašajo na stanovanjsko problematiko oziroma na stanovanjski zakon. Gre za
               izjemno pomembno področje in glede na to, da v tem zakonu že poskušamo reševati
               številne druge teme, je prav in mislim, da tudi potrebno, zaradi zahtevnosti in
               občutljivosti tega področja, da poskušamo čim več mehanizmov vnesti v to, da bo
               stanovanjska problematika v Sloveniji manjša in da bo predvsem možnost načrtovanja
               reševanja te problematike čim bolj transparentna, kar zagotovo omogoča tudi to, da
               vsem tistim, ki želijo oddajati stanovanja, da vse tiste razbremenimo plačevanja
               upravnih taks in jih s tem spodbudimo k temu, da je ta evidenca čim bolj popolna in s
               tem imamo možnost načrtovati čim bolj realno stanovanjsko problematiko.</p>
               <p>Glede ostalih tem, ki se nanašajo pri teh točkah, ki jih dodajamo, so vezane na
               socialne primere. Glede na to, da je v teh primerih v dosedanji praksi bilo odprtih
               veliko vprašanj, menimo da je potrebno, da tudi jasno zapišemo, v katerih primerih,
               ko gre za socialne primere pri stanovanjskem področju, pa vendarle lahko le-te
               oprostimo plačevanja upravnih taks. Torej gre za izjemno občutljivo področje, ki si
               po našem mnenju zasluži tudi vključitev v zakon o spremembah in dopolnitvah zakona o
               upravnih taksah. Hvala.</p>
            </sp>
            <sp xml:id="SDZ4-Redna-09-2005-09-27.sp307">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Barovič. Še vedno smo pri obrazložitvi...</p>
            </sp>
            <sp xml:id="SDZ4-Redna-09-2005-09-27.sp308">

               <speaker>BOGDAN BAROVIČ:</speaker>

               <p>...glasu poslanske skupine o amandmaju.</p>
            </sp>
            <sp xml:id="SDZ4-Redna-09-2005-09-27.sp309">

               <speaker>PODPREDSEDNIK DR. MARKO PAVLIHA:</speaker>

               <p>Tako je.</p>
            </sp>
            <sp xml:id="SDZ4-Redna-09-2005-09-27.sp310">

               <speaker>BOGDAN BAROVIČ:</speaker>

               <p>Hvala lepa. Ponovil bom tisto, kar sem povedal v razpravi v imenu poslanske skupine
               Slovenske nacionalne stranke. Ponovil bom na zelo poljuden način, v jasno razumevanje
               vsem, da je potrebno ta amandma sprejeti. 60 revnih ljudi prosi za neprofitno
               stanovanje. Za neprofitno stanovanje prosijo zato, ker nimajo denarja za normalno
               lepo urejeno stanovanje. 60 ljudi plača 4 tisoč 500 tolarjev takse. 20 od teh 60
               ljudi pa to stanovanje dobi. Država se je na račun 60-ih oziroma te razlike obogatila
               na račun taks. Ko vprašamo, ali se vam zdi to prav, nam vlada, država odgovori, no
               mogoče pa ne, saj nikjer ni izrecno napisano, da je treba te takse plačati, lahko
               naredite tudi drugače, pa jih ni potrebno računati. To je dokaz, da je v zakonodaji
               na tem področju nered, zato dajmo skupaj sprejeti ta amandma, ki dejansko ustvarja,
               prvič, red in drugič ustvarja realno socialno noto, saj vendar res ne moremo od
               ljudi, ki iščejo najcenejša stanovanja, ki včasih celo niso dostojna človeka, plačati
               takso. Za primerjavo vam pa povem, da marsikatero stanovanje, ki res ni vredno
               človeka, ampak je prav tako dobro za tiste, ki ga nimajo, stane pa mogoče 8 tisoč
               tolarjev najemnine. Pomislite o tem, ko se boste odločali.</p>
            </sp>
            <sp xml:id="SDZ4-Redna-09-2005-09-27.sp311">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Mikolič.</p>
            </sp>
            <sp xml:id="SDZ4-Redna-09-2005-09-27.sp312">

               <speaker>MARTIN MIKOLIČ:</speaker>

               <p>Hvala lepa. Obrazložil bom glas, zakaj bom glasoval proti amandmaju.</p>
               <p>Zdi se mi malo neokusno, tisto, kar je bilo že prej v razpravi glede amandmaja
               povedano. Mi smo za to, da revnim podpišemo 4 tisoč tolarjev, vi ste proti temu. In
               to pravzaprav razlagajo tisti, ki bi zadeve v lokalni skupnosti morali dobro poznati.
               Vemo, da je največji problem pravzaprav tisti srednji sloj, tisti je najbolj reven in
               pravzaprav tisti mora plačati. Zelo dobro vemo, da obstajajo vse oblike subvencij
               danes in kako tako bogati kot tisti, ki so, pod narekovajem, "najbolj revni" to
               izkoriščajo. Me preseneča, da nekateri s temi argumenti razlagate, kako bi naj
               podprli ta amandma. Jaz bom vsekakor glasoval proti amandmaju.</p>
            </sp>
            <sp xml:id="SDZ4-Redna-09-2005-09-27.sp313">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Cvikl.</p>
            </sp>
            <sp xml:id="SDZ4-Redna-09-2005-09-27.sp314">

               <speaker>MAG. MILAN M. CVIKL:</speaker>

               <p>V imenu poslanske skupine dovolite, da predstavim, da bomo ta amandma podprli.</p>
               <p>Ta amandma je treba podpreti, ne samo zato, ker rešuje, če hočete, probleme pri
               plačevanju upravnih taks za namene, ki so tukaj predstavljeni, predvsem menimo, da bo
               omogočal razvoj stanovanjskega trga, da pa seveda še posebej pri neprofitnih
               stanovanjih in pa seveda pri pomočeh omogoča in izenačuje v smislu neplačevanja
               upravnih taks Slovenke in Slovence, ki pač niso podjetniki ali ki niso skupina nekih
               parcialnih, s strani vladajoče koalicije podprtih skupin. Pri tem me predvsem
               žalosti, kar je bilo prej v razpravi povedano, da se je vladajoča koalicija v glavnem
               odločila, da tega amandmaja, kot tudi danes slišimo, ne bo podprla. Ob tem pa se
               sprašujem, kaj je z uresničevanjem osnovnih ciljev, ki si jih je ta vladajoča
               koalicija zapisala v svoj program in o čemer je govoril sam predsednik vlade večkrat
               v zadnjih devetih, desetih mesecih.</p>
               <p>Registracija najemnih pogodb, aneksov za stanovanja, rešuje stanovanjske probleme
               predvsem tistih, ki si ne morejo privoščiti novih ali pa lastnih stanovanj. To so
               predvsem mlade družine, in v tem smislu jim pri tem s to gesto državni zbor lahko
               veliko pomaga. Če boste zavrnili ta amandma, potem boste najmanj govorili proti temu,
               kar govori javno vaš predsednik vlade. Mogoče pa on sploh ne misli tega, kar javno
               govori, in je vse to bolj namenjeno razpravi za tako imenovano slovensko splošno
               javnost.</p>
               <p>Gre za zelo konkreten amandma in glasovanje o njem bo pokazalo, kakšne vrste
               socialdemokratov ste.</p>
            </sp>
            <sp xml:id="SDZ4-Redna-09-2005-09-27.sp315">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Rezman.</p>
            </sp>
            <sp xml:id="SDZ4-Redna-09-2005-09-27.sp316">

               <speaker>VILI REZMAN:</speaker>

               <p>Hvala lepa. Samo spomnil bom, kako je teklo pogajanje in glasovanje ter razprava
               okoli tega. Govorim pa o tem zato, ker bom sam podprl ta amandma, in sicer iz
               naslednjih razlogov.</p>
               <p>Ko smo na matičnem odboru o tem govorili, je vlada predlagala, da se zavrne ta
               amandma, čeprav se je z njim vsebinsko strinjala. Terjala je zavrnitev preprosto
               zavoljo tega, ker je rekla, da je to podvajanje, da je to že urejeno in da se to zdaj
               pač podvaja. Ker je bilo potem rečeno, da se pa na terenu vendarle obračunavajo
               takse, je vlada dala zagotovilo, da bo storila vse za to, da se ta napačna praksa
               prekine. In zdaj mi zagovarjamo preprosto to, da to, kar je bojda sicer že urejeno,
               pa se tega ne spoštuje, zapišemo v zakon o upravnih taksah in se bo to moralo
               spoštovati.</p>
            </sp>
            <sp xml:id="SDZ4-Redna-09-2005-09-27.sp317">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Pečanova.</p>
            </sp>
            <sp xml:id="SDZ4-Redna-09-2005-09-27.sp318">

               <speaker>BREDA PEČAN:</speaker>

               <p>Hvala lepa. Ne bom razlagala, da bom podprla ta amandma, povedala bom samo,
               zakaj.</p>
               <p>Ko je kolega opozoril nas, župane, ki bi morali vsi vse najbolje vedeti o raznih
               mnenjih ministrstev, bi rada povedala, da mnenje ministrstva za finance ne more
               nadomestiti zakona. Kadar gre za oprostitev plačila takse, je treba decidirano, jasno
               navesti v zakonu, v katerih primerih in kdo lahko plačilo takse oprosti. Tudi če smo
               dobili mnenje ministrstva za finance, to še ne pomeni, da lahko ministrstvo za
               finance posega v zakon in sporoča in naroča občinam, kaj lahko naredijo s takso, ki
               jo predpisuje zakon in za katero zakon ne predvideva možnosti oprostitev. Zato
               mislim, da je tudi razlaga kolega nekoliko neobjektivna in "nefer", ker županom
               nalaga, da spoštujejo nekaj, kar ni zakon.</p>
            </sp>
            <sp xml:id="SDZ4-Redna-09-2005-09-27.sp319">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Torej glasujemo. Navzočih je bilo 77 poslank in poslancev. Za je
               glasovalo 33, proti 44, kar pomeni, da amandma poslanske skupine Socialnih demokratov
               k 2. členu ni bil sprejet.</p>
               <p>(Za je glasovalo 33.) (Proti 44.)</p>
               <p>Ker torej k zakonu ni bil sprejet noben amandma oziroma ta edini, bo državni zbor v
               skladu s 139. členom poslovnika glasovanje o predlogu zakona opravil v četrtek, 29.
               septembra 2005, po končani zadnji točki dnevnega reda te seje. S tem prekinjam to
               točko dnevnega reda.</p>
               <p>Nadaljujemo s prekinjeno <title>4. točko dnevnega reda, to je z drugo obravnavo predloga
                  zakona o spremembah in dopolnitvah zakona o šolski inšpekciji. </title> Vložen je bil
               en amandma poslanske skupine Liberalne demokracije Slovenije k 4. členu in sprašujem,
               ali bi želel kdo še dodatno obrazložiti bodisi v svojem imenu ali v imenu poslanske
               skupine svoj glas. Doktor Gaber.</p>
            </sp>
            <sp xml:id="SDZ4-Redna-09-2005-09-27.sp320">

               <speaker>DR. SLAVKO GABER:</speaker>

               <p> V imenu poslanske skupine, gospod podpredsednik, bi želel nas vse še enkrat
               opozoriti, ker nas je sedaj pač več kot takrat, ko je potekala obravnava, da
               dopolnilo govori o tem, da ne kaže javnim zavodom, kot so zavod za šolstvo, center za
               poklicno izobraževanje, državni izpitni centri in tako naprej, ob svetovalnih in
               razvojnih nalogah nalagati po novem tudi ponovno inšpekcijske naloge. Pred
               osamosvojitvijo so to nalogo imeli, takrat je bila svetovalna inšpekcijska naloga
               pomešana, takrat je ista oseba prihajala v razred in je svetovala ljudem, če pa niso
               razumeli, kaj jim svetuje, če niso želeli sprejeti njenega nasveta, jim je seveda z
               inšpekcijo dopovedala, kako morajo razumeti stvari. Takšno stanje ni bilo
               stimulativno v šolah. Nekateri smo na svoji koži imeli priložnost izkusiti tovrstne
               postopke in nam se zdi, da ni primerno, da bi ponovno šli nazaj in uvajali to v
               sistem. Mi zato predlagamo, da se to dopolnilo sprejme in se na ta način zadrži
               spodobna stopnja občutljivosti šolskega sistema, ko gre za razmerje med svetovanjem
               in inšpekcijo. Ne povečujmo represije, ne povečujmo pritiska na učitelje. Inšpekcija
               pa seveda ostane, samo inšpektorji izvajajo, ne pa svetovalci.</p>
            </sp>
            <sp xml:id="SDZ4-Redna-09-2005-09-27.sp321">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Morda še kdo? Gospod Moge.</p>
            </sp>
            <sp xml:id="SDZ4-Redna-09-2005-09-27.sp322">

               <speaker>RUDOLF MOGE:</speaker>

               <p>Hvala lepa. Tudi sam bom glasoval za ta amandma. Zakon je dokaj dober, ima pa to
               napako, o kateri je predhodnik prej govoril. Mi s sprejetjem, če bi sprejeli ta
               amandma, bi lahko mirne duše glasoval za zakon, tako pa ne bom mogel, ker ta zakon
               javne zavode, Zavod Republike Slovenije za šolstvo, Republiški izpitni center, Center
               za poklicno izobraževanje spreminja v svetovalen organ inšpekcije Republike
               Slovenije, kar pomeni, da bodo sedaj inšpekcija ti zavodi, ki so pod ministrstvom, in
               minister povezani v en krog. Zaradi tega bodo potrebne, če bo zakon v taki dikciji
               sprejet, spremembe ustanovitvenih aktov, ker gre za druge dejavnosti. Posledica tega
               so spremembe statutarnih aktov in zdi se mi, da bi bilo tudi pametno, da šolstvo ne
               bi bilo na tak način urejeno, da bi bilo približno kot na sodiščih, kar predlaga
               amandma, da bi bili svetovalci, ki bi pisali strokovna mnenja pač delavci javnih
               zavodov, lahko tudi teh, ki sem jih omenil, lahko pa nekaterih drugih zavodov. Zdi se
               mi, da je zakon bil v tem delu vložen tudi zato, ker Inšpektorat Republike Slovenije
               za šolstvo izgleda ne more sam s svojo avtoriteto določenih reči rešiti po svoji
               presoji in bi potreboval za to kritje državnih javnih zavodov.</p>
            </sp>
            <sp xml:id="SDZ4-Redna-09-2005-09-27.sp323">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ugotavljam, da nihče več ne želi besede, zato glasujemo. Navzočih je 77
               poslancev, za je glasovalo 33, proti 43.</p>
               <p>(Za je glasovalo 33.) (Proti 43.)</p>
               <p>Pomeni, da amandma ni bil sprejet.</p>
               <p>Ker je bil to tudi edini amandma, bo zbor v skladu s 139. členom poslovnika
               glasovanje o predlogu zakona opravil v četrtek, 29. septembra letošnjega leta, po
               končani zadnji točki dnevnega reda te seje. S tem prekinjam to točko dnevnega
               reda.</p>
               <p>Nadaljujemo s prekinjeno <title>5. točko dnevnega reda,</title> to je z <title>drugo obravnavo
                  predloga zakona o spremembah in dopolnitvah zakona o osnovni šoli. </title>Bi želel
               kdo obrazložiti svoj glas v imenu poslanske skupine? Morda med tem časom še preberem
               sklep, ki se glasi: Predlog zakona o spremembah in dopolnitvah zakona o osnovni šoli
               ni primeren za nadaljnjo obravnavo. Dr. Gaber, v imenu poslanske skupine.</p>
            </sp>
            <sp xml:id="SDZ4-Redna-09-2005-09-27.sp324">

               <speaker>DR. SLAVKO GABER:</speaker>

               <p>Spoštovani, gospod podpredsednik! Poslanke in poslanci Liberalne demokracije ne bomo
               podprli predlaganega sklepa, ker je več kot zadosti razlogov, ki govorijo v prid
               temu, da bi zakon sprejeli.</p>
               <p>Zakon namreč prinaša manj predmetov na dan in manj predmetov v tednu. Prinaša na ta
               način tudi lažje torbe, o katerih je bilo veliko govora v letih, ki so za nami.
               Prinaša manj ocenjevanj in bolj poglobljeno obravnavo snovi. Prinaša obilo smiselnih
               rešitve, s katerimi se po vzoru nekaterih skandinavskih oziroma nordijskih držav
               spreminja, dograjuje kurikulum slovenske osnovne šole. Ni posebej pametnega razloga,
               zakaj bi takšen zakon zavračali, zato mi ne moremo podpreti predlaganega sklepa.</p>
            </sp>
            <sp xml:id="SDZ4-Redna-09-2005-09-27.sp325">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Morda še kdo? Gospa Potrata.</p>
            </sp>
            <sp xml:id="SDZ4-Redna-09-2005-09-27.sp326">

               <speaker>MAG. MAJDA POTRATA:</speaker>

               <p>Hvala. Predlaganega sklepa ne bom podprla, podobno kot tega ne bodo storili tudi moji
               poslanski kolegi in kolegica. Zakon resda samo v enem elementu posega v obstoječo
               zakonodajo, ki ureja devetletko, vendar se mi zdi, da je to tista sprememba, ki je
               naravnana v smeri vsega tistega, kar pomeni razbremenitev, gibkost, večjo
               deregulacijo šolskega sistema in večjo avtonomnost šol. Iz svoje prakse vem, da je
               učinkovitost pouka pri enournih predmetih bistveno manjša, kot pri dvournih. Zato ta
               sprememba, ki prinaša možnost združevanja nekega predmeta, namesto po eno uro v dveh
               letih, po dve uri v enem letu, tako večjo učinkovitost kot tudi zmanjšanje števila
               predmetov v nekem razredu. Zdi se mi, da je zdajšnja vlada dosti bolj usodne
               spremembe v šolskem sistemu vpeljevala brez potrebne preizkusne dobe. Ta sprememba je
               naravnana v prid učencem, zato mislim, da bi jo bilo vredno podpreti in glasovati
               proti sklepu matičnega delovnega telesa. Hvala.</p>
            </sp>
            <sp xml:id="SDZ4-Redna-09-2005-09-27.sp327">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi vam. Še kdo? Ugotavljam, da ne. Torej glasujemo. Navzočih je 76
               poslank in poslancev, za je glasovalo 43, proti 33.</p>
               <p>(Za je glasovalo 43.) (Proti 33.)</p>
               <p>Ugotavljam, da je zbor predlagani sklep sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na prekinjeno <title>6. točko dnevnega reda. </title>
               </p>
               <p>Zbor bo v skladu s 139. členom poslovnika glasovanje o zakonu o spremembah in
               dopolnitvah zakona o tujcih opravil v četrtek, 29. septembra 2005, po končani zadnji
               točki dnevnega reda te seje.</p>
               <p>Prehajamo na prekinjeno <title>7. točko dnevnega reda. </title>
               </p>
               <p>Zbor bo v skladu s 139. členom poslovnika glasovanje o zakonu o spremembah in
               dopolnitvah zakona o sodnem registru prav tako opravil v četrtek, po končani zadnji
               točki dnevnega reda te seje.</p>
               <p>Nadaljujemo s prekinjeno <title>8. točko dnevnega reda - z drugo obravnavo predloga
                  zakona o nagradah in priznanjih za izjemne dosežke v raziskovalni in razvojni
                  dejavnosti. </title>
               </p>
               <p>Vložen je bil en amandma, poslanske skupine Socialnih demokratov, in sicer k 3.
               členu. Ali želi kdo obrazložiti glas? V imenu poslanske skupine, predvidevam, gospa
               Potrata.</p>
            </sp>
            <sp xml:id="SDZ4-Redna-09-2005-09-27.sp328">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Ker se je zdaj zbralo v prostorih državnega
               zbora veliko število poslank in poslancev, dovolite, da vnovič pritegnem vašo
               pozornost k temu amandmaju in vas prosim za podporo amandmaju.</p>
               <p>Zavedam se, da je situacija nekoliko zagatna, ker z amandmajem vračamo prvoten zapis
               Puhovega priznanja v skladu z zakonitostmi slovenskega pravopisa, kar pomeni, da za
               glasovno podobo črke "h" tudi to črko zapišemo, ne pa "ch", kakor je to v navadi v
               avstrijskem ali nemškem pravopisu. Slovenski inovator in industrijec Janez Puh je
               potem, ko se je iz rodnega Sakušaka v občini Juršinci preselil proti koncu 19.
               stoletja v Gradec, pisno podobo svojega priimka pač prilagodil jezikovnemu okolju, v
               katerem je živel.</p>
               <p>Prepričana sem, da ima vsak med vami kakšno izkušnjo s tem, kakšne težave pravzaprav
               imamo, ko se berejo priimki Slovanov ali kakšnega drugega jezika v drugem jeziku.
               Samo za primer vam naj povem. V parlamentarni skupščini Sveta Evrope deluje poslanec,
               ki se piše Jaržab, pa preberejo njegov priimek Džarab. In o tem vam govorim - da
               zato, da ohranite glasovno podobo svojega priimka v tujem jezikovnem okolju, in v
               tedanjem uradnem jeziku, je pač Puh tako zapisoval svoje ime. Če boste pogledali v
               10. zvezek Enciklopedije Slovenije na 14. stran, boste našli geslo, kjer je napisano:
               Janez Puh, tudi Johann Puch. Ker gre za priznanje, ki ga podeljujemo ali bomo
               podeljevali v Sloveniji, se mi zdi utemeljeno, da ga zapisujemo v slovenskem
               pravopisu. To je hkrati tudi napotilo, kako je mogoče ravnati v prihodnje in
               ohranjati vse tisto, kar je povezano s posebnostmi slovenskega jezika. Priporočam se
               torej za podporo temu amandmaju. Hvala lepa.</p>
            </sp>
            <sp xml:id="SDZ4-Redna-09-2005-09-27.sp329">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Gospod Moge.</p>
            </sp>
            <sp xml:id="SDZ4-Redna-09-2005-09-27.sp330">

               <speaker>RUDOLF MOGE:</speaker>

               <p>Hvala lepa. Z veseljem sem danes popoldne poslušal ministra za visoko šolstvo,
               znanost in šport in mag. Majdo Potrata, ki sta soočala argumente pro-et contra za ta
               amandma. Moram reči, da so me argumenti ministrice Potrata prepričali, tako da bom
               glasoval za ta amandma in tudi zaradi tega, ker imamo v rabi v Sloveniji, pa nihče
               nič ni rekel, že Puhovo ulico brez -ch in tudi Puhov muzej tudi brez -ch.</p>
            </sp>
            <sp xml:id="SDZ4-Redna-09-2005-09-27.sp331">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Torej pretirano naslavljanje verjetno ne šteje za žalitev. Gospod Milan
               Petek.</p>
            </sp>
            <sp xml:id="SDZ4-Redna-09-2005-09-27.sp332">

               <speaker>MILAN PETEK:</speaker>

               <p>Hvala, podpredsednik za besedo. Jaz sem bil med tistimi redkimi poslanci, ki sem imel
               dopoldan srečo poslušati, po moje, briljantne predstavitve tako enega kot drugega, s
               tem, da je mene bolj prevzela Majda Potrata. Prevzela me je s poznavanjem
               jezikoslovja, pravopisa. Samo na tem področju, nič drugega me ni prevzela.</p>
               <p>In prepričala me je predvsem z eno, na nek način predstavitvijo, ki je meni bila
               posebej simpatična. Govorila je o tem, da v treh dogodkih v življenju pravzaprav
               nekako vplivaš na podobo ali pa svoj priimek in ime. Na prvega, torej na rojstvo ne
               vplivaš sam, vpišejo ti ga starši v matično knjigo, na zadnjega, torej na smrt, ne
               vplivaš sam, ker ti ga vpišejo po uradni dolžnosti, na pomembnega, torej na poroko,
               takrat ko se podpisuješ v poročno knjigo, pa to narediš sam in tam je naš gospod
               Janez Puh sam lastnoročno napisal Janez Puh, brez -ch. In se mi zdi, da je to tista
               pikica, ki je mene prepričala, da bi bilo vredno, da v svoji zavesti, svojih glavah
               spremenimo miselnost, ki jo imamo od nekoč, da je ta Puh napol Slovenec na pol
               Avstrijec, pa čeprav je živel na Avstrijskem, mislim, da je bolj Slovenec. Zaradi
               tega podpiram amandma in predlagam in soglašam oziroma se strinjam in bi bil zelo
               vesel, če bi ga podprli tudi vi. Hvala.</p>
            </sp>
            <sp xml:id="SDZ4-Redna-09-2005-09-27.sp333">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Slavinec.</p>
            </sp>
            <sp xml:id="SDZ4-Redna-09-2005-09-27.sp334">

               <speaker>DR. MITJA SLAVINEC:</speaker>

               <p>Hvala lepa za besedo. Tudi sam se veliko bolj nagibam k Puhu brez ch-ja. To pa iz več
               razlogov. Eden je pa sigurno tudi ta, da je ministrstvo že uvodoma zakon tako
               pripravilo in potem tudi v nadaljevanju minister sam priznal, da bo zakon z veseljem
               korigiral, če se izkaže drugače, pa mu prihranimo to delo, da ga ne bo treba
               korigirati. Če pa bo stroka pokazala drugače, pa se še zmeraj takrat lahko tudi
               podpre.</p>
               <p>Druga stvar je pa tisto, kar je bilo tudi že tukaj povedano, in sicer, če bi kakšna
               druga država bila v podobni dilemi, te dileme sigurno ne bi imeli in bi priimek
               zapisali tako, kot se zapisuje v njihovi domači državi. Ne nazadnje smo takih
               primerov lahko videli tudi več na znanstvenoraziskovalnem področju, kakor tudi
               kulturnem in umetniškem. Zaradi tega bom sigurno tukaj se odločil po slovensko in
               podprl ta amandma. Hvala lepa.</p>
            </sp>
            <sp xml:id="SDZ4-Redna-09-2005-09-27.sp335">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nemir, ki ga povzroči sproščen smeh, ni tako nezaželen. Gospod Bevk.</p>
            </sp>
            <sp xml:id="SDZ4-Redna-09-2005-09-27.sp336">

               <speaker>SAMO BEVK:</speaker>

               <p>Hvala lepa, gospod podpredsednik. Tudi priimek Puc je zelo pomemben v Sloveniji, saj
               je bil to eden zelo znanih državnih reprezentantov v šahu. Ko sem odtipkal v
               "Najdi.si" ime in priimek Janez Puh se je odprlo kar 450 ...</p>
            </sp>
            <sp xml:id="SDZ4-Redna-09-2005-09-27.sp337">

               <speaker>PODPREDSEDNIK DR. MARKO PAVLIHA:</speaker>

               <p>Sedaj bi pa vendarle prosil za pozornost.</p>
            </sp>
            <sp xml:id="SDZ4-Redna-09-2005-09-27.sp338">

               <speaker>SAMO BEVK:</speaker>

               <p>... ko sem pa odtipkal Puch pa se je odprla tudi stran Das Johan Puch muzeum Graz.
               Tudi iz naše preteklosti imamo številne osebnosti, ki so imele potujčene imena in
               priimke iz prejšnjih stoletij, pa jih danes prav lepo po slovensko pišemo, tako, da
               ni nobene ovire, da tudi tukaj ne bi sledili temu vzoru. Hvala lepa.</p>
            </sp>
            <sp xml:id="SDZ4-Redna-09-2005-09-27.sp339">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi vam. Še kdo morda? Če ne, glasujemo o predlogu amandmaja. Hvala lepa.
               Navzočih je bilo 69 poslank in poslancev. Za je glasovalo 37, proti 24.</p>
               <p>(Za je glasovalo 37.) (Proti 24.)</p>
               <p>To pomeni, da je bil amandma sprejet, zato dajem besedo predlagatelju oziroma
               predlagateljici zakona. Prosim.</p>
            </sp>
            <sp xml:id="SDZ4-Redna-09-2005-09-27.sp340">

               <speaker>MARIJA LUKAČIČ:</speaker>

               <p> Gospod predsedujoči, spoštovane poslanke in poslanci ...</p>
            </sp>
            <sp xml:id="SDZ4-Redna-09-2005-09-27.sp341">

               <speaker>PODPREDSEDNIK DR. MARKO PAVLIHA:</speaker>

               <p>Prosim za posluh.</p>
            </sp>
            <sp xml:id="SDZ4-Redna-09-2005-09-27.sp342">

               <speaker>MARIJA LUKAČIČ:</speaker>

               <p>Vlada predlaga, da v skladu s 138. členom poslovnika državnega zbora državni zbor
               opravi tretjo obravnavo še na tej seji.</p>
            </sp>
            <sp xml:id="SDZ4-Redna-09-2005-09-27.sp343">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Če lahko ponovim predlog je, da zbor na podlagi prvega odstavka 138.
               člena poslovnika še na tej seji, torej kar sedaj, opravi tretjo obravnavo predloga
               zakona. Prehajamo na odločanje o navedenem predlogu. Naj povem, da sklep ne bo
               sprejet, če mu bo nasprotovala več kot tretjina navzočih poslancev. Tu mislim, da ni
               potrebe po obrazložitvi glasu, tako da kar glasujemo. Hvala lepa. Navzočih je 76
               poslank in poslancev. Za predlog sklepa je glasovalo 73, proti pa 2.</p>
               <p>(Za je glasovalo 73.) (Proti 2.)</p>
               <p>Torej sklep je sprejet.</p>
               <p>Državni zbor bo tretjo obravnavo predloga zakona opravil v torek, 4.10.2005, po
               končani zadnji točki dnevnega reda te seje. Služba zbora bo pripravila pregled, v
               katerega bo vključen sprejeti amandma k 3. členu in seveda člen, h kateremu je bil
               amandma sprejet. Amandmaje k temu členu oziroma amandma lahko kvalificirani
               predlagatelji vložijo do začetka tretje obravnave predloga zakona na isti seji
               zbora.</p>
               <p>S tem prekinjam to točko dnevnega reda.</p>
               <p>Prehajamo na prekinjeno <title>10. točko dnevnega reda - z drugo obravnavo predloga
                  zakona o veterinarskih merilih skladnosti. </title>
               </p>
               <p>Tu imamo več amandmajev, in sicer prehajamo k amandmaju k 6. členu, ki so ga vložile
               poslanske skupine SDS, NSi in SLS. Ali bi želel kdo bodisi v imenu teh poslanskih
               skupin ali v svojem obrazložiti svoj glas? Gospod Veber, v svojem imenu ali v imenu
               poslanske skupine?</p>
            </sp>
            <sp xml:id="SDZ4-Redna-09-2005-09-27.sp344">

               <speaker>JANKO VEBER:</speaker>

               <p>V imenu poslanske skupine. Na kratko bi želel samo opozoriti na amandmaje k 6.
               členu.</p>
               <p>Naše mnenje je, da bi morali tudi sicer najprej glasovati o drugem amandmaju, ker je
               vsebinsko bolj oddaljen od 6. člena, ki je bil sprejet v drugi obravnavi na odboru za
               kmetijstvo, gozdarstvo in prehrano. Če bo možno to upoštevati, bo najbrž odločitev
               predsedujočega. Sicer pa je vsebina obeh amandmajev daleč od tega, da bi bila
               identična. Pri amandmaju, ki ga predlagamo v poslanski skupini Socialnih demokratov,
               gre za to, da je najmanj enkrat obvezen pregled veterinarja. Gre za uradni pregled,
               ki ga zahteva tudi Svet Evrope v svojih predpisih. Ker je to naloga, ki jo nalaga
               Evropska skupnost ali v tem primeru, ko sprejemamo ta zakon, tudi naša država,
               predlagamo, da je ta pregled brezplačen za imetnike živali oziroma da ta strošek
               plačamo iz proračuna. S tem se zagotovi najmanj enkrat letni pregled uradnega
               veterinarja in s tem se predvsem zagotovi veliko varnost na samem tržišču; to tržišče
               ni več samo slovensko, je celotna Evropska unija. Predvsem se zagotovi tudi varnost
               imetniku živali, da se ne bo srečeval s težavami, ki jih posledično lahko povzroči
               slabo živilo na trgu.</p>
               <p>Tudi glede rešitve, ki jo predlagajo ostale poslanske skupine, na način, da bi
               ministrica sama predpisovala tako način financiranja kot tudi podrobnejše pogoje
               glede predpisanega rednega uradnega veterinarskega pregleda, smo mnenja, da je v
               zakonu vse preveč takšnih določil, o katerih odloča neposredno ministrica, in tudi to
               kaže na to, da zakon ni najbolj primeren za tako občutljivo področje, kot je
               veterina. Zato predlagamo, da podprete amandma naše poslanske skupine in s tem ne
               nazadnje tudi resnično izboljšamo vsebino tega zakona. Hvala.</p>
            </sp>
            <sp xml:id="SDZ4-Redna-09-2005-09-27.sp345">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Gospod Sajovic.</p>
            </sp>
            <sp xml:id="SDZ4-Redna-09-2005-09-27.sp346">

               <speaker>MAG. BORUT SAJOVIC:</speaker>

               <p>Hvala lepa. Osebno in tudi v poslanski skupini smo mnenja, da gre za amandma, ki
               obstoječi zakon izboljšuje, s tem pa daje slovenskemu kmetu večjo možnost na
               evropskem trgu zaradi boljšega nadzora nad njegovimi izdelki, po drugi strani pa
               zagotavlja večjo varnost slovenskemu potrošniku in gospo ministrico razrešuje velike
               odgovornosti v primeru nepredvidenih težav. Zato sem mnenja in bom tudi sam osebno ta
               amandma podprl, ker je boljši od amandmaja, ki ga predlaga koalicija, ki pa tudi
               pomeni neko izboljšanje v zakonu, vendar ne v takšni meri, kot ga predlagajo Socialni
               demokrati. Po drugi strani je pa treba poudariti, da tu jasne določbe pravijo, da
               proračuna že itak osiromašenega slovenskih kmetov s tem dodatno ne obremenjujemo.
               Hvala lepa.</p>
            </sp>
            <sp xml:id="SDZ4-Redna-09-2005-09-27.sp347">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še kdo? Ponovno naj povem, da je možno obrazložiti glas za oba vložena
               amandmaja. Če ne, najprej odločamo o amandmaju poslanskih skupin SDS, NSi in SLS k 6.
               členu. Glasujemo. Samo še to, se opravičujem, sem prekinil glasovanje, ker vam nisem
               prebral opombo. Namreč, če bo ta amandma sprejet, potem postane amandma pod točko 2
               amandma Socialnih demokratov, brezpredmeten. Se ponovno opravičujem za to tehnično
               težavo. Ponovno glasujemo. Navzočih je 76 poslank in poslancev, za je glasovalo 47,
               proti 29.</p>
               <p>(Za je glasovalo 47.) (Proti 29.)</p>
               <p>Amandma je sprejet. Amandma Socialnih demokratov je k 6. členu brezpredmeten.</p>
               <p>Prehajamo na 84. člen predloga zakona, in sicer imamo amandma poslanskih skupin SDS,
               NSi in SLS ter amandma enake vsebine poslanske skupine SD. Bi tu želel kdo
               obrazložiti glas v imenu poslanske skupine ali v svojem? (Ne.) Glasujemo. Navzočih je
               75 poslank in poslancev, za je glasovalo 63, proti 7.</p>
               <p>(Za je glasovalo 63.) (Proti 7.)</p>
               <p>Amandma je bil torej sprejet.</p>
               <p>Imamo še dva amandmaja k 88. členu. Prvi je amandma poslanske skupine Socialnih
               demokratov. Če bo ta amandma sprejet, potem postane amandma, ki so ga vložile
               poslanske skupine SDS, NSi in SLS k istemu členu, brezpredmeten. Najprej glasujemo o
               amandmaju poslanske skupine Socialnih demokratov. Bi želel kdo obrazložiti svoj glas?
               Gospod Sajovic.</p>
            </sp>
            <sp xml:id="SDZ4-Redna-09-2005-09-27.sp348">

               <speaker>MAG. BORUT SAJOVIC:</speaker>

               <p>Tudi v tem primeru mislim, da je amandma poslanske skupine Socialnih demokratov
               boljši, bolj dorečen. Zagotavlja, da bomo ta register, ki se nanaša predvsem na
               drobnico in na prašiče, vzpostavili bistveno učinkoviteje in prej, kajti naloga, ki
               jo zastavlja koalicija ministrstvu, da v enem letu zagotovi to, je lahko tudi težko
               ali neizvedljiva.</p>
            </sp>
            <sp xml:id="SDZ4-Redna-09-2005-09-27.sp349">

               <speaker>PODPREDSEDNIK DR. MARKO PAVLIHA:</speaker>

               <p>Še kdo? Glasujemo. Navzočih je 75 poslank in poslancev, za je glasovalo 29, proti
               46.</p>
               <p>(Za je glasovalo 29.) (Proti 46.)</p>
               <p>To pomeni, da amandma ni bil sprejet in da lahko odločamo o drugem amandmaju k istemu
               členu, kot rečeno, vloženem s strani poslanskih skupin SDS, NSi in SLS. Želi o tem
               amandmaju kdo spregovoriti in obrazložiti glas? Ugotavljam, da ne. Torej glasujemo.
               Navzočih je 76 poslank in poslancev, za je glasovalo 60, proti 8.</p>
               <p>(Za je glasovalo 60.) (Proti 8.)</p>
               <p>Ugotavljam, da je bil amandma sprejet.</p>
               <p>Glede novega 106.a člena naj povem naslednje. Prosim lepo za posluh, še malo, pa bo
               seja končana! Na seji državnega zbora se lahko na podlagi sedmega odstavka 135. člena
               poslovnika amandmaji v skladu s 132. členom poslovnika vlagajo le k noveli zakona ne
               pa k osnovnemu zakonu. Zato sta oba vložena amandmaja za novi 106.a člen
               brezpredmetna. Tako tudi končali razpravo o amandmajih.</p>
               <p>Zato dajem besedo predstavnici predlagateljice zakona. Prosim, gospa ministrica. </p>
            </sp>
            <sp xml:id="SDZ4-Redna-09-2005-09-27.sp350">

               <speaker>MARIJA LUKAČIČ:</speaker>

               <p>Hvala za besedo. Tudi v tem primeru vlada predlaga, da v skladu s prvim odstavkom
               138. člena poslovnika državnega zbora se opravi tretja obravnava zakona na tej seji.
            </p>
            </sp>
            <sp xml:id="SDZ4-Redna-09-2005-09-27.sp351">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospa ministrica. Ker so bili v drugi obravnavi sprejeti amandmaji k manj
               kot desetini členov dopolnjenega predloga zakona, predlagatelj zakona predlaga, da
               zbor na podlagi prvega odstavka 138. člena poslovnika še na tej seji opravi tretjo
               obravnavo predloga zakona.</p>
               <p>Prehajamo na odločanje o navedenem proceduralnem predlogu. Naj povem, da sklep ne bo
               sprejet, če mu bo nasprotovala več kot tretjina navzočih poslancev. Glasujemo.
               Navzočih je 76 poslank in poslancev, za je glasovalo 68, proti 1.</p>
               <p>(Za je glasovalo 68.) (Proti 1.)</p>
               <p>Ugotavljam, da je bil sklep sprejet.</p>
               <p>Državni zbor bo tretjo obravnavo predloga zakona opravil v torek, 4. oktobra, po
               končani zadnji točki dnevnega reda te seje. Službe zbora bodo pripravile pregled, v
               katerega bodo vključeni sprejeti amandmaji in tudi členi, h katerim so bili vloženi.
               Amandmaje k tem členom lahko kvalificirani predlagatelji vložijo do začetka tretje
               obravnave predloga zakona na seji zbora. S tem tudi prekinjam to točko dnevnega
               reda.</p>
               <p>Nadaljujemo s <title>prekinjeno </title>
                  <title>11. točko dnevnega reda - druga obravnava predloga zakona o spremembi in
                  dopolnitvi zakona o socialnem varstvu. </title>Prehajamo na odločanje o naslednjem
               predlogu sklepa: Predlog zakona o spremembi in dopolnitvi zakona o socialnem varstvu
               ni primeren za nadaljnjo obravnavo. Bi želel kdo obrazložiti glas glede tega sklepa?
               Ugotavljam, da ne. Glasujemo. Navzočih je bilo 73 poslank in poslancev, za je
               glasovalo 47, proti 26.</p>
               <p>(Za je glasovalo 47.) (Proti 26.)</p>
               <p>Ugotavljam, da je zbor predlagani sklep sprejel, zato je zakonodajni postopek o
               predlogu zakona končan. S tem zaključujem to točko dnevnega reda.</p>
               <p>Nadaljujem s <title>prekinjeno 13. točko dnevnega reda - obravnavo predloga zakona o
                  spremembah in dopolnitvah zakona o državni upravi - skrajšani postopek.
               </title>Prehajamo na tretjo obravnavo predloga zakona v okviru skrajšanega postopka. Ker
               k dopolnjenemu predlogu zakona ni bilo vloženih amandmajev in v tretji obravnavi
               le-teh ni možno vlagati, prehajamo na odločanje o zakonu. Obveščam vas, da me je
               vlada oziroma zakonodajno-pravna služba nista obvestili, da bi bil zakon neusklajen.
               Želi kdo besedo? V imenu poslanske skupine, gospod Cvikl?</p>
            </sp>
            <sp xml:id="SDZ4-Redna-09-2005-09-27.sp352">

               <speaker>MAG. MILAN M. CVIKL:</speaker>

               <p>Najprej proceduralno, če dovolite.</p>
            </sp>
            <sp xml:id="SDZ4-Redna-09-2005-09-27.sp353">

               <speaker>PODPREDSEDNIK DR. MARKO PAVLIHA:</speaker>

               <p>Dobro, proceduralno.</p>
            </sp>
            <sp xml:id="SDZ4-Redna-09-2005-09-27.sp354">

               <speaker>MAG. MILAN M. CVIKL:</speaker>

               <p>Če sem vas dobro slišal, predsedujoči, ste povedali, da vas je služba za zakonodajo
               obvestila, da ta zakon ni v nasprotju s čim?</p>
            </sp>
            <sp xml:id="SDZ4-Redna-09-2005-09-27.sp355">

               <speaker>PODPREDSEDNIK DR. MARKO PAVLIHA:</speaker>

               <p>Da bi bil zakon neusklajen.</p>
            </sp>
            <sp xml:id="SDZ4-Redna-09-2005-09-27.sp356">

               <speaker>MAG. MILAN M. CVIKL:</speaker>

               <p>Jaz mislim, da vsebinsko je ta zakon neusklajen s poslovnikom državnega zbora. Zato
               predlagam, da se najprej ugotovi, ali obstaja neskladje med tem zakonom in
               poslovnikom državnega zbora.</p>
            </sp>
            <sp xml:id="SDZ4-Redna-09-2005-09-27.sp357">

               <speaker>PODPREDSEDNIK DR. MARKO PAVLIHA:</speaker>

               <p>Gospod Cvikl, jaz takšnega obvestila nisem dobil od dveh kvalificiranih
               predlagateljev, torej naše zakonodajno-pravne službe in pa predlagateljice zakona,
               zatp mislim, da mi poslovnik ne omogoča kakšne druge poti in da sam arbitriram o tem,
               ali bom storil kaj drugega ali ne. Mislim, da ni razloga več za dodatno proceduralno
               pojasnilo. Gospod Zagorac.</p>
            </sp>
            <sp xml:id="SDZ4-Redna-09-2005-09-27.sp358">

               <speaker>BOŠTJAN ZAGORAC:</speaker>

               <p>Sam bi mogoče samo nadgradil tam, kjer je kolega Cvikl končal, ko ste rekli, da ni
               razlogov za proceduralno in da zakonodajno-pravna služba vas ni obvestila o neskladju
               zakona s poslovnikom državnega zbora.</p>
               <p>Pred seboj imam mnenje zakonodajno-pravne službe, kjer ugotavlja, da pa je v
               neskladju s poslovnikom državnega zbora, zato prosim, naj se predstavnica
               zakonodajno-pravne službe pove, ali to drži, kar piše v mnenju, ali ne. Hvala.</p>
            </sp>
            <sp xml:id="SDZ4-Redna-09-2005-09-27.sp359">

               <speaker>PODPREDSEDNIK DR. MARKO PAVLIHA:</speaker>

               <p>Glede na okoliščine in nejasnost, predlagam, da o tem odločamo jutri, po končani
               zadnji točki dnevnega reda. Tega zdaj verjetno ne bomo rešili. Zato prekinjam to
               točko dnevnega reda.</p>
               <p>Prekinjam tudi 9. sejo Državnega zbora Republike Slovenije, ki jo bomo nadaljevali
               jutri ob 10.00 uri. Lep večer vsem skupaj.</p>
               <p>In še eno opozorilo. Lepo prosim še malo. Posvet s predsedniki delovnih teles bo
               jutri ob 8.30 uri. Hvala lepa.<title> (SEJA JE BILA PREKINJENA 27. SEPTEMBRA 2005 ob
                  18.54 URI.) </title>
               </p>
            </sp>
         </div>
      </body>
   </text>
</TEI>
