<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-05-2005-04-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|45344C4488F7CE18C1256FEB002F00E3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=45344C4488F7CE18C1256FEB002F00E3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-05-2005-04-18.DZ" n="05">
               <name>Redna</name>
               <date when="2005-04-18"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-05-2005-04-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">5. seja</stage>
            <stage type="date">(18. april 2005)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 14.02 uri. </stage>


            <sp xml:id="SDZ4-Redna-05-2005-04-18.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 5. sejo
               državnega zbora Republike Slovenije, ki je bil sklicana na podlagi prvega odstavka
               57. člena poslovnika državnega zbora. Ob smrti njegove svetosti papeža Janeza Pavla
               II. bomo njegov spomin počastili z minuto molka.</p>
               <p>Obveščen sem, da so zadržani in se današnje seje ne morejo udeležiti naslednja
               poslanka in poslanci: gospod Roberto Battelli, gospod Feri Horvat in gospa Majda
               Potrata do 15.30 ure. Na sejo sem vabil predsednika vlade Republike Slovenije,
               gospoda Janeza Janšo k 1. točki, predstavnike vlade Republike Slovenije k vsem točkam
               dnevnega reda, predstavnika državne revizijske komisije k 2. točki, predstavnika
               fundacija za financiranje invalidskih in humanitarnih organizacij v Republiki
               Slovenije ter predstavnika sodnega sveta k 18. točki dnevnega reda. Vse prisotne lepo
               pozdravljam.</p>
               <p>Spoštovane kolegice poslanke in kolegi poslanci! Prehajamo na določitev dnevnega
               reda 5. seje Državnega zbora Republike Slovenije. Predlog dnevnega reda je
               pripravljen skladno z 59. členom poslovnika in ste ga prejeli s sklicem seje dne 11.
               aprila 2005. O predlogu dnevnega reda bomo odločali v skladu z drugim odstavkom 64.
               člena poslovnika državnega zbora. Predloga za umik točke z dnevnega reda nisem
               prejel.</p>
               <p>Prehajamo na predlog za širitev dnevnega reda. Odbor za notranjo politiko, javno
               upravo in pravosodje predlaga, da se dnevni red razširi z obravnavo predloga zakona o
               spremembah in dopolnitvah zakona o prekrških - nujni postopek. Želi predstavnik
               odbora besedo? Želi besedo predstavnik vlade? Želijo besedo predstavniki poslanskih
               skupin? (Ne.)</p>
               <p>Prehajamo na odločanje o predlogu za širitev dnevnega reda. Glasujemo. Glasovanje
               teče. Navzočih je 70 poslank in poslancev, za je glasovalo 66, proti 3.</p>
               <p>(Za je glasovalo 66.) (Proti 3.)</p>
               <p>Ugotavljam, da je predlog za širitev sprejet.</p>
               <p>Zbor bo to točko obravnaval kot 16.a točko dnevnega reda.</p>
               <p>Tako predlagam zboru, da za današnjo sejo določi dnevni red, kot ste ga prejeli s
               sklicem in s predlagano dopolnitvijo. Glasujemo. Glasovanje teče. Navzočih je 73
               poslank in poslancev, za je glasovalo 69, proti nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je dnevni red 5. seje zbora določen.</p>
               <p>S tem prekinjam sejo, ki jo bomo nadaljevali ob 15. uri. Hvala lepa.</p>
               <p>(Seja je bila prekinjena ob 14.07 uri in se je nadaljevala ob 15.00 uri.)</p>
            </sp>
            <sp xml:id="SDZ4-Redna-05-2005-04-18.sp2">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prehajamo na <title>1. TOČKO DNEVNEGA REDA
                  - VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 36
               poslank in poslancev. Vrstni red predstavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom in drugim
               odstavkom 245. člena ter 247. člena poslovnika državnega zbora. Na prva tri vprašanja
               poslancev opozicije in na poslansko vprašanje poslanca vladajoče koalicije bo
               odgovoril predsednik vlade. Zatem bo minister za visoko šolstvo, znanost in
               tehnologijo dr. Jure Zupan v skladu z 247. členom poslovnika odgovoril na poslansko
               vprašanje, postavljeno na prejšnji seji zbora, na katerega zaradi odsotnosti ni
               odgovoril. Poslanci, ki so postavili dve vprašanji, bodo drugo vprašanje postavili
               potem, ko bodo vsi prijavljeni poslanci postavili po eno vprašanje. Poslanci imajo za
               postavitev vprašanja na voljo tri minute. Predsednik vlade in minister odgovorijo na
               vprašanje v največ petih minutah, enako tudi, če je vprašanje postavljeno več
               ministrom. Poslanec, ki ne bo zadovoljen z odgovorom, lahko zahteva dopolnitev
               odgovora, ne more pa postaviti dodatnega vprašanja; prosim poslance, da ste na to
               pozorni. Obrazložitev zahteve za dopolnitev odgovora poslanec predstavi v dveh
               minutah. Dopolnitev odgovora pa sme trajati največ tri minute.</p>
               <p>V zvezi z najavo poslanskih vprašanj vas obveščam, da je poslanka Barbara Žgajner
               Tavš postavila vprašanje, katerega vsebina ni bila jasno razvidna, zato je svoje
               vprašanje popravila.</p>
               <p>V primeru, da poslanec na postavljeno vprašanje danes ne bo dobil odgovora, mu mora
               predsednik vlade ali minister v 30 dneh predložiti pisni odgovor, ki bo objavljen v
               glasilu državnega zbora. Poslanec, ki je postavil vprašanje, na katerega ni bilo
               odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo državnega zbora.</p>
               <p>Na klopi ste prejeli pregled poslanskih vprašanj in pobud, na katere v poslovniškem
               roku še ni bilo odgovorjeno.</p>
               <p>Prehajamo na predstavitev poslanskih vprašanj. Kot že rečeno, bo na prva štiri
               vprašanja odgovarjal predsednik vlade, gospod Janez Janša. Po seznamu naj bi
               poslansko vprašanje predsedniku vlade prvi postavil gospod Anton Rop. Njegovo
               vprašanje se glasi: Kateri bodo ukrepi vlade na področju zagotavljanja pospešenega
               razvoja in reševanja problemov posameznih skupin prebivalstva v Sloveniji? Iz
               vprašanja pa ni razvidno, kakšne probleme in katere skupine prebivalstva ima v mislih
               poslanec, ki predsednika vlade sprašuje o ukrepih. Ker je vprašanje oblikovano v
               nasprotju s tretjim odstavkom 240. člena poslovnika in ker nam je bilo vprašanje s
               strani poslanske skupine LDS posredovano prepozno, da bi poslance lahko zaprosili za
               dopolnitev vprašanja, vas gospod predsednik sprašujem, ali ste kljub temu
               pripravljeni odgovarjati na to vprašanje.</p>
            </sp>
            <sp xml:id="SDZ4-Redna-05-2005-04-18.sp3">

               <speaker>JANEZ JANŠA:</speaker>

               <p>Hvala za besedo. Na to vprašanje je nemogoče odgovoriti. Pričakujem pa, da bo gospod
               poslanec to vprašanje konkretiziral, tako da predlagam, da odgovarjamo tako, kot se
               odgovarja v evropskih parlamentih, čeprav to ni čisto v skladu s poslovnikom, ki je
               bi sprejet v prejšnjem mandatu.</p>
            </sp>
            <sp xml:id="SDZ4-Redna-05-2005-04-18.sp4">

               <speaker>PREDSEDNIK FRANCE CUKJATI:</speaker>

               <p>Hvala gospodu Janši. Prvi bo torej poslansko vprašanje postavil gospod mag. Anton
               Rop. Izvolite.</p>
            </sp>
            <sp xml:id="SDZ4-Redna-05-2005-04-18.sp5">

               <speaker>MAG. ANTON ROP:</speaker>

               <p>Najlepša hvala. Jaz moram reči, da sem presenečen nad to vašo razlago. Morda bi si
               bilo dobro ogledati kakšna vprašanja sem sam prejemal kot predsednik vlade s strani
               tedanjega vodje opozicije. Mislim, da so bila bistveno manj natančna, točna, pa smo
               vedno lahko odgovorili. Torej se vam zahvaljujem za to možnost, da lahko postavim
               vprašanje. Najlepša hvala.</p>
               <p>Gospod predsednik, spoštovani zbor, prvo vprašanje je namenjeno razvojnim temam in
               sem prepričan, da bo na to lahko odgovoril gospod predsednik vlade. Tako domače kot
               tuje analize v zadnjem času kažejo, da je gospodarska, socialna in javnofinančna
               situacija v Sloveniji dobra. Pravzaprav je dosti boljša, kot smo pred leti še
               pričakovali, in kar je seveda pomembno, podobna situacija je boljša tudi v državah
               članicah Evropske unije, ki so naš najpomembnejši zunanjetrgovinski partner. Torej
               imamo v letošnjem letu nedvomno veliko pogojev, veliko možnosti in priložnosti za
               pospešen gospodarski razvoj, za pospešeno reševanje problemov prenizke konkurenčnosti
               pa tudi za reševanje drugih problemov konkretnih skupin prebivalcev. Kljub temu pa do
               sedaj nismo zasledili ali pa smo zasledili zelo malo takšnih ukrepov vlade, ki bi šli
               točno v to smer. Nasprotno, ukrepi, ki jih sprejemate, so praviloma usmerjeni ali
               nazaj ali pa predvsem ne vodijo naprej. Samo nekaj naj jih naštejem. Prvič. Vlada
               kljub svoji napovedi močno zamuja s pripravo predloga rebalansa. Nedavno, mislim, da
               prejšnji teden ste sprejeli svoj predlog in kar je presenetljivo, v tem predlogu ne
               najdemo tistega znanega povečanja deficita za 70 milijard, ki ste ga napovedali tri
               mesece, najdemo prihranek za okrog 20 milijard. Razlika med tistim, kar ste
               napovedovali, in tistim, kar je sedaj v teh dokumentih, ki so nam dostopni, je
               približno 90 milijard. Za 90 milijard ste torej svojo napoved v tem tako kratkem času
               v roku parih dni spremenili.</p>
               <p>Seveda me zanim kako se je zgodil ta čudež. Pri predlogu rebalansa tudi ne najdemo
               varčevanja na tistih področjih, kjer bi bilo to potrebno.</p>
               <p>Krčite predvsem razvojne projekte. Vlada je pripravila zakon, s katerim politizira
               javno RTV Slovenijo in s katerim ukinjate javno televizijo, ki si jo hočete popolnoma
               podrediti. Po besedah generalnega sekretarja mednarodne novinarske organizacije ste
               nas spravili med države, kot so Turčija, Alžirija, Tunizija in Izrael. Vlada je
               pripravila paket zakonov, s katerim ponovno odpirate vprašanja položaja in vloge
               udeležencev NOB in vlada praviloma na podpira nobenih konkretnih ...</p>
            </sp>
            <sp xml:id="SDZ4-Redna-05-2005-04-18.sp6">

               <speaker>PREDSEDNIK FRANCE CUKJATI:</speaker>

               <p>Gospod Rop, prosim, da zaključite misel.</p>
            </sp>
            <sp xml:id="SDZ4-Redna-05-2005-04-18.sp7">

               <speaker>MAG. ANTON ROP:</speaker>

               <p>...predlogov opozicije in zakonskih predlogov, ki jih predlagamo.</p>
               <p>Zanima me: Zakaj se vlada ne ukvarja s temi ukrepi, s katerimi bi se morala, torej z
               razvojnimi ukrepi?</p>
               <p>Zanima me: Kdaj bo vlada...</p>
            </sp>
            <sp xml:id="SDZ4-Redna-05-2005-04-18.sp8">

               <speaker>PREDSEDNIK FRANCE CUKJATI:</speaker>

               <p>Gospod Rop, prosim zaključite misel.</p>
            </sp>
            <sp xml:id="SDZ4-Redna-05-2005-04-18.sp9">

               <speaker>MAG. ANTON ROP:</speaker>

               <p>..kakšnega od takšnih predlogov pripravila in predlagala? Zakaj avtomatično...</p>
            </sp>
            <sp xml:id="SDZ4-Redna-05-2005-04-18.sp10">

               <speaker>PREDSEDNIK FRANCE CUKJATI:</speaker>

               <p>Gospod Rop, odvzel vam bom besedo.</p>
            </sp>
            <sp xml:id="SDZ4-Redna-05-2005-04-18.sp11">

               <speaker>MAG. ANTON ROP:</speaker>

               <p>..zavračate vse predloge. .../Izklopljen mikrofon./...</p>
            </sp>
            <sp xml:id="SDZ4-Redna-05-2005-04-18.sp12">

               <speaker>JANEZ JANŠA:</speaker>

               <p>Hvala za ta vprašanja. To so vprašanja, na katera se da odgovarjati. Da pa ne bo
               kakšnih dilem, glede na uvod, ki je bil narejen tukaj pri postavljanju teh vprašanj,
               bom še enkrat prebral najavljeno vprašanje, ki ga je poslala poslanska skupina
               Liberalne demokracije zadnji hip. To vprašanje se je glasilo: "Kateri bodo ukrepi
               vlade na področju zagotavljanja pospešenega razvoja in reševanja problemov posameznih
               skupin prebivalstva v Sloveniji?"</p>
               <p>Posamezna skupina prebivalstva v Sloveniji je lahko kdorkoli. Lahko je to pet
               poslancev, lahko so to izbrisani, lahko so to, ne vem, tisti, ki prejemajo socialne
               pomoči, tisti, ki ne prejemajo socialne pomoči. Kdorkoli je lahko posamezna skupina.
               Zato jaz nimam nič proti, da odgovarjamo na vprašanja, ki niso najavljena, ker sem se
               za to zavzemal tudi v prejšnjem mandatu. Sem pa proti temu, da se sprenevedamo.
               Drugič, naj se ne najavi in jaz sem pripravljen odgovarjati vseeno.</p>
               <p>Kar se tiče razvojnih skupin v vprašanju gospoda poslanca, "začinjenih" z
               ugotovitvijo, kako je ekonomska situacija dobra, idealna itd., je potrebno pred
               odgovorom vendarle pogledati, kakšna podlaga se je ustvarila v tem zadnjem obdobju in
               kaj je na tej podlagi možno narediti v naslednjem obdobju. V tej dvorani oziroma v
               tej hiši je bilo pred slabimi 5-imi leti obljubljeno, da bo mandat 2000-2004
               zaznamovala 5% gospodarska rast v povprečju, zdaj je vsako leto najmanj 5%, in da
               bodo izvedene vse reforme in da bo na tej podlagi možno velik del sredstev nameniti v
               vsakoletnih proračunih tudi za razvojni zagon. Nič od tega ni bilo narejeno v tem
               obsegu. Nobeno leto gospodarska rast ni bila 5%, najvišja je bila v lanskem letu, pa
               tudi ni bila 5%, prevedeno v konkretne številke lahko rečemo, da je, ta situacija ta
               izboljšana gospodarska situacija v tem trenutku, glede na prognoze v letu 2003, težka
               približno 45 milijard tolarjev. Toliko bodo po ocenah, po zadnji napovedi urada za
               makroekonomske analize in razvoj v letu 2005 večji proračunski prihodki, kot pa so
               bili planirani leta 2003. Se pravi, vse to, kar smo tukaj opevali, je možno dati v
               številke, uradne številke, ker je to sedaj že potrjeno, 45 milijard SIT, s tem, da je
               obveznosti, ki niso bile planirane v letošnjem proračunu, ki jih je potrebno pokriti,
               ki so nekatere izšle iz tega, da se je sprejela zakonodaja že potem, ko je bil
               proračun sprejet, nekatere pa so bile enostavno spregledane v dosedanjem planiranju.
               In ko se vse to sešteje in ko postavimo pred vse nas tudi te ključne cilje, ki jih
               ima država za prevzem evra, za vstop v evropsko monetarno unijo, potem je manevrskega
               prostora zelo malo. Na eni strani je treba javni dolg, in to je vlada v teh okvirih,
               ki jih je sprejela za pripravo rebalansa, naredila, predlagala. Po drugi strani je
               treba pokriti obveznosti, ki so nastale in niso bile planirane, niso bile predvidene
               v sprejetem proračunu za leto 2005. Tukaj gre za plače v šolstvu, za katere se je
               vedelo, da jih bo treba izplačati, pa niso bile načrtovane. Gre za državna poroštva,
               obe bilanci za okoli 10 milijard, ki jih bo treba plačati, ki niso bila predvidena.
               Gre za dolgove železnic in gre za številna druga področja, kjer, ko to seštejete, se
               pač naberejo milijarde. Tako, da žal .../Opozorilni znak za konec razprave./ kljub
               temu, da je gospodarska rast bila lani večja, kot je bilo pa planirano ob sprejemanju
               proračuna, kakšnega bistvenega manevrskega prostora za ta razvojni zagon, o katerem
               se je vedno doslej tako rado govorilo ob sprejemanju proračuna, ...</p>
            </sp>
            <sp xml:id="SDZ4-Redna-05-2005-04-18.sp13">

               <speaker>PREDSEDNIK FRANCE CUKJATI:</speaker>

               <p>Gospod predsednik, čas se izteka.</p>
            </sp>
            <sp xml:id="SDZ4-Redna-05-2005-04-18.sp14">

               <speaker>JANEZ JANŠA:</speaker>

               <p>... enostavno ni.</p>
            </sp>
            <sp xml:id="SDZ4-Redna-05-2005-04-18.sp15">

               <speaker>PREDSEDNIK FRANCE CUKJATI:</speaker>

               <p>Hvala lepa. Želite dopolnitev odgovora? Gospod Rop, izvolite.</p>
            </sp>
            <sp xml:id="SDZ4-Redna-05-2005-04-18.sp16">

               <speaker>MAG. ANTON ROP:</speaker>

               <p>Mogoče bi bilo dejansko dobro, da bi si pogledali svoja lastna vprašanja, mogoče 20
               zadnjih, ki ste jih postavili kot poslanec in bi potem videl, kako nenavadna so ta
               vaša razmišljanja in citiranja.</p>
               <p>Kar se tiče gospodarske rasti, mi smo v lanskem letu dosegli 4,6% gospodarsko rast
               vsi skupaj v Sloveniji. To je več kot dvakrat večja gospodarska rast, kot je v EU in
               tudi za cilj smo si zadali, da bo ta gospodarska rast več kot dvakrat večja. In vse
               skozi je bila dvakrat večja. Vi tudi tega ne planirate, ampak planirate 3,8%
               gospodarsko rast, torej precej nižjo in tudi zato verjetno, ker se bojite, da bi se v
               te lastne svoje zanke ujeli ne dajete nobene napovedi, niti nobene obljube, saj to je
               vendarle najbolje.</p>
               <p>Kar pa se tiče mojega vprašanja, jaz sem vas vprašal za en sam ukrep, ki bo
               razvojen, en sam ukrep, ki bo peljal do večje konkurenčnosti gospodarstva. Tudi enega
               niste našteli. Povedali ste, kaj je tisto, kar je v rebalansu proračuna. Vendar če bi
               pogledali svoje lastne magnetograme na Radio Slovenija, na TV Slovenija potem bi
               videli, da ste še pred tednom, 14 dnevi, dvema mesecema govorili popolnoma drugače.
               In sploh niste govorili o tem, da bodo kakšni prilivi večji, sploh niste govorili o
               tem kakšen bo deficit, ampak ste eksplicitno omenjali samo in zgolj ene številke, ki
               jih tudi tukaj ponavljate.</p>
               <p>Drugače pa sem vas hotel vprašati še za en zakon, ki smo ga poslanci LDS vložili -
               in se nanaša na bolnike z motnjami presnove beljakovin - v parlamentarno proceduro,
               ki ga je pozicija zavrnila in vemo, da zato mesece in mesece probleme teh bolnikov ne
               bomo mogli rešiti. Gre za probleme, ki so nastopili konec lanskega leta, tako da se
               je težko izgovarjati za zadnjih 12 let. Društvo se je obrnilo na nas in mi smo
               vložili zakon. Argument nekaterih poslancev je bil, da zato, ker smo ga mi
               predlagali, zato ga ne boste podprli, zato boste šli s celovitim zakonom, ki bo
               verjetno čez leto dni ali pa kaj podobnega sprejet v državnem zboru. Zato bodo sedaj
               konkretne skupine...</p>
            </sp>
            <sp xml:id="SDZ4-Redna-05-2005-04-18.sp17">

               <speaker>PREDSEDNIK FRANCE CUKJATI:</speaker>

               <p>Gospod Rop, čas se je iztekel.</p>
            </sp>
            <sp xml:id="SDZ4-Redna-05-2005-04-18.sp18">

               <speaker>MAG. ANTON ROP:</speaker>

               <p>...prebivalcev morale čakati na reševanje teh problemov. In to sem vas želel tudi
               vprašati. Ni potrebno odgovoriti, če ne želite.</p>
            </sp>
            <sp xml:id="SDZ4-Redna-05-2005-04-18.sp19">

               <speaker>PREDSEDNIK FRANCE CUKJATI:</speaker>

               <p>Hvala, gospodu poslancu. Izvolite, gospod predsednik.</p>
            </sp>
            <sp xml:id="SDZ4-Redna-05-2005-04-18.sp20">

               <speaker>JANEZ JANŠA:</speaker>

               <p>Jaz mislim, da je lepo, da nekdo vlada zakone, s katerim popravlja situacijo, ki jo
               je sam ustvaril. To je zelo pohvalno. Vendar pa morajo biti rešitve prave. Ne sme iti
               za karkoli in vlada mora ravnati seveda odgovorno. Preden prizna komu kakšne pravice,
               je treba zagotoviti tudi sredstva in vire sredstev.</p>
               <p>Tudi se ne bi strinjal s tem, da menjam stališča. Ravno v primeru, ki ste ga tudi
               sami omenjali in je bil vroča tema tudi v prejšnjem mandatu, recimo, ko je šlo za
               pravico opozicije do besede, za pravico volivk in volivcev, da spremljajo delo
               parlamenta, smo se v prejšnjem mandatu zavzemali za neposredne prenose zasedanj
               državnega zbora in najpomembnejših delovnih teles. To isto sedaj predlagamo v zakonu
               in pričakujemo, da boste to podprli. V vsakem normalnem sistemu je to osnovna zahteva
               opozicije. Tako tudi v tem primeru mislim, da delamo tisto, kar smo tudi prej
               govorili.</p>
               <p>Kar se tiče visoke gospodarske rasti v lanskem letu. V lanskem letu je bila
               gospodarska rast dobra, ni dosegla 5%. Tukaj ni osnovni problem v tem, da ni bilo
               doseženih 5% gospodarske rasti, osnovni problem je v tem, da se je predpostavljalo na
               podlagi vaših obljub, da bo gospodarska rast takšna, in da se je sprejemala
               zakonodaja, ki je širila pravice. Na tej podlagi je proračun v naprej porabljen, tako
               da je zelo malo manevrskega prostora. Od teh 45 milijard več prihodkov, kot je bilo
               predvideno v proračunu v letu 2003 za leto 2005, bo pač potrebno polovico nameniti za
               to, da se proračunski primanjkljaj zniža na varno mejo zaradi evra, drugič pa zato,
               da se pokrijejo obveznosti, ki so nastale, pa niso bile planirane. Za plače v javni
               upravi je bilo načrtovanih premalo 7,4 milijarde tolarjev, ker je prejšnja vlada
               planirala, da bo znižala zaposlenost v državni upravi, v resnici jo je pa povečala.
               Celo v ministrstvih, kjer gre za relativno majhen obseg zaposlenih. Ministrstvo za
               zdravje za 27 v štirih letih, pa ministrstvo za kulturo - 57 oziroma ravno obratno,
               na kulturi nekoliko manj, na zdravju nekoliko več. Vse to terja, to so pravice, ki so
               sedaj zapisane in jih je treba plačati. Drugače bo pa vlada varčevala in že sprejela
               ukrepe v zvezi s tem. So splošno znani, ni treba, da bi jih ponavljal. Začenjamo
               popravljati zapleten sistem za črpanje evropskih sredstev, zaradi česar...</p>
            </sp>
            <sp xml:id="SDZ4-Redna-05-2005-04-18.sp21">

               <speaker>PREDSEDNIK FRANCE CUKJATI:</speaker>

               <p>Gospod predsednik, prosim!</p>
            </sp>
            <sp xml:id="SDZ4-Redna-05-2005-04-18.sp22">

               <speaker>JANEZ JANŠA:</speaker>

               <p>...je možno črpati več sredstev itn. Hvala lepa. Mislim, da nisem šel več čez čas
               kot tisti, ki je spraševal.</p>
            </sp>
            <sp xml:id="SDZ4-Redna-05-2005-04-18.sp23">

               <speaker>PREDSEDNIK FRANCE CUKJATI:</speaker>

               <p>Hvala, gospodu predsedniku. Naslednji bo poslansko vprašanje postavil gospod Miran
               Potrč v imenu socialnih demokratov. Izvolite.</p>
            </sp>
            <sp xml:id="SDZ4-Redna-05-2005-04-18.sp24">

               <speaker>MIRAN POTRČ:</speaker>

               <p>Spoštovani gospod predsednik! Na 2. seji državnega zbora 24. januarja letos sem
               primeroma navedel nekatere odločitve vlade, sprejete brez sodelovanja s prizadetimi.
               Vprašal sem vas, ali bo vlada upoštevala uveljavljeno politiko socialnega dialoga in
               ali bo v svoje odločitve vključevala zainteresirane. Odgovorili ste mi, da se vlada
               zaveda pomena dialoga s socialnimi partnerji in potrebe, da se tudi pri drugih
               reformah, ki bodo še potrebne, mora dogovarjati s prizadetimi. Po treh nadaljnjih
               mesecih ugotavljam, da vlada kljub vaši obljubi ravna drugače. Najprej sama, brez
               vsakih posvetovanj s prizadetimi, predlaga odločitve in zahteva, da jih kot nujne
               sprejme državni zbor. In šele, ko se prizadeti uprejo, ko dokažejo vsebinsko
               nesprejemljivost predlaganih rešitev, morda pa celo zagrozijo z javno organizirano
               aktivnostjo, se vlada umakne in začne z njimi razgovore. Očitni novi primeri takega
               ravnanja so pripravljene spremembe in dopolnitve pokojninske zakonodaje, pri kateri
               so na nesprejemljivo vsebino in postopke opozorili tako upokojenci kot sindikati, pa
               celo vaš vladni partner. Še huje je ravnala vlada pri pripravljanju nove zakonodaje o
               RTV, kjer so se javno uprle vse prizadete organizacije, protestirala pa je tudi
               mednarodna novinarska zveza. Brez vsakega sodelovanja s prizadetimi so pripravljeni
               tudi vojni zakoni.</p>
               <p>Zaradi tega, gospod predsednik vlade, sprašujem: Ali je vlada s socialnimi partnerji
               in civilno družbo res pripravljena sodelovati le, če in ko se ti uprejo njenemu
               enostranskemu ravnanju?</p>
               <p>Kako dolgo bo, kljub drugačnim zagotovilom, uveljavljala takšno prakso?</p>
               <p>Ali vlada res misli, da je samozadostna?</p>
               <p>Ali res verjame, da so pomembne reforme mogoče brez širšega družbenega konsenza?</p>
               <p>Ali ne misli, da je treba za pomembne reforme iskati zaveznike?</p>
               <p>Ali še ni spoznala, da je sodelovanje s prizadetimi in zainteresirano javnostjo
               krajša pot, da je vse drugo navidezno krajše, dejansko pa povzroča mnogo več
               problemov in manjšo učinkovitost?</p>
               <p>Prosil bi, da se ta praksa ne samo na besedah, ampak tudi na dejanjih spremeni.
               Hvala.</p>
            </sp>
            <sp xml:id="SDZ4-Redna-05-2005-04-18.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Izvolite, gospod predsednik.</p>
            </sp>
            <sp xml:id="SDZ4-Redna-05-2005-04-18.sp26">

               <speaker>JANEZ JANŠA:</speaker>

               <p>Hvala za vprašanje. Če bi šli delat neko statistiko o tem, s koliko različnimi
               skupinami ali pa predstavniki civilne družbe smo se, tako jaz kot predsednik vlade
               kot tudi moje kolegice in kolegi ministri, sestali v teh štirih mesecih, in to
               primerjali z enakim številom v kateremkoli mandatu prejšnjih vlad, mislim, da bi bila
               ta statistika zelo ugodna za to vlado, vsaj ko gre za predsednika vlade. Ker smo malo
               te stvari primerjali, mislim, da se nikoli ni zgodilo, da bi bilo toliko neposrednih
               razgovorov in sestankov z različnimi predstavniki civilne družbe, ko je šlo za
               konceptualno vprašanje ali ko je šlo za reševanje kakšnih perečih problemov. Tako se
               je treba zavedati, ko o teh stvareh govorimo, da v Sloveniji nimamo samo pet ali šest
               skupin ali pa oblik organizirane civilne družbe, samo tiste, ki so najbolj glasni.
               Običajno je tako, da ni vedno tako, ne bom rekel, da je običajno, ampak ni vedno
               tako, da tisti, ki je najbolj glasen, ki najbolj glasno protestira proti nekemu
               predlogu, da je tudi najbolj upravičen ali pa dejansko, da se mu godi krivica.
               Mnogokrat so najbolj glasni tisti, ki branijo privilegije, ker imajo tudi sredstva,
               da se ustrezno organizirajo in zlobirajo in imajo običajno tudi veliko podporo.
               Bistveno številčnejše kategorije ljudi, ki so pa lahko tudi prizadeti ob takšnih ali
               drugačnih ukrepih, ki se sprejmejo in se posledice v naprej ne predvidijo vedno
               dovolj temeljito, pa ne slišite glasu protestov, ker je neorganizirano ali pa zato,
               ker so nekateri desetletja navajeni trpeti in še vedno trpijo in mislijo, da se itak
               nič ne splača. Tako bi opozoril pred tem posploševanjem. Ni vedno tisti, ki je
               najbolj glasen, tudi najbolj prizadet.</p>
               <p>Kar se tiče omenjenega konkretnega primera zakona o radioteleviziji, ste rekli, da
               so protestirali vsi, celo mednarodne zveze. Jaz moram reči, da predstavniki teh
               mednarodnih zvez ne gledajo naše televizije in ne poslušajo našega radia. Oni so
               poslušali sporočila, ki so prihajala od zainteresiranih v Sloveniji. Ampak glej čudo!
               Tisti, ki pa plačujejo to televizijo, ki naj bi bila javna, čeprav je država z
               zakonom določila, da moramo plačevati prispevek hkrati oziroma vsi, ki imamo
               električne priključke, z zakonom je bilo to odrejeno, tisti pa niso nič protestirali.
               Nobenih silnih protestov gledalcev nismo zasledili ob tem, ko je vlada predlagala ta
               zakon. Če bi šlo res za to, kar se je vladi očitalo, potem bi prvi protestirali ravno
               tisti, ki plačujejo in gledajo to televizijo in poslušajo radio. Ampak tisti najbrž,
               tako kot vsi v tej sobi vemo, če smo iskreni, da položaj ni dober, da je stvari treba
               urediti, da je treba določene stvari popraviti, narediti transparentne in postaviti
               tudi slovenski nacionalni radio in televizijo na neke zdrave solidne osnove, kot je
               to v razvitih evropskih državah, ki jih želimo posnemati ali pa vsaj govorimo o tem.</p>
               <p>Kar se tiče iskanja zavezništev pri pomembnih reformah. Da, iskali bomo ta
               zavezništva pri pomembnih reformah, vendar pa doslej nismo še predlagali temu
               državnemu zboru v teh nekaj mesecih nobenih pomembnih reform. To, o čemer zdaj
               govorimo, so ali popravki zakonov ali pa popravki nekega stanja, o katerem se je
               diskutiralo leta in leta in je potreba po teh popravkih zelo očitna. Bo pa v
               naslednjih letih na te klopi prišlo veliko predlogov pomembnih strateških reform.
               Veseli bomo čim širšega soglasja okrog tega, vzeli si bomo dovolj časa za to razpravo
               in usklajevanje in iskali bomo vsa zavezništva .../Opozorilni znak za konec
               razprave./... Kdor ne bo izrecno nasprotoval, bo z nami. Želeli bomo dobiti čim širšo
               podporo. Se pa zavedamo, da bo vedno kdo, ki bo nasprotoval tem predlogom že zato,
               ker jih daje ta vlada.</p>
            </sp>
            <sp xml:id="SDZ4-Redna-05-2005-04-18.sp27">

               <speaker>PREDSEDNIK FRANCE CUKJATI:</speaker>

               <p>Hvala, gospodu predsedniku. Želite dodatno obrazložitev? Prosim.</p>
            </sp>
            <sp xml:id="SDZ4-Redna-05-2005-04-18.sp28">

               <speaker>MIRAN POTRČ:</speaker>

               <p>Hvala lepa. Gospod predsednik, jaz sem vam postavil konkretna vprašanja glede
               konkretne zakonodaje. Vi mi niti v enem primeru na konkretno vprašanje niste
               odgovorili, kar imate pravico. Povedal ste mi, da imate vrsto razgovorov, čemur jaz
               ne morem oporekati, samo niso povezani s pripravo zakonodaje, ki je v parlamentu.
               Poskušali ste postaviti v čudno luč predsednika mednarodne novinarske organizacije,
               kar je vaš problem, ne moj. Jaz sem pač prebral pismo. Verjamem, da je prebral zakon
               in opazil med prejšnjim in sedanjim zakonom pomembno razliko. Vi ste posploševali
               nekatere naše ugotovitve. Mislim, da v odgovoru niste povedali tistega, kar ste bil
               vprašani. Rad bi povedal, da mislim, da ste dolžni in da bi bilo koristno za vse, za
               vlado, za državni zbor, za Slovenijo, da takrat ko se pomembnejša ali manj pomembna,
               to je stvar obeh partnerjev, ne samo vlade, tudi prizadetih, zakonodaja pripravlja,
               da je čim več sodelovanja, da poskušate najti skupne rešitve, da ste dolžni predhodno
               sodelovanje opraviti, če želite imeti partnersko družbo, ne pa samovoljo in
               samozadostnost v vladi in da ste nam dolžni povedati, da ste te razgovore opravili,
               pa pač marsikdaj niso bili uspešni, kar razumemo, ker je vaš koncept in položaj
               prizadetih lahko različen. Dokler tega ne delate, in v nobenem od navedenih primerov
               tega niste storili, vas prosim, da vsaj ne obljubljate več, da gojite partnersko
               družbo, da gojite sodelovanje s prizadetimi. Dejstva govorijo namreč popolnoma
               drugače. Hvala.</p>
            </sp>
            <sp xml:id="SDZ4-Redna-05-2005-04-18.sp29">

               <speaker>PREDSEDNIK FRANCE CUKJATI:</speaker>

               <p>Hvala, gospodu Potrču. Gospod predsednik, izvolite.</p>
            </sp>
            <sp xml:id="SDZ4-Redna-05-2005-04-18.sp30">

               <speaker>JANEZ JANŠA:</speaker>

               <p>Da ne bo nesporazumov, bom prebral še enkrat vprašanja, vsakega posebej, in bom še
               enkrat odgovoril.</p>
               <p>Ali je vlada s socialnimi partnerji in civilno družbo res pripravljena sodelovati
               le, če ni, ko se ti javno uprejo njenemu enostranskemu ravnanju?</p>
               <p>Ne. Vedno.</p>
               <p>Naslednje vprašanje: Kako dolgo bo kljub drugačnim zagotovilom uveljavljala takšno
               prakso?</p>
               <p>Je ne uveljavlja, zato je tudi v prihodnje ne bo.</p>
               <p>Ali vlada res misli, da je samozadostna?</p>
               <p>Ne misli.</p>
               <p>Ali res verjame, da so pomembne reforme mogoče brez širšega družbenega konsenza?</p>
               <p>Ne verjame.</p>
               <p>Ali ne misli, da je treba iskati zaveznike?</p>
               <p>Mislimo, da je treba iskati zaveznike, celo Združeno listo smo vabili v koalicijo,
               pa je odklonila. Ali še ni spoznala .../Oglašanje iz klopi./ Takrat je bila to
               Združena lista, sedaj so Socialni demokrati, se opravičujem.</p>
               <p>Ali še ni spoznala, da je sodelovanje s prizadetimi in zainteresirano javnostjo le
               navidezno daljša pot?</p>
               <p>To vemo že od nekdaj, v resnici pa mnogo bolj učinkovita in dolgoročno uspešna. To
               so bila vprašanja in jaz sem odgovoril.</p>
            </sp>
            <sp xml:id="SDZ4-Redna-05-2005-04-18.sp31">

               <speaker>PREDSEDNIK FRANCE CUKJATI:</speaker>

               <p>Hvala, gospodu predsedniku. Naslednji bo, prosim... Prosim, da ne motite seje.
               Naslednji bo gospodu predsedniku postavil vprašanje oziroma postavila vprašanje gospa
               Barbara Žgajner Tavš v imenu Slovenske nacionalne stranke. Prosim.</p>
            </sp>
            <sp xml:id="SDZ4-Redna-05-2005-04-18.sp32">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Pred dnevi je vaš minister, gospod Drobnič, ob predstavitvi
               nam nepojemljivih, bom rekla, tako imenovanih vojnih zakonov, temelječ na kvazi
               mednarodnih standardih o odpravljanju diskriminacije med ljudmi dejal, da se s temi
               predlogi odmikamo od ideološkega pojmovanja zgodovine. Lepo vas prosim!</p>
               <p>Sprašujem vas: Mar ni ideološko spreminjanje zgodovinskih dejstev ravno enačenje
               agresorjev z borci za svobodo oziroma njihovo poveličevanje in opravičevanje pri
               zločinih nad slovenskim narodom?</p>
               <p>Evropa je dala jasen signal. 60. obletnica zmage nad nacifašizmom in opomin, da se
               druga svetovna vojna ne sme nikdar ponoviti. Nič čudnega, da vlada pri pripravi
               zakona, ki poveličuje domače izdajalce, ni našla primerljive ureditve v katerikoli
               drugi evropski državi. Naj vas spomnim, da so domači izdajalci dali javno zaprisego
               vojaški formaciji nemške vojske in s tem postali agresorji na strani nacistov, ki jih
               danes obsoja ves svet. Delovali so zoper slovenski narod, in to v času, ko je bil ta
               obsojen na iztrebljenje. Z vsem spoštovanjem vseeno izrekam bojazen, da je nova
               politika na področju polpretekle zgodovine nedopustna. Dejstvo je, da ste z očitno
               ignoranco pospremili tudi spominske slovesnosti ob 60. obletnici zmage nad
               nacifašizmom. Takšna drža nam pač ne more biti v ponos. Še več. Slovenska vlada s
               popravki vojne zakonodaje, ki naj bi bili nujni, celo bolj kot socialna in
               gospodarska vprašanja, želi razvrednotiti vse vrednote osamosvajanja v obdobju NOB in
               po skrajšanem postopku pljuniti na ponos lastne preteklosti.</p>
               <p>Zakaj vlada ne pokaže odgovornosti do lastnega naroda pri zločinih, storjenih na
               slovenskih tleh, s strani italijanskega okupatorja? Kazenske ovadbe so spisane in
               Slovenska nacionalna stranka je edina, žal, ki se bori za to, da vojni agresorji
               plačajo za zločine nad človeštvom. Naj vas spomnim na določbe kazenskega zakonika
               Republike Slovenije in ostalih mednarodnih aktov. Zločini nad človeštvom ne
               zastarajo. Kaj bo storila vlada pri tolikih spisanih kazenskih ovadbah, cel kup imamo
               teh ovadb, spisanih še za časa Jugoslavije. Tukaj pokažite odnos do lastnega naroda
               in lastne zgodovine.</p>
               <p>In naj zaključim, ker me čas preganja. Žrtvam v spomin, živim v opomin. Že nič
               kolikokrat slišan stavek, ki očitno nekaterim ne gre v zavest. In temu morajo biti
               podvrženi vsi zakoni, česar se za omenjene vojne tri zakone ne more trditi. Zakaj,
               vas sprašujem.</p>
            </sp>
            <sp xml:id="SDZ4-Redna-05-2005-04-18.sp33">

               <speaker>PREDSEDNIK FRANCE CUKJATI:</speaker>

               <p>Hvala, gospe Žgajner. Gospod predsednik, imate besedo. Prosim.</p>
            </sp>
            <sp xml:id="SDZ4-Redna-05-2005-04-18.sp34">

               <speaker>JANEZ JANŠA:</speaker>

               <p>Hvala za vprašanje. Najprej naj rečem, da ne drži trditev, da želi kdo spreminjati
               zgodovinska dejstva. Zgodovinskih dejstev se ne da spreminjati. Tisto, kar se je
               zgodilo, se je pač zgodilo. To je dejstvo. Zaenkrat se po nobeni teoriji ali formuli
               dejstev za nazaj ne da spreminjati. Lahko se pač drugače govori o teh dejstvih ali se
               jih drugače osvetli, tu so dopuščene različne možnosti in interpretacije. Še vedno
               potekajo tudi razprave med zgodovinarji o stvareh, ki so se zgodile pred tisoč leti
               ali pa pred dvesto leti, pred petdesetimi leti, ampak to ne spreminja tistih dejstev,
               ki so se pač zgodila. Ker se to ne da, pa tudi če bi se dalo, ta vlada nima nobenih
               namenov, da bi spreminjala dejstva in se tudi ne želi ukvarjati z ničemer v tej
               smeri.</p>
               <p>Kar se tiče obeležitve konca druge svetovne vojne in zmage nad nacifašizmom, sem o
               tem govoril že na prejšnji seji, ko sem odgovarjal na poslansko vprašanje
               spoštovanega poslanca Mirana Potrča. V tem času je odbor za državne proslave
               predlagal, vlada pa sprejela program državnih proslav za letošnje leto. Vsaj dve
               državni proslavi bosta neposredno povezani s to obletnico. Ena državna proslava bo 9.
               maja v Cankarjevem domu, druga državna proslava bo septembra na Primorskem. V zvezi s
               tem je stvar najbrž ravno obratna od tega, kar je bilo očitano. Verjetno se še ni
               zgodilo doslej, tudi ob 50. obletnici ne, da bi se ta dogodek zaznamoval z dvema
               državnima proslavama v istem letu.</p>
               <p>Glede zakonov, ki ste jih omenjali, bo razprava v tej dvorani še potekala. Nikakor
               ni bil namen, da se vlada ukvarja s spreminjanjem kakšnih ideoloških podlag. Namen
               teh zakonov, ki jih je možno seveda v tej proceduri po postopku, ki je znan,
               dopolniti, spremeniti, kakorkoli, namen teh zakonov je enostavno izhajati iz ustave
               Republike Slovenije, ki pravi, da imamo vsi enake pravice in da ni dopustno delati
               razlike znotraj istih kategorij na podlagi nekih političnih ali kakšnih drugih
               izhodišč. To je vsa resnica v zvezi s tem. Če je kaj drugega tukaj, je, kot že
               rečeno, zadeve možno spremeniti in dopolniti. Končno je za to parlamentarna
               procedura. In tudi ne gre pri vseh zakonih za isto stvar, ne vem, zakaj se je zdaj
               prijelo, kot da gre za nek trojček, ki govori o isti zadevi. Zakoni govorijo o
               različnih zadevah, vsaj v enem popravljamo napako iz prejšnjega mandata. O tem, da je
               šlo za napako, ko se je izglasovalo sporen napis na grobiščih, se strinja zelo velik
               del laične in strokovne javnosti. To je bil predlog pristojne komisije pri vladi že v
               prejšnjem mandatu, ki ga zdaj enostavno realiziramo. Zato je bilo to tudi storjeno v
               tem času.</p>
               <p>Še enkrat ponavljam, ta vlada nima nobenega namena spreminjati zgodovinskih dejstev,
               ker je to tudi totalno nemogoče.</p>
            </sp>
            <sp xml:id="SDZ4-Redna-05-2005-04-18.sp35">

               <speaker>PREDSEDNIK FRANCE CUKJATI:</speaker>

               <p>Hvala, gospodu predsedniku. Želi poslanka dopolnitev odgovora? Izvolite.</p>
            </sp>
            <sp xml:id="SDZ4-Redna-05-2005-04-18.sp36">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Jaz moram v začetku reči, da sem prepričana in da
               verjamem v to, da ste ne nazadnje dobili mandat za to, da boste Slovenke in Slovence
               popeljali v prihodnost in ne boste spreminjali preteklosti. Ob tem pa tudi obžalujem,
               da pravzaprav niste razumeli mojega vprašanja.</p>
               <p>Prva zadeva, ki me je zmotila, govorili ste o ustanovitvi prve slovenske vlade. To
               je bilo vprašanje, ki je bilo izpostavljeno na prejšnji seji.</p>
               <p>Kar se pa tiče mojega izpostavljenega vprašanja, je bila 60. obletnica zmage nad
               nacifašizmom, ki se mimogrede dogaja tudi danes, v ponedeljek. Pa bom rekla, da si
               pravzaprav drugače ne morem razložiti ignorance pri obeleževanju spomina na, še
               enkrat bom rekla, 60. obletnico zmage nad nacifašizmom. Sramotno za slovenski narod
               je, da se na številne depeše, povabila in apele ni odzval nihče. Predstavnikov
               slovenske uradne delegacije ni bilo niti na eni od slovesnosti v počastitev spomina
               na osvoboditev koncentracijskih taborišč. Bili so le nekdanji slovenski interniranci.</p>
               <p>Sprašujem vas gospod predsednik: Ali smo lahko ponosni na takšno vlado?</p>
               <p>Še enkrat želim ob tem poudariti, zgodovine dejansko ne gre spreminjati, zgodovina
               je jasna, kot ste ugotovili tudi sami. Zato pravzaprav ni razlogov, to ugotavljam in
               poudarjam jaz, za ponovno odpiranje polemik, ki so deplasirana in zrežirana s strani
               politike, ki s podobnimi predlogi kaže na jasno nesposobnost preseganja svojega
               ideološkega vrednotenja zgodovine.</p>
            </sp>
            <sp xml:id="SDZ4-Redna-05-2005-04-18.sp37">

               <speaker>PREDSEDNIK FRANCE CUKJATI:</speaker>

               <p>Hvala gospe Žgajner Tavš. Gospod predsednik, izvolite.</p>
            </sp>
            <sp xml:id="SDZ4-Redna-05-2005-04-18.sp38">

               <speaker>JANEZ JANŠA:</speaker>

               <p>Ko govorimo o prvi slovenski vladi, bo veliko možnosti in tudi pozornosti
               ustanovitvi prve slovenske narodne vlade, možno nameniti jeseni letos, ko bo prvič
               državna proslava tudi ob priključitvi Štajerske in Prekmurja k Sloveniji, v
               počastitev Majstrovega podviga. V tistem času je bila ustanovljena prva slovenska
               narodna vlada in takrat bomo o tem razpravljali.</p>
               <p>Kar se tiče očitka, da predstavniki države niso sodelovali na teh prireditvah, ki so
               bile ali pa še bodo organizirane ob osvoboditvi iz koncentracijskih taborišč. To
               seveda ne drži. Sodelovali so na vseh večjih prireditvah, ki so bile doslej, s
               predsednikom države na čelu, minister za šolstvo gre na podobno slovesnost v Krakov v
               kratkem. Slovenija se je na te stvari odzvala tako, kot se to spodobi. Strinjam se
               tudi z vašo ugotovitvijo, da je ta vlada prisegla na prihodnost, bolj kot na kaj
               drugega. Tega se skušamo držati in se bomo skušali držati tudi v prihodnje. Žal pa
               moram ugotoviti, da takšni nestrpni ideološki diskurzi, kot so se pojavili danes tudi
               v tem parlamentu, ne prispevajo k temu. To samo po nepotrebnem zaostruje ozračje,
               vrača razpravo v neke čase, za katere mislim, da je v Sloveniji popolno soglasje, da
               se ne smejo več ponoviti in za katere smo že vsi mislili, da so mimo. Zato bi
               apeliral na vse, da se izogibamo tega nestrpnega ideološkega diskurza, ker to ne
               prispeva k ničemur.</p>
            </sp>
            <sp xml:id="SDZ4-Redna-05-2005-04-18.sp39">

               <speaker>PREDSEDNIK FRANCE CUKJATI:</speaker>

               <p>Hvala, gospodu predsedniku. Magister Franc Žnidaršič. Gospa Žgajner, želite
               proceduralni predlog? Izvolite.</p>
            </sp>
            <sp xml:id="SDZ4-Redna-05-2005-04-18.sp40">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz moram reči, da sem ocenila, da je šlo v odgovoru predsednika vlade,
               in sicer v prvem in v drugem delu, za ogromno blefiranja. Verjetno zato, da bo v očeh
               javnosti dobil še kakšno pozitivno točko.</p>
               <p>Rekla pa bom, da so dejstva drugačna. In ne nazadnje, spoštovani gospod predsednik,
               vi odpirate ponovno te teme, ki so bile...</p>
            </sp>
            <sp xml:id="SDZ4-Redna-05-2005-04-18.sp41">

               <speaker>PREDSEDNIK FRANCE CUKJATI:</speaker>

               <p>Gospa...</p>
            </sp>
            <sp xml:id="SDZ4-Redna-05-2005-04-18.sp42">

               <speaker>BARBARA ŽGAJNER TAVŠ:</speaker>

               <p>... vsaj v državnem zboru zaključene.</p>
            </sp>
            <sp xml:id="SDZ4-Redna-05-2005-04-18.sp43">

               <speaker>PREDSEDNIK FRANCE CUKJATI:</speaker>

               <p>Gospa poslanka, ni več razprave. Ali imate proceduralni predlog?</p>
            </sp>
            <sp xml:id="SDZ4-Redna-05-2005-04-18.sp44">

               <speaker>BARBARA ŽGAJNER TAVŠ:</speaker>

               <p>Takoj bom prešla na 246. člen poslovnika, ki omogoča, da zahtevam, da se o tej temi
               oziroma o odgovoru predsednika vlade opravi širša razprava v okviru državnega
               zbora.</p>
            </sp>
            <sp xml:id="SDZ4-Redna-05-2005-04-18.sp45">

               <speaker>PREDSEDNIK FRANCE CUKJATI:</speaker>

               <p>Hvala. O predlogu bomo glasovali jutri v času glasovanja.</p>
               <p>Magister Franc Žnidaršič bo postavil predsedniku vlade poslansko vprašanje v imenu
               DeSUS-a. Izvolite.</p>
            </sp>
            <sp xml:id="SDZ4-Redna-05-2005-04-18.sp46">

               <speaker>MAG. FRANC ŽNIDARŠIČ:</speaker>

               <p>Hvala lepa, gospod predsednik državnega zbora. Spoštovani predsednik vlade!
               Spoštovani predstavniki vlade, kolegice in kolegi!</p>
               <p>Vlada Republike Slovenije je na pretekli seji, v četrtek, potrdila izhodišča za
               rebalans proračuna za leto 2005.</p>
               <p>Predsednika vlade sprašujem: Kako komentirate ta izhodišča za pripravo rebalansa?
               Ali nam lahko pojasnite glavne črte?</p>
               <p>Hvala lepa.</p>
            </sp>
            <sp xml:id="SDZ4-Redna-05-2005-04-18.sp47">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospod predsednik, izvolite.</p>
            </sp>
            <sp xml:id="SDZ4-Redna-05-2005-04-18.sp48">

               <speaker>JANEZ JANŠA:</speaker>

               <p>Hvala za vprašanje. Deloma smo se te teme dotaknili že v odgovoru na prvo vprašanje.
               Vlada je dejansko prejšnji teden določila izhodišča za pripravo rebalansa proračuna.
               Pri tem je izhajala iz napovedi, ki so nekoliko bolj optimistične, kot pa so bile
               takrat, ko se je pripravljal proračun za leti 2004 in 2005. Kot je bilo tukaj že
               rečeno, naj bi bilo prihodkov za okoli 43 milijard več, vendar pa se je vlada, kot je
               znano, soočila tudi z obveznostmi, ki jih je potrebno izpolniti zaradi spremembe
               zakonodaje ali enostavno zaradi golih dejstev, in pokritje katerih ni bilo načrtovano
               v sprejetem proračunu za leto 2005.</p>
               <p>Poleg tega pa skuša vlada s temi okviri za pripravo rebalansa proračuna za leto 2005
               znižati javni dolg toliko, da bomo na varni strani, ko gre za izpolnitev tega
               kriterija za prevzem evra.</p>
               <p>Tako je v teh izhodiščih predvideno, da se proračunski primanjkljaj iz prvotno
               predvidenih 112 milijard zmanjša na 92 milijard tolarjev, kar pomeni na koncu 1,4
               odstotni proračunski primanjkljaj in kar za nas predstavlja glede na kriterije varno
               številko.</p>
               <p>Seveda je v tistem delu, kjer pač moramo pokriti obveznosti od prej, velik del
               takšnih, katerim se enostavno ni možno izogniti. Ob tem, da je manevrskega prostora
               zaradi zakonodaje, kakršna pač je, ki daje pravice, ki se v tem času niso znižale,
               proračunskim uporabnikom manevrskega prostora zelo malo.</p>
               <p>Veliko se je govorilo o tem, da ta del nepokritih obveznosti, izračunan na višino 70
               milijard, ni tolikšen in da gre to za neko imaginarno številko. Že večkrat sem dejal,
               da bi bila ta vlada zelo vesela, če bi kdo dejansko pokazal še na kakšne viške
               sredstev ali virov in bi naredil to številko bolj imaginarno. Ampak žal so to gola
               dejstva. Iz česa je sestavljena? V teh izhodiščih za predlog rebalansa proračuna smo
               morali dodatno zagotoviti sredstva za plače v javni upravi, kar sem omenjal že prej,
               v višini 7,4 milijarde, ker se je število zaposlenih povečalo. Povečalo se je v tem
               času bistveno, ne pa zmanjšalo, tako kot je bilo obljubljeno, zaradi transferov v
               javne zavode. Gre predvsem za plače v šolstvu, 20 milijard, za ministrstvo za šolstvo
               in šport, več kot 2 milijardi za visoko šolstvo in znanost, potem je tukaj obveznost
               na podlagi odločbe ustavnega sodišča. Gre za obresti v zvezi s prometnim davkom v
               višini 5 milijard in ostanek, kolikor je še prostih sredstev, za pokrivanje
               primanjkljaja v železnice. To je tisto, kar je v tem času bilo odkritega. Upam, da ni
               bistveno večjih presenečenj še kje drugje.</p>
               <p>Kot že omenjeno, bomo morali v obe bilanci, to je račun finančnih terjatev in naložb
               dodatno, zagotoviti 8 milijard SIT za poplačilo državnih poroštev, ki so se dajala
               brez ustreznega kritja. Tako je manevrskega prostora relativno malo. Je pa vlada pri
               pripravi izhodišč za rebalans proračuna zasledovala še en cilj, to pa je, da naredi
               ta prostor bolj transparenten. V tem smislu je v rebalans proračuna vštela tudi
               dolgove pokojninske .../Opozorilni znak za konec razprave./ ... in zdravstvene
               blagajne in skušala je zagotoviti pri nekaterih postavkah, ki so bile doslej precej
               nepregledne, bistveno večjo transparentnost.</p>
            </sp>
            <sp xml:id="SDZ4-Redna-05-2005-04-18.sp49">

               <speaker>PREDSEDNIK FRANCE CUKJATI:</speaker>

               <p>Hvala, gospodu predsedniku. Želi poslanec dopolnitev odgovora? Izvolite.</p>
            </sp>
            <sp xml:id="SDZ4-Redna-05-2005-04-18.sp50">

               <speaker>MAG. FRANC ŽNIDRŠIČ:</speaker>

               <p>Iz teh komentarjev razumem, da je finančni položaj države, kakor ga je videti ob
               pripravi rebalansa, vendarle nekaj ugodnejši od pričakovanega, zato sem trdno
               prepričan, da ne bodo trpeli v koaliciji zapisani dogovori glede tistih sprememb, ki
               zadevajo zakon o pokojninskem in invalidskem zavarovanju. Hvala lepa.</p>
            </sp>
            <sp xml:id="SDZ4-Redna-05-2005-04-18.sp51">

               <speaker>PREDSEDNIK FRANCE CUKJATI:</speaker>

               <p>Hvala, gospodu poslancu. Želi besedo gospod predsednik? (Ne.) Hvala. S tem
               zaključujemo prvo skupino vprašanj, postavljenih predsedniku vlade.</p>
               <p>Gospod minister za visoko šolstvo, znanost in tehnologijo dr. Jure Zupan nam dolguje
               še odgovor na vprašanje, ki je bilo zastavljeno na prejšnji seji državnega zbora. Ker
               gospoda Zupana ni, se ta dolg prenaša na naslednjo sejo.</p>
               <p>Prehajamo na vprašanja poslank in poslancev. Prvi bo vprašanje ministru za promet,
               gospodu mag. Janezu Božiču, postavil gospod Jožef Školč. Ga ni. Oprostite. Naslednji
               je na seznamu za postavitev vprašanja gospod Aurelio Juri, ki bo postavil poslansko
               vprašanje ministru za obrambo, gospodu Karlu Erjavcu. Ga tudi ni. Vprašanje lahko
               postavite, odgovor bo pa sledil na naslednji seji, če boste tako želeli, sicer pa v
               pisni obliki. Izvolite, gospod Juri.</p>
            </sp>
            <sp xml:id="SDZ4-Redna-05-2005-04-18.sp52">

               <speaker>AURELIO JURI:</speaker>

               <p>Seveda sem želel, da bi bil minister tukaj, ampak ga boste seznanili s tem
               vprašanjem in pričakujem odgovor.</p>
               <p>Mislil sem vprašati ministra in ga sprašujem: Ali je seznanjen s posebno vlogo
               aerokluba Obalni letalski center Portorož v okviru sistema zaščite in reševanja in s
               težavami, zlasti materialnimi, ki ga tarejo zavoljo dodatnih nalog in neustreznega
               odzivanja pristojne uprave?</p>
               <p>Za kaj gre? Za tiste, ki tega ne vedo, je edini aeroklub v Sloveniji, ki opravlja
               opazovalne prelete za potrebe ne le požarne varnosti, ampak tudi alarmiranja pred
               možnostmi onesnaževanju morja. No, če sta ministrstvo in minister seznanjena s
               problematiko, računam na ustrezno posredovanje; če že ne takoj, pa vsaj ob
               napovedanem rebalansu proračuna.</p>
               <p>Sicer je vprašanje: Do kdaj in kako bo sistemski nadzor slovenskega morja iz zraka
               zdržal oziroma bo Slovenija kos obveznostim, ki sledijo sklepu Komisije Evropske
               unije za okolje z dne 14. novembra 2003, ki pravi, da morajo vse pomorske države EU,
               pomorske članice EU, svoje morje vsaj podnevi nadzorovati z letali?</p>
               <p>Sami veste, da je severni Jadran kot polzaprto morje ekološko zelo zelo ranljiv.
               Tukaj plujejo tudi pomembne transportne linije z naftnimi derivati, katerih izliv bi
               bil za morje in obalo ob nepravočasnem alarmiranju in ukrepanju katastrofalen. Pa še
               izpusti balastnih voda, kot vemo, so posebna zgodba.</p>
               <p>In v zvezi z zračnim protipožarnim ukrepanjem bi še pobaral ministra o tem: Ali so
               na ministrstvu, ko načrtujejo povečanje transportnih kapacitet vojske z nakupom
               novega transportnega letala, pomislili, da bi raje ali ob tem nabavili letalo,
               kakršna sta CANADAIR ali Airtractor(?), ki bi bilo lažje kos vse številnejšim in vse
               težje ukrotljivim požarom, ki razdejajo naše gozdove. Helikopterji, tudi COUGAR,
               transportirajo namreč premalo vode, da bi bilo gašenje učinkovitejše in lažje ob
               zahtevnejših požarih. Kolikor vem, je nakup omenjenih letal možen z izjemnimi
               ugodnostmi iz skladov EU, baje z nepovratnimi sredstvi v višini do 60% vrednosti
               letala, a se je treba seveda na te razpise prijaviti. Pričakujem, da bo minister vzel
               to moje vprašanje tudi kot pobudo. Hvala.</p>
            </sp>
            <sp xml:id="SDZ4-Redna-05-2005-04-18.sp53">

               <speaker>PREDSEDNIK FRANCE CUKJATI:</speaker>

               <p>Hvala gospodu Juriju. Naslednji bo poslansko vprašanje gospod Dimitrij Kovačič
               ministru za finance, ki ga pa tudi ni in se je opravičil. Lahko postavite vprašanje,
               če želite.</p>
            </sp>
            <sp xml:id="SDZ4-Redna-05-2005-04-18.sp54">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Od nakupa Slovenske investicijske banke s strani
               ljubljanskega podjetja Energetika je menilo že tri leta in pol. V ta nakup je bilo
               vloženo skoraj 4 milijarde javnega denarja. Ne le, da je javno podjetje plasiralo
               svoja finančna sredstva za namen, za katerega ni pristojno in ni predmet njegove
               javne dejavnosti, pa so vložena javna sredstva praktično v celoti propadla, saj je
               bila banka SIB spomladi leta 2004 skupaj s posli, ki sta jih javno podjetje
               Energetika in ljubljanski Holding v obliki vezane trgovine odprodala Novi Ljubljanski
               banki. Skupna prodajna vrednost banke SIB in prenesenih poslov je znašala cca 400
               milijonov slovenskih tolarjev. To pomeni, da je bila sama banka SIB prodana brez
               kakršnegakoli nadomestila oziroma celo z negativno vrednostjo, saj vrednost
               prenesenih poslov prav gotovo presega 400 milijonov slovenskih tolarjev.</p>
               <p>Kaj se je kasneje dogajalo s SIB banko, katere lastnik je postala Nova Ljubljanska
               banka, mi ni znano. Bil pa sem obveščen, ne da bi o tem prejel kakršnekoli
               dokumentirane podatke, da je Nova Ljubljanska banka prodala Factor banki terjatve, ki
               jih je imela banka SIB. Factor banka pa je potem te terjatve prodala naprej. Katere
               terjatve banke SIB so bile predmet omenjenih transakcij, mi ni znano. Prodajna
               vrednost teh terjatev pa naj bi bistveno presegla vrednost, po kateri je javno
               podjetje Energetika prodala banko SIB, skupaj s še drugimi posli, ki sem jih že
               omenil. Če navedbe, o katerih sem govoril, držijo, potem obstaja velika verjetnost,
               da je bila tudi prodaja banke SIB s strani javnega podjetja Energetika škodljivo
               ravnanje, saj je bila banka brezplačno oziroma celo z negativno ceno poklonjena
               kupcu, to je Novi Ljubljanski banki.</p>
               <p>Zato prosim, da mi posredujete natančne podatke o terjatvah banke SIB, ki jih je
               Nova Ljubljanska banka odprodala: za katere terjatve gre, kolikšna je njihova
               nominalna in prodajna vrednost, in če je to mogoče, tudi, kakšna je bila potem
               nadaljnja usoda teh terjatev. Za čimprejšnji odgovor se vam zahvaljujem. Hvala.</p>
            </sp>
            <sp xml:id="SDZ4-Redna-05-2005-04-18.sp55">

               <speaker>PREDSEDNIK FRANCE CUKJATI:</speaker>

               <p>Hvala gospodu Kovačiču. Gospodu Jožefu Školču, ki je bil v trenutku, ko sem ga pozval
               k postavitvi poslanskega vprašanja, med vrati in je šlo resnično za zelo kratek čas
               nesporazuma, bom dal sedaj besedo. Vendar pri tem opozarjam, da v bodoče v primeru
               odsotnosti ne bomo ponovno dajali možnosti za postavitev vprašanj; v tem trenutku je
               bilo, poudarjam še enkrat, zelo nejasno - je bil, ni bil v dvorani in zaradi tega mu
               dovoljujemo postaviti vprašanje. Postavil ga bo ministru za promet mag. Janezu
               Božiču. Izvolite.</p>
            </sp>
            <sp xml:id="SDZ4-Redna-05-2005-04-18.sp56">

               <speaker>JOŽEF ŠKOLČ:</speaker>

               <p>Hvala lepa, gospod predsednik, za to gesto dobre volje. Ministru, gospodu Božiču, bom
               zastavil preprosto vprašanje v povezavi z izgradnjo oziroma investiranjem v ceste na
               severnem Primorskem.</p>
               <p>Poslanci in poslanke državnega zbora se boste spomnili, da je Posočje v relativno
               kratkem času prizadelo veliko število nesreč, med drugim tudi trije potresi. Iz tega
               naslova je bil sprejet poseben zakon in dopolnitve tega zakona iz julija lanskega
               leta predvidevajo, da bi v petih letih država v to mrežo cest od Vršiča do Želinj z
               odcepom od Bovca do Predila investirala vsako leto 2 milijardi 200 milijonov
               tolarjev.</p>
               <p>Ministra Božiča sprašujem: Ali rebalans, ker je bil ta zakon sprejet pravočasno, to
               za letos predvideva in kateri odseki se bodo iz tega naslova delali? Hvala lepa.</p>
            </sp>
            <sp xml:id="SDZ4-Redna-05-2005-04-18.sp57">

               <speaker>PREDSEDNIK FRANCE CUKJATI:</speaker>

               <p>Hvala gospodu Školču. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp58">

               <speaker>MAG. JANEZ BOŽIČ:</speaker>

               <p>Hvala lepa za vprašanje. Gospod predsednik, hvala za besedo. Spoštovane poslanke,
               spoštovani poslanci! Torej, na ministrstvu za promet se močno zavedamo, da Posočje za
               pospešen razvoj seveda potrebuje normalne in čim boljše cestne povezave, predvsem pa
               ceste, ki so prevozne tudi v zimskem času. Vendar pa moramo žal ob tem tudi
               upoštevati realne možnosti, saj bo moralo ministrstvo v pripravi rebalansa proračuna
               za letošnje leto prednostno reševati nepokrite obveznosti v skupni višini okoli 29
               milijard tolarjev in seveda na področju direkcije za ceste moramo zagotoviti dodatno
               3,66 milijarde tolarjev za dodatne obveznosti, ki niso bile upoštevane v proračunu
               2005. In če jih na kratko naštejem: gre za 1,8 milijard tolarjev za koncesije v
               avtobusnem linijskem prometu, potem moramo zagotoviti 500 milijonov tolarjev za
               ukrepe omilitve posledic povečanega tovornega prometa na glavni cesti G3, to je na
               odseku Počehova-Lendava, potem okoli 788 milijonov tolarjev za povečanje aktivnosti
               zimske službe v letošnji zimi, 200 milijonov tolarjev gre za nujne ukrepe po zakonu o
               varnosti v cestnem prometu, 185 milijonov tolarjev za uvedbo digitalnih tahografov in
               pa še za 188 milijonov tolarjev za sofinanciranje projektov na mejnih prehodih z
               Republiko Hrvaško.</p>
               <p>Torej, iz navedenega izhaja, da glede na nastale nepokrite obveznosti na področju
               dela našega ministrstva za promet, ki so nastale v prejšnjem obdobju, žal ne bo
               mogoče zagotoviti v celoti 2,2 milijardi tolarjev za izvajanje investicijskega
               vzdrževanja in pa gradnjo državnih cest v Posočju, temveč le del v letošnjem letu.
               Seveda se zavedamo, da bo možno v letošnjem letu na cestah iz zakona po potresni
               obnovi objektov in pa spodbujanju razvoja v Posočju za izdelavo dokumentacije
               zagotoviti le okoli 100 milijonov tolarjev in pa za dejansko izvajanje investicijskih
               del okoli nekaj manj kot 200 milijonov tolarjev. Glede zagotavljanja sredstev za
               izvajanje investicijskega vzdrževanja in pa gradnje državnih cest v Posočju v
               prihodnjih letih sicer lahko povem, da je na ministrstvu za promet že v pripravi
               celovit nacionalni program posodobitve državnega cestnega omrežja, v katerem bodo
               zajeti tudi vsi potrebni ukrepi posodobitve državnih cest v Posočju. Za ta nacionalni
               program že proučujemo poleg proračuna tudi druge možne vire financiranja, in sicer
               tako sredstva iz kohezijskih skladov, posojila Evropske investicijske banke, izdajo
               obveznic in pa tudi seveda možnost vključitve zasebnih virov v različnih oblikah.</p>
               <p>Torej, sprejem nacionalnega programa posodobitve državnega cestnega omrežja bo eden
               najpomembnejših ciljev prometnega ministrstva v prihodnjem letu. Hvala lepa.</p>
            </sp>
            <sp xml:id="SDZ4-Redna-05-2005-04-18.sp59">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi poslanec dopolnitev odgovora? Izvolite.</p>
            </sp>
            <sp xml:id="SDZ4-Redna-05-2005-04-18.sp60">

               <speaker>JOŽEF ŠKOLČ:</speaker>

               <p>Hvala lepa. Torej, na osnovi odgovorjenega lahko sklepam, da bo v Posočje, ne glede
               na velike besede, ki smo jih bili deležni ob obeh zakonih ob potresu, vloženih, kar
               se tiče cest, dobrih 10% predvidenih sredstev, če jih sploh bo. Iz tega sledi, da bo
               ta občutljiva regija še bolj nazadovala, ko gledamo, bom rekel, problem v vsej
               Sloveniji. Tisto, kar mene čudi, je, da stranke, ki sedaj sestavljajo vlado - pa tudi
               ministri, ki sledijo v tej vladi in prvi minister, ki so zagotavljali nesebično pomoč
               tem krajem, očitali neučinkovitost pri obnovah v preteklih letih, ne zmorejo v
               rebalansu teh velikih sredstev, ki pa so minimalna za to, da sploh pridemo do tega,
               da so ti kraji od Cerknega preko Tolmina, Kobarida in Bovca sploh dostopni Sloveniji.
               Zato pozivam, da pred rebalansom le o teh stvareh premislite, ker to pomeni veliko
               razočaranje ljudi v Posočju in pa vseh, ki so pri drugih vrstah oblik pomoči
               sodelovali.</p>
            </sp>
            <sp xml:id="SDZ4-Redna-05-2005-04-18.sp61">

               <speaker>PREDSEDNIK FRANCE CUKJATI:</speaker>

               <p>Hvala gospodu Školču. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp62">

               <speaker>MAG. JANEZ BOŽIČ:</speaker>

               <p>Hvala lepa za dodatno besedo. Gospodu poslancu bi odgovoril, da se bom v okviru
               priprave proračuna oziroma rebalansa proračuna boril še naprej za to, da se
               zagotovijo večja sredstva, kot sem jih navajal, vendar moram odprto povedati, da
               manjkajoča sredstva, ki izhajajo iz naštetih že sprejetih obveznosti, ki pa niso bile
               pokrite 3,66 milijarde, je pač to dejstvo. Vendar pa moram povedati, da bomo za
               prihodnje lete in tudi za naprej poskušali spoštovati zakon, ki v tistem času, ko je
               bil sprejeman, ni imel svojega pokritja v planiranih proračunih oziroma finančnih
               načrtih za leta, ki smo jih prevzeli. Torej, zagotovo v okviru nacionalnega programa
               posodobitev državnega cestnega omrežja bomo v čim večji možni meri zagotavljali
               spoštovanje tega zakona. Hvala.</p>
            </sp>
            <sp xml:id="SDZ4-Redna-05-2005-04-18.sp63">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru Božiču. Naslednji bo poslansko vprašanje ministru za okolje in
               prostor Janezu Podobniku postavil mag. Borut Sajovic. Izvolite.</p>
            </sp>
            <sp xml:id="SDZ4-Redna-05-2005-04-18.sp64">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Kolegice, kolegi, ministrski zbor.</p>
               <p>Gospod minister Janez Podobnik, moje vprašanje se nanaša na aktualno vprašanje
               ravnanja s smetmi v Sloveniji. Vprašanje je v številnih slovenskih regijah še kako
               aktualno in prav je in potrebno, da se v tem času tega problema korenito lotimo.
               Predvsem pa se mi zdi izredno pomembno, da če opuščamo tisti stari način ravnanja z
               odpadki, kjer je bila vsaka od posameznih občin dolžna za to poskrbeti sami, in gremo
               na nek širši kontekst, to se pravi regijsko ravnanje z odpadki, se mi zdi v tej
               zadevi izredno pomembno, da bi naredili to shemo enotno za celo Slovenijo. To se
               pravi:</p>
               <p>Ali imamo sedaj že stališče, koliko regijskih centrov bo v Sloveniji in približno,
               kje naj bi stali?</p>
               <p>Predvsem pa se mi zdi nekako čudno, da pa tisto slovensko regijo, to je ljubljansko,
               kjer nastaja največ odpadkov na enem mestu in kjer je problematika te deponije na
               Barju, ki je z vidika okolja izredno problematično, ne rešujemo najprej.</p>
               <p>Zanima me:</p>
               <p>Kje bodo te točke, ker transport in stroški transporta predstavljajo eno od
               pomembnih postavk. Nekje mi ne gre v glavo, kako bi bilo ekonomično, da odpadke,
               recimo, iz Moravč, ki so v bližini Ljubljane, vozimo v regijski center na Gorenjsko,
               zakaj ne v Ljubljano, ki je dvakrat bližja.</p>
               <p>In pa predvsem me zanima: Kje v tej zgodbi ustanavljanja regijskega centra bomo
               vprašali za mnenje lokalno skupnost? To se pravi, mogoče se dogovarjamo o nekem
               problemu v Ljubljani, vendar prava pot bi bila, ko bo ta problem dovolj obdelan, da
               gremo v določeno krajevno skupnost, v določen kraj in tam o tem vprašamo tiste, ki
               jih bo to regijsko odlagališče, če do njega pride, najbolj prizadelo.</p>
               <p>In vprašal bi še: Kje so zapisana ta evropska merila, kakšen je ta prag
               ekonomičnosti ravnanja z odpadki? Te teorije, da bi morali imeti ti sodobni centri
               najmanj prek 200.000 prebivalcev, se mi ne zdijo vedno najbolj smiselne. Hvala lepa.
           </p>
            </sp>
            <sp xml:id="SDZ4-Redna-05-2005-04-18.sp65">

               <speaker>PREDSEDNIK FRANCE CUKJATI:</speaker>

               <p>Hvala gospodu Sajovicu. Izvolite, gospod minister.</p>
            </sp>
            <sp xml:id="SDZ4-Redna-05-2005-04-18.sp66">

               <speaker>JANEZ PODOBNIK:</speaker>

               <p>Hvala za besedo, gospod predsednik. Spoštovani gospod poslanec mag. Sajovic! Poskušal
               bom v tem kratkem času odgovoriti na vprašanja, ki ste mi jih posredovali; ne vem, če
               bom uspel na vsa.</p>
               <p>Najprej glede ekonomske zakonitosti. Tudi za ravnanje z odpadki sedaj velja, da se
               mora podrejati osnovnim ekonomskim zakonitostim, kar tudi sami v svojem vprašanju
               ugotavljate. Izkušnje, predvsem evropske izkušnje, kažejo, da je lahko ravnanje s
               komunalnimi odpadki učinkovito in racionalno žal samo pri razmeroma veliki količini
               odpadkov. Zelo pomemben element samega stroška pa je tudi transport do teh naprav. V
               preteklih letih se je tudi v sodelovanju s stroko z obsežnimi analizami in
               strokovnimi podlagami, ki so poleg teh omenjenih ekonomskih danosti upoštevale
               prometno infrastrukturo, prišlo do zaključka, da je smiselno problematiko komunalnih
               odpadkov reševati v okviru tako imenovanih regijskih centrov za ravnanje z odpadki.
               Za posamezne predele Slovenije pa je bilo ugotovljeno, da je v okviru regijskih
               centrov lahko primerna rešitev tudi z objekti in napravami v tako imenovanih
               podcentrih na različnih lokacijah. Zato je treba oblikovati zaokrožena funkcionalna
               območja s pripadajočimi centri za ravnanje z odpadki na medobčinskem oziroma
               regionalnem nivoju. Katere so bile usmeritve pri tej prostorski odločitvi: količina
               odpadkov, število prebivalcev, transportne poti, stanje organiziranosti na terenu,
               upoštevanje že obstoječih medobčinskih povezav, ne nazadnje pa tudi dopuščanje
               možnosti za različne ravni povezovanja lokalnih skupnosti. Torej, kot rečeno, na
               podlagi prostorskih, naravnih, poselitvenih, tehnično-tehnoloških ekonomičnosti in
               logistike se je Slovenija odločila za koncept regijskega oziroma medobčinskega
               pristopa. In po našem mnenju je ta pristop upravičen in izvedljiv.</p>
               <p>Vprašali ste, kako se uresničuje regijska zasnova ravnanje z komunalnimi odpadki. Po
               Sloveniji zelo različno, zelo, zelo različno. Imam podatke, da dobro kaže na
               Dolenjskem, pohvala Pomurju, dokaj dobro kaže ali dobro kaže Celje, to je Bukovžlak.
               Slabše kaže na južnem Primorskem. Gorenjska je v krizi na tem področju. Sedaj sem
               govoril o centrih prvega reda. V okviru tega projekta in pristopa potem obstajajo
               tudi centri drugega reda, ti pokrivajo območje s številom prebivalcev med 55 in 90
               tisoč. Centri prvega reda ali regijski centri za ravnanje z odpadki, ki so najvišja
               oblika, pa vključujejo 90 tisoč ali več. Torej meja je 90 tisoč, ne 200 tisoč, da ne
               bo nesporazuma. Rad bi tudi povedal, da sem na podlagi nekaterih iniciativ kot
               minister prevzel pobudo in sklical delovno srečanje z naslovom Ravnanje z odpadki na
               Gorenjskem - v tem tednu se dobimo ponovno, ožja delovna skupina, pohvalil bi župane,
               poslance in ostale, ki so aktivno pristopili k temu vprašanju - in pokazalo se je, da
               so se lahko na Gorenjskem v tej veliki celoti potencialno pokazale tri možne
               lokacije. Tri možne lokacije in sedaj pa je tukaj na nas, na politiki, na stroki, na
               ekonomiji, na tehnologiji in seveda tudi v sodelovanju z lokalnim prebivalstvom in
               občinami, da najdemo optimalno rešitev.</p>
               <p>V vašem vprašanju sem tudi zasledil vprašanje rente. Kako se bo obračunavala renta?
               Do sedaj so se rente obračunavale predvsem na podlagi tako imenovanih pogajanj med
               investitorji in lokalno skupnostjo. Glede na to, da je v Republiki Sloveniji
               načrtovanih najverjetneje približno 12 regionalnih centrov za ravnanje z odpadki,
               morda jih bo nekoliko več, bomo način obračuna rente predvideli v podzakonskem aktu.
               Podobno kot na primer so sedaj definirane tako imenovane okoljske dajatve oziroma
               prihodki iz naziva koncesij - znana delitev: 40% od koncesnine gre države, 60 pa
               lokalni skupnosti. Če pa konkretno govorimo o nekem regionalnem centru z odpadki, pa
               bo to adekvatno količini pripeljanih odpadkov v center, in ta količina bi bila potem
               tudi boniteta zaradi centra za ravnanje z odpadki, ki bi pripadala lokalni skupnosti.
               Veljavni zakon o varstvu okolja nam nalaga, da vprašanje rente uredimo s podzakonskim
               aktom, in to bomo tudi storili. Hvala.</p>
            </sp>
            <sp xml:id="SDZ4-Redna-05-2005-04-18.sp67">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi gospod poslanec dopolnitev odgovora? Izvolite.</p>
            </sp>
            <sp xml:id="SDZ4-Redna-05-2005-04-18.sp68">

               <speaker>MAG. BORUT SAJOVIC:</speaker>

               <p>Hvala lepa. Z vprašanjem splošne narave sem v grobem zadovoljen, vendar rad bi pa še
               pojasnilo predvsem v dveh smereh, spregledali smo tisto: Kdaj bo začela teči debata v
               prizadetih lokalnih skupnostih? Mislim, da so e ena od osnovnih ali pa prva stopnica,
               kjer bi se o tem morali pogovoriti tako v občinah, na občinskih svetih kot tudi v
               prizadetih krajevnih skupnostih. Zdi se mi tudi neodgovorno, da že v tej fazi, ko
               merila za rento niso znana, določeni, ki bi jim bila renta v korist pri reševanju
               zavoženih občinskih problemov, kot osnovni kriterij mahajo s kriterijem pridobljenega
               denarja za lokalno skupnosti. Mislim, da je eden osnovnih ciljev v Sloveniji, da za
               odpadke poskrbimo na okoljsko sprejemljiv način, vendar je pa našim državljanom in
               občanom največja vrednota čisto in pa zdravo okolje, ne pa nek Judežev denar, ki se
               dobi na račun ravnanja s smetmi. Hvala lepa.</p>
            </sp>
            <sp xml:id="SDZ4-Redna-05-2005-04-18.sp69">

               <speaker>PREDSEDNIK FRANCE CUKJATI:</speaker>

               <p>Hvala gospodu Sajovicu. Izvolite, gospod minister.</p>
            </sp>
            <sp xml:id="SDZ4-Redna-05-2005-04-18.sp70">

               <speaker>JANEZ PODOBNIK:</speaker>

               <p>Hvala lepa. Kratek dodaten komentar na dopolnilno vprašanje gospoda poslanca. Debate
               v občinskih svetih bi morale že nekaj let aktivno potekati. In v tistih občinskih
               svetih, v tistih regijah, ki sem jih prej omenil kot pozitiven primer, so se te
               debate zgodile, zgodil se je tudi političen konsenz, ki je dobil tudi podporo stroke,
               in tam je problem načeloma rešljiv; tam so že gradbena dovoljenja, tam se centri
               gradijo, ob pomoči evropskih sredstev in slovenskih, domačih sredstev. V nekaterih
               predelih pa je veliko zgodovinskih in drugih antagonizmov, nezaupanja, tudi vprašanj,
               kdo bo prvi, kdo bo nosilec, na primer podjetje ali tako naprej. Torej, moje vabilo
               in povabilo je, v tistih predelih, kjer tega dogovora še ni, odprite se v te
               razprave, ministrstvo pa bo tu igralo pomembno vlogo koordinatorja, ne nazadnje tudi
               tistega, ki bo pomagalo pri pripravi kvalitetnih dokumentov, da bomo lahko te
               projekte prijavili za evropske sklade.</p>
               <p>Moje trdno prepričanje je tudi, da obračunana renta ni Judežev denar, čeprav ste to
               nekoliko v prispodobi povedali, temveč da je to ponovno evropska praksa. Vendar pred
               tem mora priti do dogovora z lokalnim prebivalstvom in lokalno skupnostjo, kjer je
               tak center potem tudi lociran. Hvala.</p>
            </sp>
            <sp xml:id="SDZ4-Redna-05-2005-04-18.sp71">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Prav tako bo gospodu ministru za okolje in prostor Janezu
               Podobniku vprašanje postavil gospod Bojan Kontič. Izvolite.</p>
            </sp>
            <sp xml:id="SDZ4-Redna-05-2005-04-18.sp72">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani vsi prisotni! 7. februarja letošnjega leta
               je gospod Peter Rezman iz Šoštanja ministru, gospodu Janezu Podobniku, zastavil tri
               vprašanja, povezana s sežiganjem odpadkov v termoelektrarni Šoštanj. Prejel je
               odgovor, ki pa je dokaj nepopoln. Kot je že avtor teh vprašanj zapisal, ni mogoče
               trditi, da se pristojni v Šaleški dolini in na ravni države že vsaj 20 let ne trudijo
               iskreno popraviti posledice rudarjenja in proizvajanja električne energije v dolini,
               vendar je degradacija okolja tako velika, da sanacija v celoti nikoli ne bo mogoča.
               Pridobivanje premoga in proizvodnja električne energije sta bila in sta še vedno
               pomembna tako za lokalno skupnost kot tudi državo, tako da smo v dolini večinsko
               nasprotovali vsem radikalnim posegom, ki bi ogrozili obe dejavnosti, pridobivanje
               premoga in proizvodnjo električne energije. To pa hkrati seveda ne pomeni, da
               pristajamo na dodatne ekološke obremenitve, ki niso pomembne za usodo energetskega
               giganta, kar zanesljivo termoelektrarna Šoštanj je. Prebivalci krajevne skupnosti
               Pesje, ki znotraj mestne občine Velenje meji na občino Šoštanj, so me opozorili, da
               so konec marca in v začetku aprila zaznali močan smrad. Sumijo, da je posledica
               sežiganja odpadkov v termoelektrarni Šoštanj. Gospod minister, sprašujem vas, prvič:
               Ali so v preteklih mesecih sežigali v termoelektrarni Šoštanj poleg premoga in kostne
               moke še kakšne druge odpadke oziroma ali je namen to početi v prihodnje?</p>
               <p>In drugič: Ali se z nadomestilom za sežiganje kostne moke izplačuje škoda, ki
               nastaja pri sežiganju kostne moke, ali pa gre za odškodnino zaradi potencialne
               nevarnosti pri sežiganju nevarnih odpadkov? Za odgovor se zahvaljujem.</p>
            </sp>
            <sp xml:id="SDZ4-Redna-05-2005-04-18.sp73">

               <speaker>PREDSEDNIK FRANCE CUKJATI:</speaker>

               <p>Hvala gospodu Kontiču. Izvolite, gospod minister.</p>
            </sp>
            <sp xml:id="SDZ4-Redna-05-2005-04-18.sp74">

               <speaker>JANEZ PODOBNIK:</speaker>

               <p>Hvala lepa. Spoštovani poslanec gospod Kontič, res je, da sem kot minister nekoliko
               več časa potreboval, da sem vašem soobčanu odgovoril na tri vprašanja o sežiganju
               odpadkov v termoelektrarni Šoštanj. Jaz sem se tudi neformalno srečal z vodstvom
               termoelektrarne Šoštanj ob priliki enega od mojih delovnih obiskov v vaših krajih.
               Absolutno tudi podpiram to osnovno intenco v tem pismu, da se številni v vaših krajih
               trudite, da se popravijo posledice rudarjenja in proizvajanja električne energije v
               dolini. In res je, da je degradacija okolja velika in da najverjetnejše sanacija
               popolnoma v celoti ne bo mogoča, popolnoma v celoti.</p>
               <p>Na vaše konkretno vprašanje vam lahko odgovorim zelo na kratko. Jaz sem se seveda
               pozanimal pri pristojnih službah, ki jim moram že načeloma v celoti verjeti. Ni
               znano, meni kot ministru in našim službam, da bi v preteklih mesecih sežigali v
               termoelektrarni Šoštanj poleg premoga in kostne moke še kakšne druge odpadke! To nam
               ni znano. Treba je povedati, da se kostna moka ne šteje za nevarne odpadke, saj tudi
               iz vprašanja ni razvidno, da bi tako trdili. Omenjate zaznavo močnega smradu, ki so
               ga zaznali prebivalci krajevne skupnosti Pesje. Če bi bilo karkoli z tega vidika, bi
               bil zanesljivo obveščen s strani pristojnih inšpekcij, pa nisem bil. Ampak, vendarle
               bi rad povedal še dodatno. V okviru dovoljenj, ki jih je dobila termoelektrarna
               Šoštanj za predelavo in sosežig odpadkov, o katerem je danes govora, tudi piše, da
               mora termoelektrarna Šoštanj preverjati rezultate ocene nevarnih odpadkov ter skladno
               s predpisi o ravnanju z odpadki voditi številne evidence, ki so tudi podatki javnega
               značaja; kar pomeni, da njihovo dostopnost regulira zakon o dostopu do informacij
               javnega značaja. Če bi se kdorkoli od teh prebivalcev obrnil na vodstvo
               termoelektrarne Šoštanj, sem prepričan, da bi vodstvo tudi upoštevalo to določbo
               zakona o dostopu do informacij javnega značaja.</p>
               <p>Kar se pa tiče vprašanja sežiganja kostne moke oziroma škode, pa lahko zopet na
               kratko odgovorim, izplačila so namenjena občini kot renti, ker je pristala, dala
               soglasje, občinski svet je dal to v Šoštanju, za izvajanje te dejavnosti. Kot je meni
               znano, se je občina v preteklih letih po premisleku odločila in je večji del ali pa
               vsa ta sredstva namenila, iz te rente, za izgradnjo nove osnovne šole.</p>
               <p>Tako na tem segmentu ne vidim nobenih odprtih vprašanj, seveda pa ne gre za rento,
               ki bi bila odškodnina zaradi potencialne nevarnosti, ampak gre preprosto za rento za
               privolitev kraja, občine, da se izvaja ta dejavnost. Hvala lepa.</p>
            </sp>
            <sp xml:id="SDZ4-Redna-05-2005-04-18.sp75">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Izvolite, gospod poslanec.</p>
            </sp>
            <sp xml:id="SDZ4-Redna-05-2005-04-18.sp76">

               <speaker>BOJAN KONTIČ:</speaker>

               <p>Nimam razloga, da vam ne bi verjel, gospod minister. Me pa vseeno zanima, v odgovoru
               ste dajali, da "niste zaznali oziroma da ni znano". Zanima me, ali lahko zatrdite, da
               je temu tako, da se v termoelektrarni Šoštanj poleg premoga in kostne moke ne sežiga
               nič drugega.</p>
               <p>Kako bo v prihodnje, nisem iz vašega odgovora zaznal, ampak iz novega seznama
               sežigalcev pa je mogoče razbrati, da je pod eno od klasifikacijskih številk zapisano
               tudi to, da gre za nevarne odpadke pod H9, in sicer so to odpadki, ki nastanejo pri
               raziskavah, diagnostiki, zdravljenju in preventivi pri veterinarski dejavnosti, in
               sicer takšni, ki z vidika preventive pred infekcijo zahtevajo posebno ravnanje pri
               zbiranju in odstranjevanju in so bili do marca 2001 označeni kot kužni. To je tudi
               zapisal avtor pisma, ko se je na vas obrnil za odgovor.</p>
               <p>Zanima me: Ali je mogoče zagotoviti, da se javnost obvešča ne samo na poziv
               javnosti, ampak da je javnost obveščena s strani vodstva termoelektrarne Šoštanj v
               vsakem primeru, ko se vrši sežiganje, ki ni sežiganje premoga in kostne moke?</p>
               <p>In še to. Glede na to, da ste govorili o renti - in naj ne bom narobe razumljen,
               prav je, da občina Šoštanj dobiva to rento, ker se pač tam sežigajo odpadki, kot je
               kostna moka in so se občani s tem dejansko tudi strinjali. Zanima me pa: Kje se po
               vašem mišljenju konča vpliv tega sežiga: ali je to meja občine Šoštanj in na drugi
               strani meja mestne občine Velenje? Hvala lepa.</p>
            </sp>
            <sp xml:id="SDZ4-Redna-05-2005-04-18.sp77">

               <speaker>PREDSEDNIK FRANCE CUKJATI:</speaker>

               <p>Hvala gospodu Kontiču. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp78">

               <speaker>JANEZ PODOBNIK:</speaker>

               <p>Najprej glede zadnjega dela vprašanja. Ker veva, da je ta meja med občino Šoštanj in
               občino Velenje zelo blizu lokacije tega velikega energetskega sistema, je razumljivo,
               da je ta meja taka, da delno vpliva tudi na življenje v sosednji občini Velenje. Gre
               tudi za dogovor za naprej znotraj obeh občin, ampak formalno, jaz nisem podrobneje
               seznanjen, pa je postopek potekal samo v občini Šoštanj. Občinski svet se je takrat
               odločil tako, kot se je odločil.</p>
               <p>Glede vašega prvega vprašanja, ki ste ga ponovili, pa vam moram samo tukaj
               zagotoviti, da sem s strani najbolj odgovornih v okviru ekipe, ki jo vodim na
               ministrstvu za okolje in prostor, dobil zagotovilo, da nam na ministrstvu ni znano,
               da bi sežigali kakšne druge odpadke.</p>
               <p>Postavljate tudi vprašanje nadzora. Nadzor nad izvajanje sosežiga kostne moke in
               ravnanjem s temi odpadki znotraj termoelektrarne Šoštanj opravlja okoljska
               inšpekcija. Tudi vidik preventive pred infekcijo delavcev je, za to pa je pristojna
               inšpekcija za varstvo pri delu.</p>
               <p>In še ena od pomembnih določb, ki je zapisana v dovoljenju agencije za okolje:
               "Termoelektrarna Šoštanj mora zagotoviti izvajanje obratovalnega monitoringa emisije
               snovi v zrak iz naprave v času sosežiga odpadkov v skladu s programom." In še nekaj.
               "Termoelektrarna" Šoštanj mora pred sosežigom odpadkov zagotoviti njihovo
               preverjanje, kar vključuje pregled pisane spremljajoče dokumentacije o odpadkih in
               ugotavljanje istovetnosti odpadkov s tehtanjem in vizualnim pregledom glede na vrsto,
               količino in njihove lastnosti. Nimam nobenih podatkov, da termoelektrarna Šoštanj
               tega ne izvaja. Če ima kdorkoli kakršnekoli drugačne podatke, potem imamo formalni
               postopek, da preko inšpekcijskih in drugih nadzorov lahko to tudi preverimo. Če bom
               dobil kakršenkoli indic, bom kot minister sam tak postopek tudi sprožil. Hvala.</p>
            </sp>
            <sp xml:id="SDZ4-Redna-05-2005-04-18.sp79">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospa Maria Pozsonec bo prav tako postavila poslansko
               vprašanje ministru za okolje in prostor gospodu Janezu Podobnik. Prosim.</p>
            </sp>
            <sp xml:id="SDZ4-Redna-05-2005-04-18.sp80">

               <speaker>MARIA POZSONEC:</speaker>

               <p>Hvala lepa. Lep pozdrav vsem prisotnim! Tudi jaz imam vprašanje v zvezi z odpadki,
               in sicer z radioaktivnimi odpadki.</p>
               <p>Zanima me: Ali se vam zdi Velika Polana primerna kot ena od lokacij za izgradnjo
               skladišča radioaktivnih odpadkov?</p>
               <p>Pri tem mislim predvsem na to, da se Velika Polana nahaja na območju, ki je
               neprimerno tako s stališča sestave tal kot tudi svoje geografske lege in tudi
               geografske majhnosti. Na tem območju pa je tudi že danes obolelost prebivalcev z
               rakom močno povečana - mislim na Prekmurje.</p>
               <p>Se vam ne zdi, da bi bilo potrebno za mnenje vprašati tudi sosednjo občino, ki bo z
               Veliko Polano delila vse posledice te nepremišljene odločitev. Hvala.</p>
            </sp>
            <sp xml:id="SDZ4-Redna-05-2005-04-18.sp81">

               <speaker>PREDSEDNIK FRANCE CUKJATI:</speaker>

               <p>Hvala gospe Pozsonec. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp82">

               <speaker>JANEZ PODOBNIK:</speaker>

               <p>Hvala lepa. Hvala za vprašanje spoštovani poslanki Marii Pozsonec. Jaz bi lahko na
               tem mestu najprej dal priznanje agenciji za radioaktivne odpadke, ki ji je po vrsti
               let uspelo, da je zaključila prvo fazo prijav lokalnih skupnosti za sodelovanje pri
               prostorskem umeščanju odlagališča nizko - in srednjeradioaktivnih odpadkov. Vsem nam
               je tukaj znano, da je agencija prijela osem prijav, med njimi tudi prijavo občine
               Velike Polana, o kateri sprašuje gospa Maria Pozsonec. Te prijave bodo po točno
               določenem časovnem rokovniku do konca maja 2005, torej še mesec in pol, preučene,
               bodo tudi ovrednotene z zelo strokovno jasnimi izhodišči glede zahtevnosti izgradnje
               odlagališča in seveda tudi verjetnosti, da bo družbena sprejemljivost lokalnega
               okolja za ta objekt, družbena sprejemljivost, torej soglasje lokalnega okolja,
               omogočila, da se aktivnosti za izgradnjo in obratovanje takega objekta lahko
               nadaljujejo.</p>
               <p>Upam, da me razumete, da danes na tem mestu vam ne morem dati bolj jasnega odgovora
               na vaše vprašanje. S tem bi pravzaprav vstopil v sam ta proces in bi tudi na nek
               način prejudiciral odločitve. Sem pa prepričan, da se bo agencija za radioaktivne
               odpadke med temi možnimi alternativami - in zato je dobro, da se je prijavilo kar
               osem, potencialno torej, osem občin, da bo agencija za radioaktivne odpadke med temi
               možnimi alternativami predlagala v sam postopek za nadaljevanje tiste, ki bodo
               okoljsko najbolj sprejemljive.</p>
               <p>Meni je poznana geografska lega Velike Polane, poznano mi je tudi, da so v sosedstvu
               te občine nekatere občine, ki pa imajo nekoliko drugačno mnenje. Glede same
               obolevnosti za rakom tukaj je izziv za epidemiološko in drugo stroko, da se resno
               sooči s tem vprašanjem, kaj je razlog tej povečani obolevnosti. Ampak, vse to so
               lahko samo dodatni strokovni argumenti v samem postopku agencije za radioaktivne
               odpadke.</p>
               <p>Še to. Odlagališče nizko in srednjeradioaktivnih odpadkov mora med svojim
               obratovanjem in po njem zagotavljati popolno izolacijo v njem odloženih radioaktivnih
               odpadkov od biosfere in človeškega okolja, in to za ves čas, ko je radioaktivnost teh
               odpadkov taka, da strokovno rečeno, da ni nezanemarljiva. Zato je cilj dolgoročne
               izolacije v skladišču vsebovanih radioaktivnih snovi ta, da ga dosežemo s kombinacijo
               tehničnih barier v zasnovi odlagališča in tudi naravnih geoloških barier v njegovi
               podlagi in okolici. Hvala lepa.</p>
            </sp>
            <sp xml:id="SDZ4-Redna-05-2005-04-18.sp83">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Izvolite, gospa poslanka.</p>
            </sp>
            <sp xml:id="SDZ4-Redna-05-2005-04-18.sp84">

               <speaker>MARIA POZSONEC:</speaker>

               <p>Hvala lepa, gospod minister, za odgovor. Moram pa povedati, da ne morem deliti z vami
               tole navdušenje glede samostojnega prijavljanja, bolj bi bila vesela, če bi in država
               in agencija dosegli to, da bi Hrvaška tudi sprejela svoj del odgovornosti in bi
               izpolnila svoj del odgovornosti; torej, da ne bi pri iskali ponovno skladišče.</p>
            </sp>
            <sp xml:id="SDZ4-Redna-05-2005-04-18.sp85">

               <speaker>PREDSEDNIK FRANCE CUKJATI:</speaker>

               <p>Hvala gospe Pozsonec. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp86">

               <speaker>JANEZ PODOBNIK:</speaker>

               <p>Hvala lepa. Gospa poslanska je sedaj odprla nov vidik te problematike. Ampak ravno
               to, da se bomo kot država resno in odgovorno lotili doma, na domačem pragu, da sami
               poiščemo potencialno lokacijo in izpeljemo vse postopke, bo za nas najmočnejši
               argument, da povsem enak postopek terjamo tudi od sosednje Republike Hrvaške. In če
               bomo to storili, bom bistveno bolj verodostojni v tej zahtevi, ki je tudi zapisana v
               meddržavnem sporazumu med Republiko Slovenijo in Republiko Hrvaško o pravnih
               razmerjih glede jedrske elektrarne Krško.</p>
            </sp>
            <sp xml:id="SDZ4-Redna-05-2005-04-18.sp87">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Rudolf Moge bo postavil poslansko vprašanje ministru
               za šolstvo in šport dr. Milanu Zveru. Izvolite.</p>
            </sp>
            <sp xml:id="SDZ4-Redna-05-2005-04-18.sp88">

               <speaker>RUDOLF MOGE:</speaker>

               <p>Predsedujoči, hvala lepa za besedo. Spoštovani minister.</p>
               <p>V javnosti se pojavljajo dvomi o utemeljenosti rešitev, ki jih zadnje čase
               predlagate. Kako odgovarjate tem dvomljivcem? To je moje vprašanje. Navedel bom pa
               nekaj primerov.</p>
               <p>Prvič. Kmalu po nastopu funkcije ministra ste se proslavili z nekompetentnim
               poseganjem v pripravo maturitetnih vprašanj s področja zgodovine. Profesor Repe, vam
               je dokazal, da bi bilo bolje, da v svojih komentarjih ostanete znotraj področij svoje
               stroke in, kar je še pomembneje, v okviru pristojnosti ministrstva za šolstvo.</p>
               <p>Drugič. Zadnje čase pa v javnosti odmevajo opozorila strokovnjakov o
               nedomišljenosti, strokovne neutemeljenosti in celo nezakonitosti vaših posegov v
               slovensko šolstvo. V povezavi z razvpitim primerom osnovne šole Bršljin se je tako na
               vas obrnilo 23 doktorjev znanosti, ki vas opozarjajo na neprimernost vašega tako
               imenovanega "Zverovega modela" reševanja problematike vzgoje in izobraževanja Romov,
               kot tudi to, da je vaša rešitev v nasprotju z zakoni te države.</p>
               <p>Tretjič. Strokovni svet Republike Slovenije za splošno izobraževanje in združenje
               ravnateljev Slovenije vas opozarjata na strokovno neustreznost in nedomišljenost pri
               poseganju v zunanje preverjanje znanja na devetletni osnovni šoli. Tako eni kot drugi
               ne podpirajo vašega predloga spremembe zakona.</p>
               <p>Tudi če sedaj pustim ob strani vaše nepremišljeno napovedovanje omejevanja vpisa v
               gimnazije, postaja očitno, da gresta strokovnost in domišljenost in vaš način dela na
               ministrstvo vsaka svojo pot.</p>
               <p>Sprašujem vas: Kaj boste storili, gospod minister, da se bodo te poti vsaj občasno
               srečale? Ali nameravate še naprej tiščati glavo v pesek pred strokovnimi argumenti
               ali pa bo argument prevladal nad vašimi strankarskimi predsodki? Za odgovor že
               vnaprej hvala lepa.</p>
            </sp>
            <sp xml:id="SDZ4-Redna-05-2005-04-18.sp89">

               <speaker>PREDSEDNIK FRANCE CUKJATI:</speaker>

               <p>Hvala gospodu Mogetu. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp90">

               <speaker>DR. MILAN ZVER:</speaker>

               <p>Hvala lepa gospodu poslancu za vprašanje. Gospod predsednik, poslanke in poslanci.
               Zdaj mi je postalo malo bolj jasno dokaj nedefinirano vprašanje poslanca Mogeta, ki
               je prvotno vprašal, kaj si mislim o nekaterih dvomih v nekatere moje ukrepe. Najprej
               nisem razumel vprašanj, zdaj jih je malo konkretiziral. Bil bi zelo vesel, če bi
               naslednjič storil korektno in vprašal vnaprej to, kar misli vprašati. Ampak bom kljub
               temu poskušal odgovoriti na njegova vprašanja, ki jih je več.</p>
               <p>Od prvega dne do danes sem poskušal ravnati, ne samo v skladu s svojo vestjo ali pa
               tudi s koalicijskim načrtom na tem področju, ki ga je sprejela vlada, nova vlada
               Republike Slovenije, ampak tudi vestno in konsistentno. To, da je prišlo že do
               nekaterih ukrepov ali pa predlogov sprememb zakona - zlasti mislite zakon o
               ekstercih, zakon o šoli, v delu, ki govori o zunanjih oblikah preverjanja znanja - pa
               sem bil praktično prisiljen zaradi rokov, ki so pred nami, in tudi zaradi
               neizvršljivosti modela, ki ga vsebuje pozitivna zakonodaja. O tem sem enkrat na tem
               mestu že govoril, gre zlasti za dejstvo, da obstoječi model zunanjih oblik
               preverjanja znanja ni uresničljiv. Naslednje leto bi namreč morala biti skoraj
               celotna populacija vključena vanj in ni uresničljiv ne samo zaradi slabih kadrovskih,
               finančnih in drugih potencialov, ki jih ima šolski sistem, ampak tudi enostavno glede
               tega, ker rokovno ne gre skupaj, ni usklajen z vpisom v nadaljnje šolanje. Že zaradi
               tega bi bila nujna sprememba zakona, to vam je verjetno poznano in to že ne vem
               katerič ponavljam.</p>
               <p>Model zunanjih oblik preverjanja znanja je pač takšen, kot je. Po prvi triadi smo
               predlagali ukinitev. Ne samo zaradi strokovnih argumentov - to pomeni, da čeprav so
               neobvezne, se je skoraj celotna populacija učencev vključila v opravljanje teh
               zunanjih oblik preverjanja znanja. Rezultati so bili izjemno visoki praktično pri
               vseh sodelujočih, tako da nekaj rezultatov za analizo sam po sebi šolski sistem s
               tega vidika neke dodatne informacije ni dobil. Drugi razlog, da smo razbremenili
               malčke te obveznosti, pa je ta, da praktično v Evropi ni tega modela oz. velika
               večina evropskih držav tega modela, zunanje preverjanje znanja 9-letnikov ali
               8-letnikov ne izvaja. Skratka, mi menimo, da je že to dobršen razlog za argument, da
               smo razbremenili najmlajše po prvi triadi opravljanja teh preizkusov znanja.</p>
               <p>Glejte, ko govorite, da je stroka proti, doslej sem v medijih zasledil zlasti nekaj
               imen, vendar ta imena še niso stroka. Ta imena so nekateri ožji sodelavci bivšega
               ministra, ki so res pridobili nekaj podpisov v podporo lastnim izhodiščem in
               stališčem. Vendar tu niti v šolstvu niti na drugih področjih ne moremo govoriti o eni
               stroki. Strokovnih pogledov tudi o isti stvari je zelo veliko, so zelo dobro
               utemeljeni in konsistentni. Zelo neprijetno je poslušati, da minister za šolstvo
               vleče ukrepe ali pa poteze mimo stroke ali celo v nasprotju s stališči stroke.</p>
               <p>Enako se je zgodilo pri problemu osnovne šole Bršljin, kjer ne gre za noben "Zverov
               model". Kakšen pa je bil potem "Gabrov model"? Ali je bil model mojega predhodnika
               tisti z ločenimi oddelki, ki smo jih imeli v njegovem času? Tako da ni mogoče
               personalizirati teh modelov, temveč gre za model, ki ga predlaga vlada Republike
               Slovenije, in so možni ugovori strokovne ali kakršnekoli javnosti, seveda, saj smo
               odprta družba. Sam sem našel optimalen model, ki je razrešil konflikt, ki je nastal v
               tej osnovni šoli, in mislim, da bo sproti evalviran, ocenjevan in če ne bo prinesel
               boljših rezultatov, kot jih je prinesla dosedanja praksa, dosedanji model, ga bomo
               seveda opustili, ker je itak začasen, in bomo poiskali neko boljšo rešitev. Hvala.
           </p>
            </sp>
            <sp xml:id="SDZ4-Redna-05-2005-04-18.sp91">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi gospod poslanec dopolnitev odgovora? Izvolite.</p>
            </sp>
            <sp xml:id="SDZ4-Redna-05-2005-04-18.sp92">

               <speaker>RUDOLF MOGE:</speaker>

               <p>Predsednik, najlepša hvala. Gospod minister, midva govoriva drug mimo drugega. Jaz se
               nisem vtikal v te strokovne odločitve in ni moja stvar, da bi jih komentiral, pač pa
               sem vas vprašal, kako vi komunicirate v javnosti. Predvsem to me je zanimalo v mojem
               vprašanju, kajti uskladitev zakonodaje in ukrepov za zainteresirano javnost je
               Sizifov posel vsakega ministra. Mislim, da pa imate še dovolj časa, saj v tej državi
               ni velike razlike med upokojenci in poslanci, kajti oboji skupaj skoraj nič ne delamo
               in kljub temu dobivamo plačilne kuverte. Torej meni glede na izplen vlade pri
               zakonih, ki jih daje v državni zbor, se zdi, da bi bilo koristno, da bi se ministri,
               če že česa drugega ne delajo, vsaj malo bolj odzivali na to javnost. Seveda pa je pri
               rešitvah posameznih primerov mogoče dvoje: prvo je, vi imate kader, ogromno kadra,
               ogromno tudi strokovnega kadra in verjetno vam oni svetujejo določene reči in vi temu
               pač sledite, ker doslej pač niste bili poznani v šolskih krogih kot tudi ne poznan
               specialist s področja didaktike ali pedagogike.</p>
               <p>Ta del me ni zanimal, pač pa sem vas vprašal, ker se v javnosti pojavljajo dvomi v
               utemeljenost rešitev. Torej, mislil sem na zainteresirano javnost, zato vas, gospod
               minister, dodatno sprašujem: Ali mislite ta odnos do javnosti kakorkoli popraviti ali
               ne? To je vse.</p>
            </sp>
            <sp xml:id="SDZ4-Redna-05-2005-04-18.sp93">

               <speaker>PREDSEDNIK FRANCE CUKJATI:</speaker>

               <p>Hvala gospodu Mogetu. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp94">

               <speaker>DR. MILAN ZVER:</speaker>

               <p>Hvala za možnost dodatnega odgovora. Glejte, komuniciramo z javnostjo. Od prvega
               tedna naprej, recimo, imamo nenehen partnerski odnos tudi s sindikatom vzgoje in
               izobraževanja, kjer neposredno rešujemo vsa morebitna nesoglasja ali vprašanja in
               dileme, ki so na dnevnem redu, ki so bile že prej in ki so tudi danes. Nenehno svoje
               odločitve, ki jih zagotovo sprejemajo, tako kot ste sami ugotovili, tudi naše
               strokovne službe na ministrstvu, tudi na terenu, v praksi, verjetno sem minister, ki
               je obiskal doslej največ občin in zavodov po Republiki Sloveniji. S temi rednimi
               kontakti, živim stikom med ministrstvom in terenom, bom nadaljeval tudi v prihodnje.
               Na ta način tudi preverjam posamezne ukrepe. In čeprav govorite, da so nekateri deli
               strokovne javnosti imeli drugačna stališča od predlogov vlade, menim, da so večino
               ukrepov, ki smo jih sprejeli, pa teh ni bilo veliko doslej, ker tudi jih ni moglo
               biti veliko zaradi kratkega časa, so bili zelo dobro sprejeti na terenu, v osnovnih
               šolah, kamorkoli sem pač prišel. Ta komunikacija z javnostjo se bo tudi poslej dobro
               nadaljevala. Lahko pa pride do kratkega stika z nekaterimi javnostmi, ampak dejstvo
               je, da ker smo pač pluralna in odprta družba, nikoli vseh javnosti ne moreš
               zadovoljiti s svojo politiko.</p>
            </sp>
            <sp xml:id="SDZ4-Redna-05-2005-04-18.sp95">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Gospod Srečko Prijatelj bo postavil poslanska vprašanja
               ministru za okolje in prostor, gospodu Podobniku.</p>
            </sp>
            <sp xml:id="SDZ4-Redna-05-2005-04-18.sp96">

               <speaker>SREČKO PRIJATELJ:</speaker>

               <p>Hvala za besedo, gospod predsednik. Spoštovani ministri, kolegice, kolegi! Gospoda
               ministra za okolje in prostor bi želel vprašati, kakšno je mnenje resornega
               ministrstva glede postavitve vetrnih elektrarn na Primorskem. Vemo namreč, da ni
               ustreznega lokalnega soglasja oziroma da lokalna skupnost v popolnosti ne soglaša s
               tako imenovanim grobim posegom v zaščiteno območje. Vremščica namreč spada v tako
               imenovano zaščiteno območje, tako z Naturo 2000, kakor tudi poprej. Dejstvo je, da so
               projekti s strani investitorja, Elektro Primorske izpeljali napol. Rad bi opozoril na
               to, da je Elektro Primorska kot javni zavod pokupil večino tega zemljišča.</p>
               <p>Sprašujem vas, gospod minister: Kako se lahko dovoli, da javni zavod v lasti države
               pokupi zaščiteno območje, na katerem misli graditi vetrne elektrarne? Če pogledamo
               študije, kažejo na to, da bil možen izkoristek, ki ga lahko pričakujemo na
               Primorskem, le 32%. V Franciji, kjer smo se opirali na strokovne študije, ekspertize
               in mnenja, je tovrstni izkoristek elektrarn 65%. Efekt burje na Primorskem pač ni
               takšen kot konstanten veter nekje drugje. Še danes zjutraj sem govoril z gospod dr.
               Rajkom Vojkovszkym, županom občine Divača, ki mi zatrjuje, da so dileme in tudi
               konflikti zaradi tega, ker se misli tu, na tem področju graditi vetrne elektrarne,
               znotraj tega območja v tej občini, zelo veliki.</p>
               <p>Zato, kljub temu da ste danes bili kar dostikrat povprašani za različna mnenja, vas
               sprašujem: Ali bomo kljub temu da nimamo ustrezno izkoriščenih vodnih virov v
               Sloveniji, na katerih bi lahko delali tovrstne hidroelektrarne in gradili tudi
               turistično strategijo, dali prednost neki sicer alternativni energiji oziroma
               alternativnem viru izkoriščanja energije, ki bi bila v prvi vrsti tudi dokaj
               neizkoriščena. Hvala za odgovor.</p>
            </sp>
            <sp xml:id="SDZ4-Redna-05-2005-04-18.sp97">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp98">

               <speaker>JANEZ PODOBNIK:</speaker>

               <p>Hvala lepa za vprašanje gospodu poslancu Prijatelju. Vsekakor bi bil delni naslovnik
               tega vprašanja tudi kolega minister mag. Vizjak, ki pokriva področje energetike. V
               zaključku ste v svojem vprašanju omenili še neizkoriščene potenciale, ki jih imajo
               slovenske reke na področju hidroenergetskih potencialov, in tukaj lahko samo skupaj
               ugotovimo, da je eden večjih slovenskih gradbenih projektov, ki aktivno teče, prav
               projekt izgradnje na spodnji Savi. In Boštanj, Blanca in ostali se nadaljuje v dobrem
               tempu. Tukaj imate kolega poslanca Janca, ki vam bo zagotovil, da se je ob tem
               projektu tudi zelo dobro našlo neko soglasje z lokalno skupnostjo. Kot minister za
               okolje in prostor pač pokrivam ta okoljski, prostorski del te velike investicije in
               ta uspešno poteka.</p>
               <p>Moram priznati, da ste me delno z vašim vprašanjem presenetili. Tudi z vašo
               ugotovitvijo, da lokalne skupnosti na Primorskem nasprotujejo umestitvi vetrnih
               elektrarn na njihova območja. Imate morda kakšen konkreten podatek, ki bi bil tudi
               napisan oziroma sprejet s kakšnim sklepom občinskega sveta? Nimam vseh podatkov.
               Znano mi je, da je eden od občinskih svetov, to je Ilirska Bistrica, skupaj z županom
               na drugačnih stališčih. Seveda pa ta stališča niso dokončno oziroma postopek je tak,
               da organi, v tem primeru Agencija Republike Slovenije za okolje, izda mnenje za
               okoljevarstveno soglasje investitorju. Torej, na podlagi veljavnega zakona o varstvu
               narave in še nekaterih drugih zakonov je kar zelo kompliciran postopek, preden lahko
               v Sloveniji kjerkoli prične s proizvodnjo katerakoli od vetrnih elektrarn.</p>
               <p>Moram pa vam povedati načelno stališče, ki je pravzaprav stališče vseh dosedanjih
               vlad v Sloveniji. Namreč, od osamosvojitve naprej Slovenija spodbuja proizvodnjo
               električne energije iz obnovljivih virov energije in med temi vetrna energija zavzema
               pomembno mesto. Uporabo obnovljivih virov energije, pa tudi vetrno energijo v tem
               smislu, za proizvodnjo električne energije pa spodbujajo oziroma jo podpirajo tudi
               številne eminentne okoljevarstvene organizacije tudi po Evropi. Je pa razumljivo, da
               v pogojih odprtega trga z električno energijo država ni več investitor in prav je
               tako, ne v vetrne elektrarne ne druge. Država ne razpisuje lokacij kot takih, ampak
               je zelo pomembno, da se v okviru veljavne procedure zagotovijo vsi standardi s
               stališča okolja, prostora, ne nazadnje pa seveda tudi z vidika same stroke.</p>
               <p>Gre za vprašanje vetrnega potenciala, ki ste ga tukaj odprli. To je seveda vprašanje
               investitorja. To ni vprašanje ministra. Morda ste seznanjeni s tem, pa tudi za ostale
               poslanke in poslance velja, da je bila pred kratkim narejena študija Vetrovne in
               sončne razmere v Sloveniji. Zelo zanimiva študija, ki pove kje so potencialne, ugodne
               lokacije za izgradnjo vetrnih elektrarn v Sloveniji. Tukaj pa na vašo žalost, če smem
               temu tako reči, se bo lahko pokazalo, da med takšne potencialne lokacije sodijo
               predvsem lokacije na južnem Primorskem, na tem mejniku med mediteranskim in celinskim
               podnebjem, kjer zaradi fizikalnih in drugih razlogov prihaja do največ stalnega
               vetra. Ampak to je strokovno vprašanje. Pomembno pa je tudi to, da je ta študija
               ponovno prinesla kvalitetne podatke glede sončnih razmer v Sloveniji, torej tudi
               fotovoltaika je lahko novi izziv za obnovljive vire energije v Sloveniji.</p>
               <p>Postopek je jasen. Na odločbo Agencije Republike Slovenije za okolje sta se tako
               investitor kot občina Ilirska Bistrica pritožila. Ministrstvo za okolje in prostor je
               s svojo odločbo odločilo, da se prva odločba agencije odpravi in da se zadeva vrne
               upravnemu organu prve stopnje v ponoven postopek. Hvala lepa.</p>
            </sp>
            <sp xml:id="SDZ4-Redna-05-2005-04-18.sp99">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod poslanec želi dopolnitev odgovora. Izvolite.</p>
            </sp>
            <sp xml:id="SDZ4-Redna-05-2005-04-18.sp100">

               <speaker>SREČKO PRIJATELJ:</speaker>

               <p>Spoštovani minister, nisva se razumela. Jaz vas nisem spraševal za Volovjo reber,
               ilirsko-bistriško področje, spraševal sem vas za Divačo, zakaj graditi vetrne
               elektrarne na območju, ki je zaščiteno z Naturo 2000. Spraševal sem vas, zakaj se
               odločati in dati možnost zakonskega odkupa javnemu podjetju, ki je v lasti države, to
               je Elektro Primorska. Kako ste to dovolili, če tukaj ni ne gradbenih dovoljenj
               oziroma je to zaščiteno območje?</p>
               <p>In ne nazadnje želim vas vprašati: Zakaj se ne upošteva ne samo ta študija, ki ste
               jo vi pokazali, ampak neka druga študija, kjer je zajeta procentualna možnost
               koriščenja teh vetrnih tokov? V primerjavi s Francijo je to 32%, v Franciji imamo 65%
               izkoristke. To sem vas spraševal gospod minister. Se oproščam.</p>
            </sp>
            <sp xml:id="SDZ4-Redna-05-2005-04-18.sp101">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Gospod minister.</p>
            </sp>
            <sp xml:id="SDZ4-Redna-05-2005-04-18.sp102">

               <speaker>JANEZ PODOBNIK:</speaker>

               <p>Jaz se oproščam, potem vam bom poskušal sedaj v drugem delu konkretno odgovoriti na
               vaše vprašanje. Sam kot minister nisem izdal nobenega soglasja za kakršenkoli nakup
               kateregakoli od investitorjev v občini Divača, nisem seznanjen tudi z investicijami
               na tem področju v občini Divača. Jaz nisem te vloge dobil, zato tudi ker niste vi
               samo občine Divača v vprašanju omenili, razen tam, da ste omenjali spoštovanega
               gospoda župana, sem menil, da je vaše vprašanje ciljalo na aktualno lokacijo na
               Volovjem rebru, zato se vam opravičujem.</p>
               <p>Kar se pa tiče vprašanja izkoristka, to pa so strokovne teme. Predvsem naj o tem
               razmišlja investitor, kajti ta bo moral, če bo uspel, da se bo postopek za izgradnjo
               vetrne elektrarne uspešno zaključil, potem svojo investicijo tudi ekonomsko
               opravičiti. In če bo naredil napako pri lokaciji, potem bo nosil tudi posledice.
               Hvala.</p>
            </sp>
            <sp xml:id="SDZ4-Redna-05-2005-04-18.sp103">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru Podobniku. Gospod Anton Kokalj bo postavil poslansko
               vprašanje ministru za pravosodje, dr. Lovru Šturmu. Izvolite.</p>
            </sp>
            <sp xml:id="SDZ4-Redna-05-2005-04-18.sp104">

               <speaker>ANTON KOKALJ:</speaker>

               <p>Hvala lepa. Splošno znano dejstvo je, da so največji zaostanki na sodiščih pri
               postopkih vpisov v zemljiško knjigo. Stranke čakajo na vpis v zemljiško knjigo zelo
               dolgo, pri tem ne gre le za nerazumno dolgo čakanje izvedbe enega od osnovnih
               postopkov za urejeno poslovanje na nepremičninskem področju, ampak očitno je v
               preteklosti šlo tudi za arbitrarno odločanje, kdo ima lahko pri vpisu prednost. Ta
               hitrost vpisa pa je v nekaterih primerih povezana z nekaterimi dejavniki, od katerih
               bi navedel en primer. In sicer, župan neke občine je uspel izpeljati vpis v zemljiško
               knjigo v enem dnevu, in to za kmetijsko zemljišče, ki ga je kupil od kmeta, ki mu je
               nekaj let prej dala kredit agencija, katere direktor je bil ta župan. Poleg tega mu
               je uspelo za to zemljišče pridobiti soglasje prejšnje vlade in ga spraviti v
               zazidljivo zemljišče. To je, recimo, samo en primer, na podlagi katerega lahko
               sklepamo, da so določene okoliščine tiste, ki predvsem na okrajnem sodišču v
               Ljubljani, na oddelku za zemljiško knjigo, pripomorejo k zelo hitremu vpisu. Še
               preden sem vam oddal to vprašanje oziroma po tem, ko ste vprašanje dobili, sem v
               časniku Finance zaznal, da je ministrstvo sprejelo odločitev, da se opravi neke vrste
               nadzor na okrajnem sodišču v Ljubljani.</p>
               <p>Zanima me: Kako ocenjujete trenutno situacijo na okrajnem sodišču in če lahko ta
               nadzor, poleg tega, da preverja postopke oziroma hitrost postopkov, lahko preveri
               tudi tiste okoliščine, s katerimi so povezani zelo hitri vpisi?</p>
               <p>Mislim, da bi te okoliščine lahko pomagale razkriti nekatere probleme iz
               preteklosti, mogoče celo določeno okoriščanje in izkoriščanje javnih položajev.</p>
               <p>Drugo vprašanje: Ali menite, da je informatizacija zemljiške knjige, ki je, kolikor
               vem, potekala zelo dolgo, kaj pripomogla v zadnjem času k hitrejšemu razreševanju
               problema vpisovanja v zemljiško knjigo ali ne? Hvala lepa.</p>
            </sp>
            <sp xml:id="SDZ4-Redna-05-2005-04-18.sp105">

               <speaker>PREDSEDNIK FRANCE CUKJATI:</speaker>

               <p>Hvala gospodu Kokalju. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp106">

               <speaker>DR. LOVRO ŠTURM:</speaker>

               <p>Hvala za besedo, gospod predsednik. Hvala tudi za vprašanje, spoštovani gospod
               poslanec Kokalj. Res je, da ste svoje vprašanje konkretizirali šele danes, vendar
               kljub temu lahko nanj odgovorim.</p>
               <p>Najprej glede vrstnega reda vpisov. Glede tega lahko potrdim, da je ministrstvo
               glede na konkretizirano pritožbo, ki jo je prejelo, zahtevalo, naj za to pristojno
               sodišče tudi opravi tovrsten pregled poslovanja. In to se opravlja. Vendar pa vas
               naprošam, da ponovno pismeno čim prej naslovite na ministrstvo konkretno vlogo, s
               konkretnimi imeni, o katerih danes tu ne bomo govorili, in potem bom vlogo, ki sem jo
               naslovil na višje sodišče v Ljubljani, ki opravlja tovrsten nadzor, dopolnil z vašim
               konkretnim primerom. Lahko ste prepričani, da bo nadzor, ki ga opravlja sodišče, dal
               odgovor na vaše zastavljeno vprašanje. Sem pa, kot rečeno, bil o tovrstnih problemih
               že informiran.</p>
               <p>Zdaj pa še glede tega, kako je informatizacija zemljiške knjige pripomogla k
               razrešitvi precejšnjih zaostankov. To je drugi del vašega vprašanja, ki ste ga
               postavili. Na to vprašanje naj na kratko odgovorim, da se je informatizacija izkazala
               kot koristna in da prvi podatki študij iz letošnjega leta kažejo, da se je število
               rešenih zadev v prvih treh mesecih bistveno povečalo, kajti sodišče je v teh treh
               mesecih rešilo precej več zadev, kot jih je pa sodišče prejelo. Seveda moramo na te
               podatke gledati z določeno mero previdnosti, kajti prepričati se bo treba, ali
               morebiti referenti rešujejo enostavnejše zadeve, bolj zapletenih pa ne. Vsekakor se
               je normativ za delo zemljiškoknjižnih referentov zvišal na 160 zadev mesečno.</p>
               <p>Zaposleni so vključeni v program Herkules, opravljajo tudi nadurno delo. Izkoriščena
               je tudi pomoč študentov, kar se je vse vendarle pokazalo tudi v hitrejšem in boljšem
               izdajanju zemljiškoknjižnih izpiskov. Pričakujemo lahko, da se bo odstotek
               informatizacije, ki dandanes znaša 94%, v tem koledarskem letu tudi povečal. Moram pa
               opozoriti na to, da so pa še vedno nerešene nekatere tako imenovane plombe, to so
               zaznambe v zemljiških knjigah, ki pa povzročajo tudi to, da zemljiška knjiga ni vedno
               v vseh pogledih primerljiva z realnim stanjem. To bo treba še opraviti.</p>
               <p>Na kratko naj povem še to, da je konec lanskega leta prenehal veljati tudi zakon o
               poenostavljeni obliki vpisa etažne lastnine. To je povzročilo veliki naval tovrstnih
               vlog. Te vloge večinoma niso popolne in postopek dopolnjevanja teh vlog, kar mora
               seveda opraviti tudi sodišče, terja svoj čas. Glede tega bo pa prihajalo še nekaj
               časa, bom rekel, do nekega pripada, ki bo povečeval zadevo.</p>
               <p>Na koncu naj povem pa še to, da pa je storilnost na okrajnem sodišču v Ljubljani v
               primerjavi s primerljivim okrajnim sodiščem v Mariboru nižja. Vendar bo s tem
               vprašanjem ministrstvo posebej spopadalo, ko bo pristopilo k izdelavi kriterijev o
               racionalnosti, učinkovitosti in produktivnosti posameznih sodišč in skušalo te
               kriterije vgraditi tudi v celotni sistem financiranja sodišč v prihodnjih letih.</p>
            </sp>
            <sp xml:id="SDZ4-Redna-05-2005-04-18.sp107">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Naslednji bo poslansko vprašanje postavil gospod dr. Marko
               Pavliha, in sicer ministru za pravosodje. Se opravičujem, ker je zamenjava z gospodom
               Guličem. Gospod Marko Pavliha bo po postavitvi vprašanja prevzel vodenje državnega
               zbora. Gospod Marko Pavliha, izvolite.</p>
            </sp>
            <sp xml:id="SDZ4-Redna-05-2005-04-18.sp108">

               <speaker>DR. MARKO PAVLIHA:</speaker>

               <p>Hvala, gospod predsednik. Hvala tudi vsem skupaj za razumevanje. Ena od modernih
               bolezni številnih pravosodnih sistemov je seveda sodni zaostanek, sodni zaostanki. In
               tudi eden od možnih delnih receptov so specializirana sodišča ali specializirani
               oddelki ali specializirani sodniki.</p>
               <p>Sprašujem ministra, najprej na splošno: Kakšno je vaše stališče v zvezi z
               ustanavljanjem specializiranih sodišč, oddelkov ali sploh usposabljanja
               specializiranih sodnikov? In konkretno: Ali ste razmišljali, da bi na primer
               specializirano sodišče ustanovili na področju družinskih zadev, družinskega prava?</p>
               <p>Kot vemo, gre za eno najbolj pomembnih in najbolj občutljivih področij, kjer tako
               rekoč vsaka odločitev vpliva na usodo najmlajših in najbolj ranljivih članov družine:
               otrok. Tako ni presenetljivo, da so se v nekaterih državah, na primer v Nemčiji,
               pojavila takšna specializirana sodišča, ki rešujejo združeno problematiko, na eni
               strani mladoletniške, družinske in spolne kriminalitete, na drugi strani pa tudi
               civilne pravdne zadeve in hkrati združujejo številne strokovnjake: pedagoge, socialne
               delavce, pravnike, psihologe in še bi lahko naštevali. Če verjamemo argumentom, da so
               takšna sodišča predraga za Slovenijo, potem seveda je moje alternativno vprašanje,
               kaj pa posebni oddelki. Eden od teh že uspešno deluje v Ljubljani.</p>
               <p>Zanima me: Ali razmišljate o ustanavljanju podobnih oddelkov tudi drugje po
               Sloveniji?</p>
               <p>Prav tako me zanima: Ali bi bilo mogoče organizirati posebne oddelke za izvršbo
               neplačanih preživnin na podlagi rešenih družinskih sporov? Ali se politika
               ministrstva za pravosodje nagiba v tej smeri?</p>
               <p>In končno, ker sem omenil tudi specializirane sodnike, me zanima: Ali namerava
               ministrstvo narediti karkoli za boljše izobraževanje in usposabljanje takšnih
               sodnikov? Lahko vam dam kar konkreten primer. Okrožno sodišče v Kopru je izključno
               krajevno in stvarno pristojno za reševanje pomorskih sporov v naši državi, pa nima
               niti enega specialista na področju pomorskega prava. Hvala lepa.</p>
            </sp>
            <sp xml:id="SDZ4-Redna-05-2005-04-18.sp109">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pavlihi. Gospod minister, doktor Šturm, izvolite.</p>
            </sp>
            <sp xml:id="SDZ4-Redna-05-2005-04-18.sp110">

               <speaker>DR. LOVRO ŠTURM:</speaker>

               <p>Hvala za besedo, gospod predsednik. Hvala tudi za vprašanje spoštovanemu poslancu,
               doktor Marku Pavlihi.</p>
               <p>Najprej naj povem eno osnovno dilemo, in sicer: Ali sodne zaostanke odpravljamo s
               tem, da organiziramo veliko specializacijo znotraj sodišč ali ne? Odgovor ni
               enostaven. To je seveda priporočljivo takrat, kadar gre za velika sodišča, ki imajo
               velik pripad, v velikih državah, takih, ki so recimo 15-krat ali 20-krat večje od
               Slovenije. V teh primerih prav gotovo. To je primer v Nemčiji.</p>
               <p>V Sloveniji, ki je majhna, pa odgovor ni tako zelo enostaven. Velika specializacija,
               zlasti celo ustanavljanje specializiranih sodišč pomeni po drugi strani tudi večjo
               birokratizacijo in s tem tudi lahko manjšo učinkovitost delovanja sodnega sistema v
               celoti.</p>
               <p>Zato je odgovor na zastavljeno vprašanje, če ga najprej poenostavim, tak, da je
               treba zadevo reševati "cum grano salis". Vsekakor pa ministrstvo za pravosodje
               specializacijo obravnavanja družinskih zadev s civilnega področja načeloma podpira.</p>
               <p>V zvezi s specializacijo na civilnem delu družinskega področja je potrebno omeniti
               zakon, ki omogoča, da se pri okrožnih sodiščih že sedaj oblikujejo družinski oddelki,
               kot specializirani oddelki za odločanje o vseh zakonskih sporih ter sporih iz
               razmerja med starši in otroki.</p>
               <p>Če takoj povem, ministrstvo ni za specializirana sodišča, vendar pa je naklonjeno
               oblikovanju specializiranih oddelkov, vendar v tistih sodiščih, ki so dovolj velika,
               da tako specializacijo pač prenesejo.</p>
               <p>Menimo, da je primeren način izvedbe navedene specializacije oblikovanje
               specializiranih oddelkov v okviru obstoječih sodišč, kar veljavna zakonodaja že
               omogoča. Ustanovitev posebnih družinskih sodišč bi bila namreč neustrezna, tako iz
               organizacijskega vidika, pomenila pa bi tudi veliko večjo obremenitev proračunskih
               sredstev, kot oblikovanje posebnih oddelkov.</p>
               <p>Zato menimo, da je oblikovanje oddelkov veliko racionalnejša rešitev, ki bo dosegla
               enak namen, kot bi ga oblikovanje posebnih družinskih sodišč.</p>
               <p>Glede morebitne priključitve civilnih oddelkov mladinskim kazenskih oddelkom pa
               pojasnjujemo, da z vidika veljavne zakonodaje za to ni ovir. Bi pa bilo potrebno
               proučiti smiselnost take združitve, saj se civilne in kazenske zadeve rešujejo na
               podlagi dveh popolnoma različnih postopkovnih pravil: zakona o pravdnem postopku, in
               zakona o kazenskem postopku.</p>
            </sp>
            <sp xml:id="SDZ4-Redna-05-2005-04-18.sp111">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Želi gospod poslanec dopolnitev odgovora? Izvolite.</p>
            </sp>
            <sp xml:id="SDZ4-Redna-05-2005-04-18.sp112">

               <speaker>DR. MARKO PAVLIHA:</speaker>

               <p>Ja, samo na kratko. Zanima me, ker sem pač zadovoljen z odgovorom, ne nazadnje se
               tudi sam bolj nagibam k oddelkom kot sodiščem: Ali namerava ministrstvo v kratkem
               preveriti, kaj je bil tisti poglavitni razlog, da ni prišlo do ustanovitve drugih
               oddelkov, razen ljubljanskega, na področju družinskih zadev? Kaj namerava narediti na
               področju izobraževanja? Logično je, da taki oddelki, ker pomenijo specializacijo,
               zahtevajo tudi bolj specializirana znanja. Trenutni sistem pa je pomanjkljiv.
               Šepa.</p>
            </sp>
            <sp xml:id="SDZ4-Redna-05-2005-04-18.sp113">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Gospod minister, izvolite.</p>
            </sp>
            <sp xml:id="SDZ4-Redna-05-2005-04-18.sp114">

               <speaker>DR. LOVRO ŠTURM:</speaker>

               <p>Hvala. Najprej se moram opravičiti, ker prej nisem odgovoril na vprašanje glede
               izobraževanja. Ministrstvo seveda podpira izobraževanje in bo do tega tudi prišlo,
               tako kot je tudi prihajalo doslej v okviru centra za izobraževanje v pravosodju. Tako
               je odgovor na to vprašanje zagotovo pozitiven.</p>
               <p>Res pa je še vedno nekoliko negotov glede izobraževanja specialistov s področja
               pomorskega prava. Tu je pa Slovenija nekoliko bom rekel nekoliko v specifičnem
               položaju in bo treba iskati posebne oblike izobraževanja morebiti tudi v tujini.</p>
               <p>Glede ustanovitve specializiranih oddelkov odločitev zato na sodišču v Ljubljani ni
               bila težka, ker gre za zelo veliko sodišče, eno največjih sodišč v državi. Druga
               sodišča bodo prišla na vrsto, potem ko se bo proučila tudi ustanovitev teh oddelkov z
               gledišča gospodarnosti in ekonomičnosti.</p>
            </sp>
            <sp xml:id="SDZ4-Redna-05-2005-04-18.sp115">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister. Se opravičujem, da sem med vašim odgovorom takole prišel
               izza vašega hrbta, ampak že od 17. ure naprej naj bi vodil sejo.</p>
               <p>Nadaljujemo s poslanskimi vprašanji. Besedo ima gospod poslanec Dušan Kumer, ki bo
               postavil poslansko vprašanje ministru za kulturo.</p>
            </sp>
            <sp xml:id="SDZ4-Redna-05-2005-04-18.sp116">

               <speaker>DUŠAN KUMER:</speaker>

               <p>Hvala za besedo, gospod predsedujoči. Pravkar v vladi sprejeti zakon o RTV pomeni
               konec civilnega upravljanja javne RTV in prehod na državno oziroma politično
               upravljanje in vodenje te hiše. Osnovna konceptualna sprememba je v načinu in
               predlaganju izvolitve civilne družbe oziroma predstavnikov civilne družbe v Svet
               zavoda RTV. Predlagatelj, torej vlada meni, da bo javnost imela več možnosti za
               prisotnost svojih predstavnikov v svetu RTV, če bomo te izvolili mi poslanci v tem
               zboru, kot pa je bilo to do sedaj, ko so si jih izbrali in izvolili sami. To je prej
               pravljica kot resen argument. Dosedanja nekajmesečna praksa te koalicije je pokazala
               in dokazala, da je vladna večina v tem zboru, ki bi naj izvolila te predstavnike
               javnosti najprej, in predvsem najprej, lepo vzgojen in discipliniran šolski razred,
               razrednik katerega je vlada oziroma njen predsednik, dežurni in reditelji, torej
               tisti, ki skrbijo za red in disciplino v tem razredu, pa so ministri in državni
               sekretarji. Minister za javno upravo pa bi temu dodal, da zaradi učinkovitosti dela
               vlade ne more priti skozi to sito nihče, ki ni politično in programsko kompatibilen s
               koalicijsko pogodbo, bo pa seveda lahko na spisku predlaganih kandidatov. Tu pa se
               seveda stvar še ne konča. Kar nekaj cvetk je v zakonu, ki kažejo na površnost in
               nepoznavanje področja. Recimo, tista, kjer ima predlagatelj težave s poznavanje
               veljavne terminologije. Od kar imamo namreč zakon o medijih, ne govorimo več o javnih
               glasilih, tako kot se ponavlja ta terminologija v tem predlogu zakona. Zanimivo je
               tudi določilo o prepovedi verske propagande, saj jo definira kot plačan oglas, za
               razliko od politične, ki jo zakon prepoveduje, razen v času volilne kampanje, kar
               pomeni, da je verska propaganda dovoljena le ne sme biti plačana. Zanimivo je tudi,
               da imata dva predstavnika verskih skupnosti zagotovljeno mesto v svetu RTV in ju
               predlaga predsednik države, medtem ko vse ostale predstavnike civilne družbe seveda
               imenuje in izvoli ta državni zbor.</p>
               <p>Še to. Doslej je bila praksa, da so vladna gradiva v formalnem uvodnem delu navajala
               z viri podkrepljena dejstva in ocene primerjav z Evropsko unijo in predvidene
               posledice. Tokrat pa je uvod katarzična osebna izpoved pisca, v katerem je kar nekaj
               notoričnih neresnic, podtikanj in "bedastoč", predvsem tisto o sedanjemu predsedniku
               sveta RTV.</p>
               <p>Minister, zato sprašujem: Kdo pripravlja primerjalno pravne analize in analize
               ureditve v drugih evropskih državah, na podlagi katerih je pripravljen ta predlog
               zakona?</p>
            </sp>
            <sp xml:id="SDZ4-Redna-05-2005-04-18.sp117">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister, beseda je vaša.</p>
            </sp>
            <sp xml:id="SDZ4-Redna-05-2005-04-18.sp118">

               <speaker>DR. VASKO SIMONITI:</speaker>

               <p>Hvala lepa. Spoštovani gospod poslanec! Bilo je navrženo kar nekaj pavšalnih, grobih
               obtožb, na katere ne bom odgovarjal.</p>
               <p>Rad bi pa povedal glede primerjalnih analiz. Primerjalno-pravne analize evropskih
               ureditev na področju radio-televizije, javne, so bile pripravljene v okviru priprave
               samega zakona, ki se je pripravljal na ministrstvu za kulturo, ki temeljijo oziroma
               so povzete na podlagi študij raziskovalnega sektorja državnega zbora, ki so bile
               narejene leta 2001. Gre za primerjalne preglede z naslovom Zagotavljanje svobode in
               politična pluralnost medijev, predvsem ta, ter Pregled lastninskih odnosov v
               medijskih zahodnoevropskih in tranzicijskih državah.</p>
               <p>Pri našem predlogu gre za povzemanje iz teh študij, ki so seveda vsakemu v državnem
               zboru in tudi drugače na voljo. Če je predlog zakona kot javnem zavodu usklajen s
               krovnim zakonom, torej v procesu podrobnega in zelo natančnega medresorskega
               usklajevanja, pred potrditvijo tega zakonskega predloga na vladi, je bil predlog
               zakona v celoti usklajen z vsemi ministrstvi, ki jih zakon na kakršenkoli način
               zadeva. O kaki neusklajenosti torej ne more biti govora, tudi glede zakona o
               uresničevanju javnega interesa na področju kulture, ki v svojem 29. členu omogoča, da
               posebni zakon na področju kulture lahko posamična vprašanja z ureditvijo javnih
               zavodov na področju kulture uredi drugače, kar je bilo pri pripravi tega zakona o
               radio-televiziji tudi upoštevano. Hvala lepa.</p>
            </sp>
            <sp xml:id="SDZ4-Redna-05-2005-04-18.sp119">

               <speaker>PODPREDSEDNIK DR. MARKO PAVLIHA:</speaker>

               <p>Hvala, dr. Simoniti. Želi poslanec dodatno obrazložitev?</p>
            </sp>
            <sp xml:id="SDZ4-Redna-05-2005-04-18.sp120">

               <speaker>DUŠAN KUMER:</speaker>

               <p>Hvala za besedo. Bom poskušal še z dvema primeroma argumentirati. Da ne gre za nek
               posrečen strokovni pristop pri pripravi tega zakona, ampak gre prej za politični, je
               dokaz številka ena. Ukinjen je nadzorni odbor oddajnikov in zvez, uporabnik katerih
               ni samo RTV, ampak so seveda tudi drugi uporabniki in so do sedaj imeli možnost
               sodelovati v tem nadzornem odboru oddajnikov in zvez tudi drugi uporabniki poleg
               vlade in RTV. Sedaj to prehaja na generalni nadzorni odbor javnega zavoda, kot
               pravite RTV, v katerem je v 90% zastopana vlada oziroma predstavniki, ki jih bo
               izvolila ta vladna večina. To je v posmeh vsakodnevnemu leporečju o umiku politike iz
               gospodarstva, državnih podjetij itd.</p>
               <p>In drug primer je mogoče tretji program, ker gre za nek unikum v svetu in v Evropi,
               zakon namreč natančno določa, kaj bo predvajala javna TV na svojem tretjem programu:
               seje državnega zbora, državnega sveta in njunih delovnih teles v neposrednem prenosu
               oziroma posnetki, vmes pa tv prodajo. Torej gre za eno bistrejših določil in rešitve
               tega predloga zakona, ki končno nonšalantno izenačuje prodajo pralnih praškov in
               prodajo politike in politikov, razen seveda ministrskega zbora, ki bo naprej deloval
               še tajno. Hvala lepa.</p>
            </sp>
            <sp xml:id="SDZ4-Redna-05-2005-04-18.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp122">

               <speaker>DR. VASKO SIMONITI:</speaker>

               <p>Hvala lepa. Glede nadzornega sveta, ki bo sedaj sestavljen tako, kot je predvideno v
               predlogu zakona, bi samo to rekel, da bo vedno prisoten tudi član iz opozicije. Znan
               je predlog, kako bi rekel, predsednika vlade, da v vse nadzorne odbore so povabljeni
               tudi predstavniki iz opozicije. Tako bo moč transparentno in dejansko na licu mesta
               biti seznanjen z vsemi stvarmi in tudi vplivati na te odločitve. V samem nadzornem
               odboru se zahteva pravzaprav visoka kvalifikacija tistih, ki naj bi sodelovali v
               takem nadzornem svetu, tako da mislim, da glede tega ne bi poslovali transparentno,
               jasno in vsem na očeh, mislim, da ta bojazen lahko mirno odpade.</p>
               <p>Glede tretjega programa, da gre za unikum. Ne vem, vse države v Evropi imajo ali pa
               večina, ne bom rekel vse, ker res ne vem, če čisto vse, ampak vsaj za 15 jih vem,
               imajo možnost videti prenose iz njihovih parlamentov. To, da bo tudi državni svet, se
               mi zdi, da je tudi pravilno, tudi v teh polemikah ali v teh pripombah, ki so bile
               izrečene v zadnjih tednih, je bilo rečeno, da je državni svet pogostokrat bil
               zanemarjen, kjer pa so se odvijale kar dobre debate in okrogle mize ali forumi, kjer
               je državni svet ponudil ta prostor. Mislim, da je to, da bodo prenosi iz državnega
               zbora oziroma parlamenta, če najbolj na široko rečem, se mi zdi, da je to kvaliteta,
               da to ne gre za nobeno promocijo, to gre za promocijo, bi človek rekel, politike, ki
               se tukaj dogaja. Ljudje imajo pravico, da z najvišjega državnega telesa lahko
               neposredno vidijo, kaj se dogaja.</p>
            </sp>
            <sp xml:id="SDZ4-Redna-05-2005-04-18.sp123">

               <speaker>PODPREDSEDNIK DR. MARKO PAVLIHA:</speaker>

               <p>Hvala gospodu ministru. Naslednje vprašanje je namenjeno ministru za finance, ki je,
               kot rečeno, opravičeno odsoten. Zato me zanima, ali želi gospod poslanec Grill vseeno
               postaviti vprašanje in ali vztraja pri ustnem odgovoru na naslednji seji.</p>
            </sp>
            <sp xml:id="SDZ4-Redna-05-2005-04-18.sp124">

               <speaker>IVAN GRILL:</speaker>

               <p>Hvala lepa za besedo, gospod predsedujoči. Spoštovani ministrski zbor, kolegice in
               kolegi! Kljub temu, da danes finančni minister ni med nami, pričakujem, da nam bo na
               naslednji seji ali v pisni obliki posredoval odgovor na vprašanje, ki se sicer nanaša
               na delovanje davčnih uradov v času, ko je vlado vodila Liberalna demokracija in
               predsednik gospod Rop.</p>
               <p>Konkretno se vprašanje nanaša na številne podjetnike, ki so bili deležni
               inšpekcijskih pregledov davčnih inšpektorjev, ki so imeli cilj za vsako ceno poiskati
               neke, v narekovajih, "nepravilnosti", na podlagi katerih so potem zaračunavali visoke
               kazni z zamudnimi obrestmi za nazaj. Številni davčni zavezanci, podjetniki so zaradi
               tega, ko so plačali te obveznosti, bili prisiljeni svojo dejavnost celo zapreti.
               Vendar, kot vemo, je ustavno sodišče razveljavilo določbe zakona o davčnem postopku,
               ker je ugotovilo, da so bila ta zaračunavanja neupravičena. Kot vemo, do danes še ni
               nihče izmed teh oškodovancev prejel neupravičeno plačana sredstva nazaj. Verjetno ni
               naključje, da so bili vsi tisti, ki so se na mene obrnili v Novem mestu, verjamem, da
               je bilo takih v Sloveniji še veliko, na nek način tudi povezani s Slovensko
               demokratsko stranko, in sicer v smislu, da so svoje gostinske usluge ponujali seveda
               proti plačilu tudi Slovenski demokratski stranki. Eden izmed teh oškodovancev pa je
               nekaj tednov po tistem, ko je dal podpis v podporo Barbari Brezigar, ko je
               kandidirala, bil deležen take inšpekcije in je tako kot drugi tudi on dobil visoko
               kazen.</p>
               <p>Moje konkretno vprašanje je naslednje: Kdaj lahko vsi ti oškodovanci pričakujejo, da
               jim bo država vrnila sredstva? Prej je bilo slišati s strani predsednika vlade, da je
               teh sredstev prek 5 milijard. Kakšne bodo aktivnosti finančnega ministrstva, da
               davčni inšpektorji ne bodo več samovoljno počeli takih nepravilnosti? Hvala lepa.
           </p>
            </sp>
            <sp xml:id="SDZ4-Redna-05-2005-04-18.sp125">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kljub vsemu moram ponovno vprašati, ali vztrajate pri ustnem odgovoru ali
               ste zadovoljni s pisnim odgovorom, ker ste pravzaprav omenili obe možnosti?
               /Oglašanje iz ozadja./ Najlepša hvala. Naslednji je gospod poslanec Aleš Gulič, ki se
               mu zahvaljujem za dobrohotno zamenjavo. Postavil bo vprašanje ministru za delo,
               družino in socialne zadeve.</p>
            </sp>
            <sp xml:id="SDZ4-Redna-05-2005-04-18.sp126">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi, gospodje ministri! Spoštovani
               gospod Drobnič, moje vprašanje je vezano na predlog zakona o spremembah in
               dopolnitvah zakona o vojnih grobiščih. Tam namreč nadomeščate termin vojaške osebe s
               terminom, ki je najbrž po vašem mnenju bolj ustrezen, in sicer s terminom "pripadniki
               slovenskih oboroženih sil"; to verjetno zajema dosti širše področje. Žrtve povojnih
               usmrtitev pa naj bi bile po novem žrtve revolucionarnega nasilja, kar prav gotovo ni
               isto na oblikovni ravni in preimenovanje najbrž ne prinaša kakšne nove vsebine.</p>
               <p>Sprašujem pa vas naslednje: Ali s temi novimi poimenovanji poskušate na novo
               ovrednotiti vlogo vojaških formacij, ki so med drugo svetovno vojno na Slovenskem
               delovale tako, kot so, oziroma če na kratko rečem, ali želite rehabilitirati
               domobrance? In drugi del vprašanja: Ali imate za slovenske oborožene sile tudi tiste,
               ki so kolaborirale z okupatorjem in prisegle ter se poklonile Adolfu Hitlerju? Hvala.
           </p>
            </sp>
            <sp xml:id="SDZ4-Redna-05-2005-04-18.sp127">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod Gulič. Mag. Drobnič, beseda je vaša.</p>
            </sp>
            <sp xml:id="SDZ4-Redna-05-2005-04-18.sp128">

               <speaker>MAG. JANEZ DROBNIČ:</speaker>

               <p>Spoštovanemu poslancu, gospodu Guliču, se zahvaljujem za postavljeno vprašanje. Z
               zakonom ne želimo spremeniti nobene vloge vojaških formacij niti dejstev, ki so se
               zgodila, tako kot je povedal že predsednik vlade Republike Slovenije. Naj takoj na
               začetku povem, da so pravico do vojaškega groba v skladu z zakonom, ki ga je sprejela
               prejšnja koalicija ali prejšnja vlada, pridobili tudi umrli oziroma padli vojaki
               nemške, italijanske in madžarske vojske. To je tudi v skladu z mednarodnimi
               standardi. V predlogu zakona o vojnih grobiščih je določeno, da se kot vojaška
               grobišča opredelijo grobišča vseh vojaških oseb, padlih v vojni ali umrlih med vojno
               zaradi vojnih dogodkov ali zaradi vojnega ali revolucionarnega nasilja med drugo
               svetovno vojno in po njej na ozemlju Republike Slovenije. Vojaška grobišča so tudi
               grobišča pripadnikov tujih armad, padlih v vojni ali umrlih med vojno zaradi vojnih
               dogodkov ali zaradi vojnega ali revolucionarnega nasilja med drugo svetovno vojno in
               po njej na ozemlju Republike Slovenije. Navedena določba je tudi v skladu z vojnim
               pravom in običaji bojevanja, kot je kodificirano v haaških in ženevskih konvencijah.
               Po teh konvencijah, ki jih je nasledila tudi Slovenija, se zakoni pravice in
               obveznosti vojnega prava ne uporabljajo samo za armade, temveč tudi za milice in
               prostovoljne oddelke, ki izpolnjujejo naslednje zahteve: da so pod poveljstvom
               odgovorne osebe, ki so ji podrejene, da odkrito nosijo znak razpoznavanja, da odkrito
               nosijo orožje in da vodijo vojne operacije skladno s pravili in običaji vojskovanja.
               Ker smo ne nazadnje tudi člani te Evropske unije je seveda modro in pravilno, da še
               toliko bolj se držimo teh mednarodnih standardov.</p>
               <p>Med drugo svetovno vojno je na slovenskem ozemlju izpolnjevalo navedene zahteve več
               oboroženih skupin poleg pripadnikov nemške vojske še italijanska vojska, potem
               madžarska vojska, sile NOB in POS in vojaške sile, ki so branile prebivalstvo pred
               revolucionarnim nasiljem. Po haaških konvencijah imajo padli pripovedniki vseh
               navedenih sil pravico do vojaškega groba.</p>
               <p>Kot vidite, ne želimo nobenega rehabilitirati. Usklajujemo naše predpise z
               mednarodnimi standardi in ne nameravamo preurejati zgodovine. To prepuščamo
               zgodovinarjem. Pravico, kot sem že povedal, do vojaškega groba so v skladu s prejšnjo
               voljo vladajoče koalicije in vlade dobile tudi vojaške sile, nemške in italijanske
               ter madžarske. Zato se sprašujem, na kaj pravzaprav namigujte. Nič se ne spremeni. Z
               zakonom smo tudi zagotovili enoten spomenik neznanemu junaku, ki bi povezoval vse
               tiste, ki so se borili za domovino. To ni nič nekaj nenavadnega, takšna je praksa
               tudi v evropskih državah. Zakaj to? Zato, da bi se preseglo ločevanje med narodom in
               bi se poudarilo tisto kar nas povezuje. Tako da bodo katerikoli državniki, ki bodo
               hoteli izraziti pozornost naši domovini, naši samostojnosti, položili venec in se
               simbolno zahvalili vsem oziroma posvetili se vsem, ki so padli v domovino. Sedaj, kot
               že rečeno, smo v EU in dobro je, da spoštujemo evropske standarde.</p>
            </sp>
            <sp xml:id="SDZ4-Redna-05-2005-04-18.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Želi gospod poslanec dopolnitev odgovora? Prosim.</p>
            </sp>
            <sp xml:id="SDZ4-Redna-05-2005-04-18.sp130">

               <speaker>ALEŠ GULIČ:</speaker>

               <p>Gospod minister, rekli ste, da dejstev ne želite spreminjati. S tem ste seveda
               ponovili pravzaprav tisto, kar je povedal prej gospod premier. Tega tudi nisem rekel.
               Gre za reinterpretacijo, se pravi, gre za nekaj novega. Gre tudi za to, da se
               izenačujejo vsi tisti, ki so kolaborirali s tistimi, ki so seveda pripomogli k temu,
               da lahko letos praznujemo 60 letnico zmage nad nacizmom in pa fašizmom. V tem je
               osnovna razlika. Pravite, da ničesar ne spreminjate, zato me je zanimalo, zakaj
               spreminjate te termine. Res, da sem dejal, da je možnost seveda tudi ta, da bi lahko
               rehabilitirali status domobrancev. Vendar v redu, sprejmemo, da tega ne želite.</p>
               <p>Potem me pa seveda zanima: Zakaj nadomeščate termin vojaške osebe s terminom
               pripadnik slovenskih oboroženih sil, kar ni isto, in pa žrtve povojnih usmrtitev s
               terminom žrtve revolucionarnega nasilja? Hvala.</p>
            </sp>
            <sp xml:id="SDZ4-Redna-05-2005-04-18.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp132">

               <speaker>MAG. JANEZ DROBNIČ:</speaker>

               <p>Če bi dosledno sledil vaši podmeni, potem bi seveda lahko rekel, da je prejšnja
               vlada in prejšnja vladajoča koalicija priznala pravico do vojaškega groba nemškim,
               italijanskim vojakom, kakor tudi borcem NOB in partizanom, da je šlo za izenačevanje,
               saj v sedanjem zakonu tako piše. V čem je torej ta napaka? Nikakršne ni. Vse te
               vojaške sile, ki so bile žal na našem ozemlju in so povzročile gorje, kakorkoli že,
               so bile vojaške sile. Tiste, ki izpolnjujejo pogoje po tej haaški konvenciji ter
               ženevski, so upravičene do vojaškega groba, ostale pa ne. Ničesar ne vidimo v tem
               spornega. Glede napisov pa govorimo o žrtvah. In žrtve kot takšne so bile žrtve in
               gledamo v tem kontekstu samo za žrtve. Glede teh slovenskih vojaških sil ali pa
               vojaških sil, ki so javno nosili orožje, to pa ni nobenega posebnega cilja. Lahko
               tudi v besedilu spremenimo, ni nobene posebne intencije. Mislim, da je čas, da
               urejamo te stvari tudi z evropskimi standardi brez kakršnihkoli zlonamernih ciljev.
               To je tudi pobuda ministrstva in tudi vlade, da se na tak način urejajo. Še enkrat
               poudarjam tudi, ta predlog o tem spomeniku neznanemu junaku, kar ni kakšna posebnost,
               kar je praksa v Evropi, da s tem presežemo razlike in naredimo Slovenijo bolj
               povezano zaradi naših bodočih rodov in da se bomo lahko srečevali samo o tistih
               vprašanjih, ki so za naše mlade in za ostale zanimive in da presežemo to zgodovinsko
               delitev. To pa mislim, da je velika dodana vrednost pri tem besedilu zakona.
               Hvala.</p>
            </sp>
            <sp xml:id="SDZ4-Redna-05-2005-04-18.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Naslednji je gospod poslanec Bogdan Barovič, ki bo postavil vprašanje
               ministru za okolje in prostor.</p>
            </sp>
            <sp xml:id="SDZ4-Redna-05-2005-04-18.sp134">

               <speaker>BOGDAN BAROVIČ:</speaker>

               <p>Hvala, gospod predsedujoči. Spoštovani gospod minister! Žal mi je, da ste sami, da
               ni še kolega, ker je vprašanje vezano tudi na ministrstvo za gospodarstvo, ampak to
               kdaj drugič. Bili ste pri nas, veste, kaj nas boli. Po podatkih, ki jih imam, se bo
               Slovenija utopila v lastnih odpadkih čez 6 let. Slovenija nima nobene strategije,
               kako in kam z odpadki. Uničujemo dobra, če ne celo najboljša zemljišča. Ko ravnamo po
               zakonih, odpiramo regionalna odlagališča odpadkov, želimo zapreti obstoječa, nam ta
               država na osnovi vseh zakonskih dopolnil, na osnovi vseh urejenih papirjev, na osnovi
               odobritev sredstev iz kohezijskih, strukturnih, evropskih popularnih izrazih, skladov
               tega denarja ne da. Kličem vlado, pravi vlada, vprašajte ministrstvo za gospodarstvo.
               Kličem ministrstvo za gospodarstvo, pravijo vprašajte ministrstvo za finance. Kličem
               ministrstvo za finance, pravijo, vprašajte ARR, Agencijo za regionalni razvoj.
               Agencija za regionalni razvoj, pravi pokličite ministrstvo za finance. Ministrstvo za
               finance pravi, pokličite ministrstvo za gospodarstvo, ministrstvo za gospodarstvo
               pravi, pokličite vlado. Z menoj je tudi kolega iz občine Hrastnik, govorim
               regionalno. Ne moremo zapreti, kar imamo. Odprli smo, komaj smo odprli, pa bomo čez
               pet let že zaprli odlagališče, ampak to ni problem oziroma je velik problem. Država
               nima te strategije, kaj bo država z odpadki, je bistveno vprašanje. Imela je
               usmeritev že prejšnja oblast, da jih bo sežigala. In v občini Trbovlje na lokalnem
               nivoju smo imeli spore na politični in gospodarski ravni, skregani smo vsi med seboj,
               ker je ta država predlagala, da bi bilo dobro, če bi odpadke začeli sežigati, pač
               nekje. In da bi bilo dobro, če bi jih mogoče poskusno sežigali v Termoelektrarni
               Trbovlje tudi zaradi obstoja Termoelektrarne Trbovlje. Ampak na termoenergetskem
               področju pa spet vlada popolni kaos. Na energetskem področju vlada popolni kaos.
               Premalo energije, včeraj smo slišali, kako želijo odpreti nove termoelektrarne, mi jo
               pa imamo, pa jo želimo obdržati, pa nič od tega. Neskladje med dvema ministrstvoma,
               popolno neskladje v tej državi.</p>
               <p>Spoštovani gospod minister, odgovorite nam: Kam z odpadki? Bomo plačevali ogromne
               milijone evrov, da jih bomo izvažali ali bomo uničevali najboljšo zemljo, zato da jih
               bomo nekam kopičili in ali jih bomo sežigali? Če jih bomo sežigali, prosim povejte
               nam: Ali je načrt, kje jih bomo sežigali, kdaj jih bomo sežigali in na kakšen način,
               ob vsem spoštovanju evropske okoljevarstvene zakonodaje, da bodo ljudje enkrat
               vedeli, kje smo?</p>
            </sp>
            <sp xml:id="SDZ4-Redna-05-2005-04-18.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister.</p>
            </sp>
            <sp xml:id="SDZ4-Redna-05-2005-04-18.sp136">

               <speaker>JANEZ PODOBNIK:</speaker>

               <p>Hvala lepa, gospod podpredsednik. Spoštovani poslanec Barovič.</p>
               <p>Ko ste prej tako energično naštevali različne vladne službe in resorje, kam kdo koga
               pošlje pri kakšnem vprašanju, ste pa zanimivo izpustili MOP, ministrstvo za okolje in
               prostor. Očitno, ne vem, ali vam je ušlo, ali pa nihče ne reče, pokličite še na MOP.
               Tukaj je vendarle pomembno mesto, kjer se kreirajo te odločitve. Jaz sem bil na
               delovnem obisku v vaših krajih in dokaj dobro poznam situacijo. Ampak dovolite mi
               najprej formalni del odgovora. Kot minister za okolje in prostor zagovarjam stališče,
               da bomo reševali problem odpadkov v Zasavju v skladu z operativnim programom in
               strategijo ravnanja z odpadki v Republiki Sloveniji. To sta dva dokumenta, ki
               obstajata. Sprejela ju je vlada v prejšnji sestavi. Na vsaki seji državnega zbora
               imam vsaj eno poslansko vprašanje, ki je vezano na en ali drugi dokument.</p>
               <p>Je pravzaprav netočna ocena, da Slovenija nima nobene strategije, kako in kam z
               odpadki. Imamo jo, časovno opredeljeno, zelo detajlno. Slovenski župani in občine jo
               dobro poznajo. Kaj velja za Zasavje? Skupaj z vami, z župani, občinskimi sveti in
               ostalimi iščemo rešitev v obliki regijske deponije in njej podrejenim lokacijam za
               ločeno zbiranje, sortiranje in predelavo odpadkov.</p>
               <p>Sedaj odgovor na vaše vprašanje, kjer ste kot župan zelo jasen in pogumen. Zaradi
               specifičnih geografskih lastnosti tega prostora in obstoječih obremenitev, predvsem s
               SO2 za enkrat ni predvidena termična obdelava odpadkov v Zasavju. Za vsa strokovna
               mnenja in mnenja civilne družbe pri reševanju tega problema pa smo na ministrstvu
               popolnoma odprti in pripravljeni na sodelovanje. Tudi v prihodnje bo ravnanje
               resorja, ki ga vodim, usmerjeno k takim rešitvam, ki upoštevajo najboljše tehnike in
               prakse v Evropski uniji, tudi v nam najbližjim državam. Ne nazadnje pred dobrim
               mesecem smo organizirali na našo pobudo, ampak posredovani tudi z drugimi, zelo
               odmevni mednarodni simpozij, kjer so bili predstavljeni primeri dobrih praks,
               predvsem avstrijske, na to tematiko.</p>
               <p>Spoštovani gospod poslanec! Tukaj je potrebno povedati, da velja uredba o načinu
               opravljanja obvezne državne gospodarske javne službe sežiganja komunalnih odpadkov.
               Ta velja. Sprejeta je bila lansko jesen, lansko zimo. Po našem mnenju je poleg
               komunalnih odpadkov smiselno in ekonomično termično obdelati in izrabiti njihov
               energetski potencial tudi za del odpadne embalaže, ki ni komunalni odpadek, za blato
               iz čistilnih naprav, bolnišnične odpadke in druge organske odpadke iz industrije, za
               katere je termična obdelava iz različnih razlogov že predpisana s posebnimi
               podzakonskimi predpisi.</p>
               <p>Podrobneje sem vam pripravljen svoje vprašanje predstaviti tudi pismeno, v katerem
               bi opredelil vse formalne opredelitve v veljavnih dokumentih, ki urejajo to področje.
               Hvala.</p>
            </sp>
            <sp xml:id="SDZ4-Redna-05-2005-04-18.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod Podobnik. Gospod Barovič želi dopolnitev odgovora.</p>
            </sp>
            <sp xml:id="SDZ4-Redna-05-2005-04-18.sp138">

               <speaker>BOGDAN BAROVIČ:</speaker>

               <p>Hvala. Pošteno, enkrat smo prvič slišali, da predvidena je termična obdelava
               odpadkov, ne glede kje. Zastonj prepiri, ki so bili, konkretno v neki lokalni
               skupnosti.</p>
               <p>Drugič, spoštovani gospod minister, veste, da sem vprašal za celo Slovenijo, kot
               primer sem navedel Zasavje. Cela Slovenija se bo enkrat utopila ali pa potonila v
               odpadkih. Ne nazadnje, rekli ste, to sem si dobro zapolnil, za enkrat ni predvidena
               termična obdelava odpadkov v okviru termoelektrarne Trbovlje. To si bom zapomnil. Žal
               mi je še enkrat, da ni ministra zraven. Hvala za konkreten odgovor. Še enkrat, gospod
               minister, lepo vas prosim, celi Sloveniji in vsem tistim, ki iščejo politične in
               druge zdrahe na račun strategije, ki pravite, da je, drugi pravijo, da je ni: Katera
               in kateri način in katera pot in na kateri način se bomo v Sloveniji lotili reševanja
               prevelikih količin odpadkov, ki uničujejo tudi med drugim, kar se z vami strinjam v
               tej politiki, vode - sedaj bom pa jaz ekolog, čeprav sem znan kot borec, kot nekdo,
               ki želim vsem najslabše - da ne bomo uničevali zemlje, kvalitetne zemlje, kmetijske
               zemlje in voda? Samo to prosim, če nam lahko jasno opredelite. Hvala.</p>
            </sp>
            <sp xml:id="SDZ4-Redna-05-2005-04-18.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp140">

               <speaker>JANEZ PODOBNIK:</speaker>

               <p>Samo na kratko bom odgovoril na vaše vprašanje. Kot rečeno, sem pripravljen tudi v
               pisni obliki dopolniti svoj odgovor.</p>
               <p>Zavedam se občutljivosti tega vprašanja in ne nazadnje tudi pomembnih strokovnih
               sestavin vsakega takega vprašanja. Ponovil pa bom stališče, ki sem ga zagovarjal tudi
               na predstavitvi, ko sem bil kandidat za ministra. Po sedaj znanih strokovnih ocenah
               bi za Slovenijo glede na njeno velikost, količino in specifiko odpadkov bili realno
               izvedljivi največ dve sežigalnici. Tudi časovni roki so v tem programu že določeni.
               Zelo pomembna dimenzija le-teh je tudi finančna konstrukcija. Dovolite mi, da navedem
               naslednji podatek, ki sem ga pridobil, ko sem se pripravljal za odgovor na vaše
               vprašanje. Skupni investicijski stroški v objekt za termično obdelavo mešanih
               komunalnih odpadkov - če vzamemo zmogljivost okrog 300.000 ton na leto, to je pač
               visoka številka -, v odlagališče žlindre in stabiliziranega pepela ter v omrežje
               pretovornih postaj za komunalne odpadke, torej ti stroški so za celotno Slovenijo
               ocenjeni na okrog 26 milijard tolarjev oziroma okrog 125 milijonov evrov. Stroški
               samega objekta za termično obdelavo pa so ocenjeni na okrog 23 milijard oziroma 110
               milijonov evrov. Odlagališče 900 milijonov, pretovorne postaje okoli 2,1 milijarde
               slovenskih tolarjev. Tudi ta dimenzija, ta element bo pri dokončni odločitvi zelo
               pomemben. Hvala.</p>
            </sp>
            <sp xml:id="SDZ4-Redna-05-2005-04-18.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Naslednji ima besedo gospod poslanec Mihael Prevc, ki bo
               zastavil vprašanje ministru za kulturo.</p>
            </sp>
            <sp xml:id="SDZ4-Redna-05-2005-04-18.sp142">

               <speaker>MIHAEL PREVC:</speaker>

               <p>Hvala lepa za besedo, gospod predsedujoči. Spoštovani ministri, cenjene kolegice in
               kolegi! Moje poslansko vprašanje, ki ga postavljam ministru za kulturo, se nanaša na
               problematiko lokalnih in regionalnih radijskih in televizijskih programov, predvsem v
               zvezi s financiranjem le-teh.</p>
               <p>Aprila leta 2001 je namreč vlada v 82. členu zakona o medijih uveljavila določilo,
               da javna Radiotelevizija Slovenija 3% prispevka nameni delovanju lokalnih,
               regionalnih in študentskih radijskih in televizijskih programov s statusom posebnega
               pomena. Ustavno sodišče pa je na pobudo javnega zavoda Radiotelevizije Slovenija
               septembra 2004 razveljavilo del 82. člena zakona o medijih. S tem pa so lokalni,
               regionalni in študentski radijski in televizijski programi s statusom posebnega
               pomena izgubili pomemben vir stabilnega javnega sofinanciranja. Ustavno sodišče je
               sicer napotilo zakonodajalca, da ta problem razreši do septembra 2004, vendar se to
               ni zgodilo. Zgolj z oglaševalskimi prihodki ti programi ne morejo preživeti, zato
               obstaja resna nevarnost, da bo večina od 17 radijskih in 7 televizijskih lokalnih,
               regionalnih in študentskih radijskih in televizijskih programov prisiljena spremeniti
               programsko strukturo in tudi dejstvo, da imajo vsi radiotelevizijski programi
               posebnega pomena sedež zunaj glavnega mesta in so pomemben del medijske podobe
               Slovenije ter ne nazadnje v konceptu strategije denacionalizacije, ki bi bila z
               njihovih programskih preoblikovanjem bistveno osiromašena.</p>
               <p>Zato v imenu gospodarsko interesnega združenja lokalnih in regionalnih radijskih
               postaj Slovenije ter v imenu strokovnega združenja radijskih in televizijskih postaj
               posebnega pomena pri gospodarski zborni sprašujem:</p>
               <p>Kdaj in kako namerava vlada rešiti ta problem?</p>
            </sp>
            <sp xml:id="SDZ4-Redna-05-2005-04-18.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister, beseda je vaša.</p>
            </sp>
            <sp xml:id="SDZ4-Redna-05-2005-04-18.sp144">

               <speaker>DR. VASKO SIMONITI:</speaker>

               <p>Hvala lepa. Spoštovani gospod poslanec, hvala za vprašanje. Ti 3% so pa kar velik
               problem. Zanimivo je, da pred letom 2004 so vsi prizadeti lahko živeli od svojega
               dela, zanimivo pa je, da je v letu 2004, vemo, kakšno leto je to bilo, je bilo
               odobreno na podlagi razpisa decembra 2003 in potem na podlagi razpisa maja 2004,
               torej veljalo je za oba razpisa, je bilo odobrenih kar 773 milijonov, kar je zelo
               zanimivo. Res je, vse do tega, kar je gospod poslanec povedal, je prišlo. Ustavno
               sodišče je ugodilo pritožbeniku in je od konca septembra naprej prenehalo izločanje
               tega 3% deleža od prispevka. Ministrstvo za kulturo se tega jasno zaveda in sistemsko
               rešitev za sofinanciranje programskih vsebin, torej lokalnih in regionalnih ter
               študentskih radijskih in televizijskih programov, ki so bili do odločbe ustavnega
               sodišča o razveljavitvi drugega odstavka 82. člena zakona o medijih upravičeni do 3%
               sredstev iz RTV prispevka. Ta sistemska rešitev je sedaj v premisleku v zvezi s
               spremembami in dopolnitvami zakona o medijih. Z omenjenimi spremembami o medijih bo
               namreč verjetno uveden tako imenovani sklad za medije, ki bo zagotavljal možnosti za
               pluralnost in demokratičnost medijev v Republiki Sloveniji. Sklad je zaenkrat
               predviden kot institucija, ki bo poleg zagotavljanja pluralnosti in demokratičnosti
               splošno informativnih tiskanih dnevnikov in tednikov, programskih vsebin radijskih in
               televizijskih programov, elektronskih publikacij zagotavljal tudi razvoj radijskih in
               televizijskih programov s statusom lokalnega, regionalnega študentskega oziroma
               nepridobitnega radijskega ali televizijskega programa. Sklad bo zagotavljal
               uresničevanje javnega interesa na področju medijev. Verjamem ali pa upam, da bo s tem
               tudi ta sistemska rešitev podana in da bo možno nadaljevati s temi programi. Hvala
               lepa.</p>
            </sp>
            <sp xml:id="SDZ4-Redna-05-2005-04-18.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Želi gospod poslanec dopolnitev odgovora? Hvala lepa. Morda
               je tukaj na mestu pregovor, da je potrpljenje božja mast, kajti verjeli ali ne, smo
               šele na sredini poslanskih vprašanj, polovica jih je za nami. K besedi vabim gospoda
               poslanca mag. Milana Cvikla, da v odsotnosti zastavi vprašanje ministru za finance,
               če seveda to želi storiti.</p>
            </sp>
            <sp xml:id="SDZ4-Redna-05-2005-04-18.sp146">

               <speaker>MAG. MILAN M. CVIKL:</speaker>

               <p>Hvala lepa, gospod podpredsednik. Poslanke in poslanci! Kljub temu da ministra za
               finance ni, bom vendarle postavil vprašanje, povezano s tem, kar danes ni bilo tukaj
               odgovorjeno. To pa je: Kaj so prioritete vlade, ko je le-ta v sredo 13. aprila
               sprejela proračun oziroma rebalans proračuna za leto 2005?</p>
               <p>Prve analize javno dostopnih dokumentov s spletne strani ministrstva za finance
               kažejo, da je bil 13. april nesrečni dan za slovenske javne finance in slovenske
               proračunske uporabnike. Naj pojasnim zakaj.</p>
               <p>Prvič zato, ker je namernemu zavajanju javnosti sledil mali čudež. Iz 70 milijardne
               luknje je na enkrat nastalo 20 milijard presežka. To se je zgodilo samo zato, ker sta
               minister in predsednik vlade ugotovila, da pravzaprav ni 70 milijardne luknje, ampak
               da je v slovenskih javnih financah za 45 milijard več prihodkov, kot sta to še nekaj
               tednov, nekaj dni pred sejo sama trdila.</p>
               <p>Drugič pa zato, ker pri sami sredini rebalansa, ki ste ga sprejeli na vladi, kot to
               izhaja iz javno dostopnih dokumentov, ni nobenega dejanskega varčevanja, temveč gre
               predvsem za krčenje razvojnih projektov. Ministru gospodu Božiču so za 12 milijard
               zarezali v program avtocest in zato bomo jutri sicer sprejeli program gradnje
               avtocest v letošnjem letu, vendar ga bo potrebno, kot piše v dokumentih, ponovno
               obravnavati in ga zmanjšati vsaj za 6 milijard. Ministru za šolstvo se je za 2 in pol
               milijarde zmanjšal obseg investicij v šolstvo in to v času, ko se cela Evropa zavzema
               za investiranje v znanje, izobraževanje kot način uresničitev lizbonske strategije.
               Ministru za zdravje se je za 2 milijarde zmanjšal program investicij na področju
               zdravstva in to v času, ko se je z oblikovanjem proračunskega sklada končno začelo
               financirati novo opremo, onkološki inštitut, pediatrična klinika.</p>
               <p>Je v ozadju kakšen nov pristop k reševanju problemov zdravstva?</p>
               <p>In nenazadnje, vsi ministri morate na podlagi uporabe splošnega pravila zmanjšati
               investicije v infrastrukturo, znanje, raziskave, opremo. To je slab pristop in
               verjamem, da bo ministrom te vlade v teh dneh, ko morate do konca tedna pripraviti in
               uskladiti omejeni proračunski denar z zahtevnimi cilji, zelo vroče.</p>
               <p>Sprašujem torej ministra za finance, predsednika vlade in vlado v celoti: Katerega
               od 203 ciljev, navedenih v koalicijski pogodbi, boste v rebalansu proračuna Republike
               Slovenije za leto 2005 postavili kot prioritetnega? Kar beremo in slišimo, kar vidimo
               na spletnih straneh, je jasno, da nobenega od teh ciljev ne boste mogli uresničiti
               kot prioritetnega. Hvala lepa. Pričakujem pisni odgovor ministra za finance.</p>
            </sp>
            <sp xml:id="SDZ4-Redna-05-2005-04-18.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod poslanec. Naslednja je gospa poslanka Breda Pečan, ki bo zastavila
               vprašanje odsotni ministrici, upravičeno odsotni ministrici za kmetijstvo, gozdarstvo
               in prehrano, v kolikor seveda gospa Pečanova to želi storiti.</p>
            </sp>
            <sp xml:id="SDZ4-Redna-05-2005-04-18.sp148">

               <speaker>BREDA PEČAN:</speaker>

               <p>Poslansko vprašanje bom zastavila na 6. seji, tako da bomo lahko dobila tudi takoj
               odgovor. Hvala.</p>
            </sp>
            <sp xml:id="SDZ4-Redna-05-2005-04-18.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi za prihranek časa. Naslednji je gospod poslanec Marjan Pojbič, ki bo
               zastavil vprašanje ministru za delo, družino in socialne zadeve.</p>
            </sp>
            <sp xml:id="SDZ4-Redna-05-2005-04-18.sp150">

               <speaker>MARIJAN POJBIČ:</speaker>

               <p>Spoštovani gospod predsedujoči, spoštovani ministrski zbor, kolegice in kolegi.
               Občina Šentilj in iniciativni odbor se že dalj časa ukvarjata s problematiko razvoja
               kraja Trat, ki leži v severovzhodni Sloveniji tik ob slovensko-avstrijski meji. V
               samem kraju najdemo kar nekaj objektov kulturne dediščine, med drugim tudi grad
               Trate. Iz naših virov je razvidno, da je grad v lasti vašega ministrstva in je bil do
               nedavnega v upravljanju zavoda Hrastovec-Trate. Zavod, ki je skrbel za duševno in
               živčno bolne, je grad skupaj z oskrbovanci zapustil meseca oktobra lani in od tedaj
               naprej grad sameva.</p>
               <p>Trate so v preteklosti predstavljale gospodarsko gonilno silo okoliških krajev, kot
               dokaz dejavne preteklosti Trat danes krasijo zapuščeni, razpadajoči in zanemarjeni
               objekti. Nekoč lepo vzorno urejeni, predvsem pa gospodarsko in kulturno pomembni
               objekti so danes zgolj propadajoča dediščina, ki bi lahko ob ustrezni pomoči
               pristojnih institucij postali razvojna možnost Trat kot tudi širše okolice. Pri tem
               je potrebno posebej poudariti, da je stopnja brezposelnosti v občinah Šentilj,
               Pesnica, Kungota, Sveta Ana oziroma Slovenske gorice, torej v štajerski regiji, zelo
               visoka v primerjavi z drugimi občinam, ter da vsak nadaljnji razvoj pripomore ne samo
               k razvoju kraja in okolice temveč širši štajerski regiji. Sedanja vladna koalicija si
               je zadala zelo težko in hkrati seveda pomembno nalogo, kako zmanjšati nerazumne
               razlike med statističnimi regijami, ki jih je povzročila vlada koalicije LDS in
               Združene liste zaradi prevelike koncentracije politične moči, kapitala, klientalizma
               v osrednjih slovenskih regijah, zato se mi zdi zelo pomembno, da regije, kot je
               Štajerska, v katero zapade tudi ta problem oziroma občina Šentilj s krajem Trate,
               pristopi k reševanju tega problema hitro in seveda na takšen način pokaže, da bo v
               prihodnje dala poseben poudarek in pozornost tem obubožanim regijam, kjer je vsako
               delovno mesto še kako pomembno. Prepričan sem, da bo sedanja vlada v tej strategiji
               tudi uspešna.</p>
               <p>Ne more nam biti vseeno za nadaljnjo usodo gradu in kraja, v katerem stoji, zato
               ministra, gospoda Drobniča, sprašujem: Kakšne rešitve ima kot pristojno ministrstvo
               pripravljene za rešitev te problematike? Ali obstajajo že kakšni projekti za uporabo
               in oživitev teh projektov in v kolikšni meri bodo k sodelovanju povabili tudi lokalno
               skupnost, ki ima velik interes za nadaljnjo usodo teh objektov? Hvala.</p>
            </sp>
            <sp xml:id="SDZ4-Redna-05-2005-04-18.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Mag. Drobnič, beseda je vaša.</p>
            </sp>
            <sp xml:id="SDZ4-Redna-05-2005-04-18.sp152">

               <speaker>MAG. JANEZ DROBNIČ:</speaker>

               <p>Hvala lepa za besedo, predsedujoči. Hvala lepa za vprašanje, gospod poslanec.</p>
               <p>Že prejšnja vlada se je leta 2001 odločila, da bo zaprla, torej Trate kot
               institucionalno varstvo za duševno prizadete oziroma osebe s posebnimi potrebami. To
               se je izvršilo lansko leto meseca septembra oziroma meseca oktobra. Izhaja iz
               ugotovitve, da takšni prostori, kot so Trate, niso najbolj ustrezen način in prostor,
               kjer bi se izvajalo institucionalno varstvo za takšne osebe. Ob tej priliki, ko so
               zapirali, so izdelali brošuro, kaj pa vendarle s tem narediti. Tako so bile dane
               idejne zasnove za rešitev gradu Smurek, v katerih so predstavniki skupne civilne
               pobude z obeh strani meje predlagali, da se v gradu zagotovijo možnosti izvajanja
               kulturno-umetniške, muzejske, turistično-gostinske dejavnosti, z vsebino te pobude pa
               so bili seznanjeni tudi predstavniki v lokalni skupnosti.</p>
               <p>Sklenjeno je bilo takrat, da bo upravljanje tega zavoda oziroma tega objekta v
               upravljanju zavoda Hrastovec. V gradu je trenutno zaposlen vzdrževalec, kurjač, ki
               skrbi za preprečevanje morebitne škode in tudi zagotavlja minimalno ogrevanje in
               vzdrževanje prostorov, hkrati pa zavod Hrastovec, kakor smo seznanjeni, koristi del
               teh prostorov za namen skladiščenja opreme, s katero sicer opremlja svoje
               dislociranje bivalne enote. Nekako imamo tudi zagotovilo, da bo v primeru
               primopredaje ta objekt predan v skladu z vsemi tehničnimi predpisi.</p>
               <p>Ta objekt, kot sem že povedal, ni primeren za institucionalno varstvo, zato ker bi
               bila za to potrebna previsoka vlaganja in je slabše primeren, kar se tiče
               funkcionalnosti. Zagotovo pa bi bili ti prostori, ta grad primeren za tiste
               dejavnosti, ki so verjetno tudi iz tržnega, kulturnega in ekološkega vidika
               primernejši. Pri tem bi pa radi vključili tudi lokalno skupnost, seveda ob državi, pa
               tudi tiste interese ali pobude, ki nastajajo za mejo. Kajti zavedamo se, da bi lahko
               koristili te kapacitete tudi prebivalci onstran meje. To je pač lahko tudi spomenik,
               ki ima več namenov. Zato se bomo povezali tudi s kulturnim ministrstvom, načrtujemo
               sestanek, skupni sestanek, kjer bi se seveda srečali vsi ti subjekti. O tem vas bomo
               tudi obvestili in povabili. Torej, kot že rečeno, prepričani pa smo, da bi bilo treba
               pri iskanju ustreznih rešitev glede nadaljnje usode gradu Trate zagotoviti tudi tesno
               sodelovanje s sosednjo Republiko Avstrijo. Razumeti moramo in tako bomo tudi ravnali,
               da je tak objekt lahko priložnost za lokalno skupnost in za državo ob primernem
               načrtovanem ravnanju, v nasprotnem primeru pa lahko postane to breme za državo ali
               lokalno skupnost in neugleden spomenik ravnanja oblasti. Vsekakor pa zagotovimo, da
               bomo z grajskim poslopjem ravnali kot dober gospodar in ga bomo bodočemu upravljavcu
               predali v primernem stanju.</p>
            </sp>
            <sp xml:id="SDZ4-Redna-05-2005-04-18.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala za odgovor. Želite dopolnitev? Hvala lepa. Naslednji je na vrsti dr. Mitja
               Slavinec, ki bo postavil vprašanje dr. Zveru, ministru za šolstvo in šport.</p>
            </sp>
            <sp xml:id="SDZ4-Redna-05-2005-04-18.sp154">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod minister! V upanju, da bi v čim krajšem času
               zagotovili čim boljše izobraževalne pogoje učencev in dijakov, je bil lansko leto
               sprejet sklep, da se določene investicije na področju šolstva financirajo prek
               lizinškega sistema. Nekatere so se že začele izvajati, za druge je financiranje na ta
               način bilo odobreno, vendar so v sklepu vaše vlade prav te sedaj zaustavljene.</p>
               <p>Pa me zanima: Kakšno je vaše stališče do odločitve in kakšno rešitev boste
               predlagali v zameno za tovrstno ukinjeno lizinško financiranje, da se gradnja teh
               objektov prične v čim krajšem času in s predvideno dinamiko?</p>
               <p>To je še toliko bolj pomembno, saj praviloma gre za objekte, ker je prostorska
               problematika najbolj pereča ponekod, kot na primer v primeru srednje ekonomske šole v
               Murski Soboti, pa so dijaki tudi izpostavljeni neposredni nevarnosti, saj ob
               utesnjenih in funkcionalno neprimernih prostorskih pogojih, šola stoji na dveh
               straneh najbolj prometne ulice skozi mesto, morajo dijaki vsakodnevno to cesto med
               šolanjem prečkati.</p>
            </sp>
            <sp xml:id="SDZ4-Redna-05-2005-04-18.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp156">

               <speaker>DR. MILAN ZVER:</speaker>

               <p>Hvala lepa, gospod predsedujoči. Gospod poslanec, hvala lepa za vprašanje. Zagotovo
               lahko verjamete, da tudi jaz kot resorni minister na področju šolstva in športa
               želim, da bi se delež slovenske države v investicijo, v izboljšanje materialnih
               pogojev vzgoje in izobraževanja in tudi športa tudi naprej dvigal, ohranjal ali celo
               dvigal, vendar z zagotovostjo kaj takega ne morem zagotoviti. Znano je, da smo zadnje
               tri leta beležili izpad investicijskih sredstev tudi zaradi tega, ker se je del teh
               sredstev prenašalo za vrzel, ki je nastala na področju plač, ta vrzel pa je nastajala
               zaradi slabega načrtovanja rasti plač. Tudi zaradi tega v Sloveniji ne bomo mogli v
               popolnosti svojega investicijskega načrta do leta 2008 izpolniti in bomo morali tekom
               leta, ko bomo ponovno sprejemali proračun za naslednje leto in še eno leto kasneje,
               odpreti in na novo določiti tudi nekatere parametre.</p>
               <p>Res je, da se slovenska vlada ne strinja z načinom financiranja, kot ga je sprejela
               prejšnja vlada. Predvsem zaradi tega ne, ker je po tem načinu financiranja za dolga
               leta naprej rezervirano določen delež investicijskih sredstev, in to v proračunih, ki
               sploh še niso bili sprejeti. Res je tudi, da se nekatere investicije, kot je športna
               dvorana v Novi Gorici, gimnazija v Slovenskih Konjicah, kot tudi dvojezična šola v
               Lendavi že izvajajo in da ni mogoče odstopiti od podpisanih pogodb brez večje škode
               za državni proračun. Pri ostalih odprtih vprašanjih oziroma investicijah, ki
               temeljijo na takšnem načinu financiranja, pa bomo poskušali tekom leta najti ugodno
               rešitev.</p>
               <p>Res je, Murska Sobota je bila prav tako vključena ali pa je bil zanjo prav tako
               predviden ta model financiranja, vendar je problem tam ne samo v načinu financiranju,
               pač pa tudi v pridobivanju lokacijskega dovoljenja. Ni namreč zagotovljeno zemljišče
               za izgradnjo šole, in to je bil tudi glavni razlog, da nekateri postopki poleg načina
               financiranja, še niso bili sproženi. Vendar bomo tudi to investicijo reševali v
               sklopu vseh ostalih, ki so bile v prejšnjem mandatu vključene v tako imenovani
               paralelni investicijski načrt, ki je veljal in je predpostavljal odložno odplačilo od
               leta 2006 do 2016. Je pa res, da bodo te prioritete odvisne tudi od finančne
               zmožnosti slovenske države v prihodnjih letih. V preteklosti se je namreč marsikaj
               planiralo, načrtovalo dokaj volontersko, na podlagi tega, kaj bi bilo dobro, da bi
               imeli, ne pa na podlagi tega, ali smo sposobni, zmožni nekaj narediti. Hvala lepa.
           </p>
            </sp>
            <sp xml:id="SDZ4-Redna-05-2005-04-18.sp157">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Želite dopolnitev odgovora?</p>
            </sp>
            <sp xml:id="SDZ4-Redna-05-2005-04-18.sp158">

               <speaker>DR. MITJA SLAVINEC:</speaker>

               <p>Hvala lepa za ponovno besedo. Torej, interes mestne občine in pa širše okolice, iz
               katere prihajajo dijaki v to šolo, vsekakor je, da se gradnja prične čim prej. In v
               ta namen je mestna občina tudi zagotovila zemljišče z ustreznimi sklepi na mestnem
               svetu že prejšnje leto, tako da na tej izbrani lokaciji gradnja je možna že v
               letošnjem letu.</p>
               <p>Zato me konkretno zanima: Ali se bo v skladu s prej napovedano dinamiko gradnja v
               letošnjem letu pričela ali ne? Ob tem pa dodajam, da je zagotovo možna dilema o
               različnih lokacijah za samo šolo, vendar ko smo imeli v mislih te različne možnosti,
               smo prednost vsekakor dali čim hitrejši gradnji, pa tudi obveznosti mestne občine do
               države, to je, zagotoviti zemljišče, zato smo poiskali ta kompromis, za katerega
               pravim, da je optimalna rešitev, nobena ni najboljša, ampak v tem danem trenutku prav
               gotovo optimalna, da se z gradnjo lahko čim prej prične in se ne zavlačuje zaradi
               drugih teh birokratskih stvari.</p>
               <p>Torej, konkretno me pa zanima: Ali ministrstvo vidi kakršnokoli možnost, da se
               tovrstne gradnje pričnejo že v tem letu, kakor je po predvideni dinamiki bilo
               napovedano in kakor so si ne nazadnje naši dijaki tudi zaslužili? Kot sem že rekel,
               ne samo, da imajo zelo neprimerne učne pogoje, so tudi izpostavljeni nevarnosti.
               Hvala.</p>
            </sp>
            <sp xml:id="SDZ4-Redna-05-2005-04-18.sp159">

               <speaker>PODPREDSEDNIK DR. MARKO PAVLIHA:</speaker>

               <p>Dr. Zver.</p>
            </sp>
            <sp xml:id="SDZ4-Redna-05-2005-04-18.sp160">

               <speaker>DR. MILAN ZVER:</speaker>

               <p>Zagotovo je potreba po novi ekonomski gimnaziji v Murski Soboti velika. Jaz tudi
               razumem še dodaten razloga, da so otroci izpostavljeni nevarnosti zaradi sedanje
               lokacije, vendar ne drži, da je zemljišče zagotovljeno, pravzaprav je bilo lani tik
               pred zdajci tudi nekaj postopkovnih napak pri določanju lokacije. Ampak vendarle,
               glede na razmere, kakšne so, ta hip lahko rečemo, da letos ne bo mogoče začeti del na
               tej investiciji, da pa bomo v letošnjem letu odprli investicijski načrt in poskušali
               zagotoviti, da se bo gradnja te šole kar se da hitro začela tudi v Prekmurju.</p>
            </sp>
            <sp xml:id="SDZ4-Redna-05-2005-04-18.sp161">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je na vrsti gospod poslanec Boštjan Zagorac, ki bo postavil
               vprašanje ministru za promet mag. Božiču.</p>
            </sp>
            <sp xml:id="SDZ4-Redna-05-2005-04-18.sp162">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni. Uveljavljen cestninski sistem, se pravi
               plačevanje in pobiranje cestnin v Republiki Sloveniji je po našem prepričanju zaradi
               kombinacije tako imenovanih zaprtih in odprtih cestninskih postaj nepravičen in
               diskriminatoren že od same uveljavitve takšnega cestninskega sistema. Nekako bolj
               pravičen, pravilen ali pa manj diskriminatoren bi bil po našem prepričanju tako
               imenovani zaprti sistem, ker vsakdo, ki se pelje po cesti, za katero je predvidena
               cestnina, plača toliko, kolikor je bila dejansko prevožena razdalja. Kot sem rekel;
               sistem, kot ga imamo danes, je nepravičen, kajti uporabniki cestninske ceste na
               vstopno-izstopni postaji plačajo obračunano celotno razdaljo za predvidene prevožene
               kilometre, ne glede na to, ali so to razdaljo dejansko prevozili ali pa ne.</p>
               <p>Primerov takšnih diskriminatornih, bom rekel, obračunavanj cestnine v Republiki
               Sloveniji je veliko. Iz kraja oziroma konca, iz katerega jaz prihajam, sigurno izhaja
               en takšen problem; govorim namreč o avtocesti Šentilj-Pesnica-Maribor, kjer
               prebivalci občin Šentilj, Kungota, Pesnica plačujejo 150 tolarjev za prevoženih
               približno 6,5 kilometra avtoceste.</p>
               <p>Gospod minister, kot verjetno sami veste, nisem prvi, ki opozarja na ta problem, in
               pri tem problemu je bila tudi podana ustavna pobuda na ustavno sodišče. Ustavno
               sodišče je med drugim odločilo tudi, da je člen 11. zakona o javnih cestah v
               neskladju z ustavo. Državni zbor mora neskladnost odpraviti v roku enega leta.</p>
               <p>Drugič. 2. člen uredbe o cestnini za uporabo določenih cest se razveljavi.
               Razveljavitev začne učinkovati 30 dni po izteku roka iz prejšnje točke, ki sem jo
               omenil. Prejšnja vlada je bila na ta problem opozorjena večkrat. Tudi sam sem oziroma
               preko svojih takratnih poslanskih kolegov opozarjal na to težavo, pa neke prave
               rešitve ali pa neke prave perspektive ni bilo.</p>
               <p>Zanima me: Ali ima ta vlada kakršenkoli namen takšno diskriminacijo in
               diskriminatorno pobiranje cestnin odpraviti oziroma omogočiti ljudem - pa bom zopet
               konkreten - s tega področja, ki sem ga omenil, na kakršenkoli način morda omogočiti
               brezplačen prevoz na teh 6,5 kilometrskem odseku avtoceste? Hvala.</p>
            </sp>
            <sp xml:id="SDZ4-Redna-05-2005-04-18.sp163">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister.</p>
            </sp>
            <sp xml:id="SDZ4-Redna-05-2005-04-18.sp164">

               <speaker>MAG. JANEZ BOŽIČ:</speaker>

               <p>Hvala za besedo, gospod podpredsednik dr. Pavliha, in seveda hvala lepa za vprašanje
               poslanca.</p>
               <p>Torej, že od vsega začetka izgradnje prvega avtocestnega odseka v Republiki
               Sloveniji, torej od leta 1972, gradimo v Sloveniji cestninske avtoceste. To so
               avtoceste, za uporabo katerih je potrebno plačati cestnino. Avtocesta je javna
               dobrina v lasti države, kar pomeni, da mora država omogočiti vsem dostop tudi do te
               javne dobrine pod enakimi pogojim, brez kakršnekoli diskriminacije. Glede na veljavno
               slovensko zakonodajo, ustavno načelo enakopravnosti ter glede na evropsko zakonodajo
               mora država tudi na področju plačevanja cestnine dosledno uveljaviti načelo
               nediskriminatornosti in enakopravnosti vseh uporabnikov, ne glede na njihova
               prebivališča ali katerokoli drugo različnost. Povedano drugače, kar velja za lokalne
               prebivalce enega kraja, mora veljati za vse državljane Slovenije in za vse državljane
               katerekoli članice Evropske unije. Naj ob tem spomnim še na posebno ugodno možnost
               plačevanja cestnine, ki je na voljo že od vsega odprtja prve cestninske ceste v
               Sloveniji, torej od odprtja avtoceste Vrhnika - Ljubljana v letu 1972. To je mesečna
               cestninska kartica. Ta uporabnikom osebnih vozil omogoča neomejeno število voženj na
               določenem cestninskem odseku znotraj meseca, za katerega je vplačana. Ta kartica je
               sicer namenjena rednim ali zelo pogostim uporabnikom nekega avtocestnega odseka,
               vendar pa jo lahko kupi katerikoli državljan Evropske unije. Zato ni v nobenem
               pogledu diskriminatorna. Cena te mesečne karte se določa podobno kot cena mesečne
               karte za avtobusni ali železniški promet. Uporabniki jo lahko kupijo na katerikoli
               cestninski postaji ob izvozu z avtoceste.</p>
               <p>Nenazadnje bi želel opozoriti tudi na dejstvo, da imajo lokalni prebivalci ob
               avtocesti Šentilj - Maribor na voljo tudi relativno dobro vzporedno cestno povezavo,
               regionalno cesto Šentilj - Maribor, zato na ministrstvu trenutno tudi ne vidimo
               nobenega razloga za odpravo plačevanja cestnine na avtocesti Šentilj - Maribor. Kot
               pa sem že večkrat tudi poudaril, je namen te vlade na področju cestninjenja identičen
               ciljem evropske prometne politike, to pa je najkasneje do konca leta 2008 na celotnem
               avtocestnem omrežju uvesti elektronski cestninski sistem v prostem prometnem toku. S
               tem bomo tudi dokončno odpravili različnost v sedanjem cestninskem sistemu, v okviru
               katerega imamo zgolj na enem avtocestnem kraku, torej primorskem, plačevanje po
               prevoženih kilometrih, na ostalih avtocestnih krakih pa tako imenovani odprti
               cestninski sistem, ki je odprt za obvoze čelnih cestninskih postaj. Poudaril bi še
               to, da je cestnina pomemben vir za realizacijo nacionalnega programa izgradnje
               avtocest, je pa tudi edini vir za opravljanje in vzdrževanje slovenskih avtocest ter
               tudi edini vir za poplačilo obveznosti iz kreditov, ki jih izvajalec nacionalnega
               programa Dars najel s soglasjem in prošnjo Republike Slovenije. Samo stabilen
               cestninski vir pa nam tudi zagotavlja, da bomo in da bodo obveznosti iz najetih
               kreditov za izgradnjo avtocest plačali le dejanski uporabniki avtocest in da ne bo
               breme odplačila obveznosti iz najetih kreditov padlo v breme javnih financ in
               posledično torej na vse davkoplačevalce, ne glede na to ali in koliko uporabljajo
               avtoceste. Upam, da sem zadel odgovor. Hvala lepa.</p>
            </sp>
            <sp xml:id="SDZ4-Redna-05-2005-04-18.sp165">

               <speaker>PODPREDSEDNIK DR. MARKO PAVLIHA:</speaker>

               <p>Hvala, ministru. Gospod poslanec.</p>
            </sp>
            <sp xml:id="SDZ4-Redna-05-2005-04-18.sp166">

               <speaker>BOŠTJAN ZAGORAC:</speaker>

               <p>Hvala za besedo še enkrat. Zahvaljujem se tudi za dokaj natančen odgovor. Ne nazadnje
               imamo tudi krasno vzporedno cesto iz Maribora do Ljubljane mimo avtoceste, ne samo od
               Šentilja do Maribora.</p>
               <p>Rad bi vas pa vprašal tudi, ko ste omenili, res je, cestninske postaje so, bom
               rekel, zelo velik ali pa edini vir finančnih sredstev za izgradnjo avtocest v
               Republiki Sloveniji, ampak ne nazadnje morajo tudi uporabnikom avtocest nuditi to,
               kar bi naj avtocesta nudila. Verjamem, da vsi, ki so se danes pripeljali, pa vam
               konkretno govorim, s štajerskega konca, smo lahko ugodnost avtoceste koristili nekje
               v višini 55 do 60%, 30% pa enako, kot bi se peljali po tej lepi regionalni stranski
               cesti. Ko smo prišli do cestninske postaje, pa so nam tam vzeli polno cestnino, ne
               glede na to, da nismo bili deležni ugodja ceste, ki naj bi nam jo avtocesta nudila.</p>
               <p>Zanima: Ali mislite tudi v takih primerih (če misli ta vlada ali pa vi konkretno kot
               resorni minister) ukrepati? Sedaj je seveda več kot pol avtoceste bilo neuporabne, v
               bistvu smo se peljali po regionalni cesti. Hvala.</p>
            </sp>
            <sp xml:id="SDZ4-Redna-05-2005-04-18.sp167">

               <speaker>PODPREDSEDNIK DR. MARKO PAVLIHA:</speaker>

               <p>Hvala.</p>
            </sp>
            <sp xml:id="SDZ4-Redna-05-2005-04-18.sp168">

               <speaker>MAG. JANEZ BOŽIČ:</speaker>

               <p>Hvala lepa na vprašanju. Res je to, da v takih primerih, ko gre za določene zastoje
               na avtocesti, še posebej pa ob vzdrževanju avtocest, nastopajo taki primeri, ko pride
               do prometnih zastojev oziroma tako imenovanih čepov. O tem je bilo veliko govora v
               preteklosti in zagotovo bomo ob spremembi sistema morali tudi razmisliti ne samo o
               tem problemu, ko nastopa vzdrževanje avtocest, ampak tudi o problemu, ko pride do
               prometnih zastojev zaradi prometnih nesreč in podobnih situacij, ampak tudi preko
               prometne politike, ki mora regulirati prometno propustnost na avtocestah na postavki
               sistem tako imenovanega "road pricinga", ki pomeni diferencirane cestnine ob
               različnem času. Tudi o teh zadevah razmišljamo in ko bo prišlo do sprememb
               cestninskega sistema, bomo tudi te različnosti upoštevali. Hvala lepa.</p>
            </sp>
            <sp xml:id="SDZ4-Redna-05-2005-04-18.sp169">

               <speaker>PODPREDSEDNIK DR. MARKO PAVLIHA:</speaker>

               <p>Hvala ministru Božiču. Naslednje vprašanje bo zastavil gospod poslanec Ivan Jelen,
               in sicer ministru za okolje in prostor.</p>
            </sp>
            <sp xml:id="SDZ4-Redna-05-2005-04-18.sp170">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, spoštovani ministri.
               Podajam poslansko vprašanje ministru za okolje in prostor, gospodu Janezu Podobniku.</p>
               <p>V Republiki Sloveniji smo priča zelo pogostim poplavam. Zadnji dve večji poplavi sta
               tako povzročili zelo, zelo veliko škodo. Dne 25.11.1999 je takratni minister za
               okolje in prostor ugotovil, da bi bilo potrebno za ureditev poplavne varnosti
               nameniti vsaj 73 milijard tolarjev. Žal je bilo v letu 2000 v proračunu za sanacijo
               škod zagotovljenih le 2,58 milijarde tolarjev. Od takrat naprej pa je za naložbe v
               vodno gospodarstvo namenjeno vse manj sredstev. Leta 2003 je vodni sklad zbral skupaj
               4,5 milijarde tolarjev, v naložbe, v gradnjo pa je bilo namenjenih le 956 milijonov
               tolarjev. Leta 2004 je bilo še slabše. V Celju, Žalcu in Polzeli so bile poplave
               prisotne v letih 1901, 1927, 1933, 1954, 1964, 1975, 1990 in leta 1996. Zaradi tega
               občane Celja, Žalca in Polzele še bolj skrbi, ker se tako malo vlaga v sanacije in
               preventivne ukrepe. Nekateri objekti, ki so bili načrtovani leta 2000, še do danes
               niso realizirani. Zaradi vsega navedenega vas, gospod minister, sprašujem
               naslednje.</p>
               <p>Ali je mogoče pričakovati, da boste pobrani denar od vodnih prispevkov in koncesij
               vrnili v naložbe za večjo in bolj učinkovito poplavno varnost? In drugič: Kaj je
               možno narediti, da ne bi načrtovanje dolgoročnih ukrepov trajalo 10 in več let? In
               tretjič: Ali lahko vsaj sedaj, v novi vladi in v vašem imenu pričakujemo boljše
               sodelovanje območnih izpostav z občinami na terenu? Za odgovore se vam zahvaljujem v
               svojem imenu in v imenu prizadetih občin.</p>
            </sp>
            <sp xml:id="SDZ4-Redna-05-2005-04-18.sp171">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister.</p>
            </sp>
            <sp xml:id="SDZ4-Redna-05-2005-04-18.sp172">

               <speaker>JANEZ PODOBNIK:</speaker>

               <p>Hvala, gospod podpredsednik. Spoštovani poslanec, gospod Jelen. Jaz se vam
               zahvaljujem za to vprašanje. Vprašanje vodarstva je eno od tistih, katerim se želim
               kot minister posebej posvetiti, tudi zato, ker se strinjamo z vami, da je bilo to
               področje v zadnjih letih zapostavljeno, tako finančno kot tudi organizacijsko.</p>
               <p>Za slovenske razmere velja, da nas pogojuje zelo gosta rečna mreža, razmeroma v
               kratkih in ozkih dolinah tekočih rek in potokov, katerih karakter je v večini
               primerov hudourniški. In nato se je zgodila poselitev in dejavnost tekom zadnjih
               desetletij in s to poselitvijo smo se polastili poplavnih ravnic, osušili smo doline
               za kmetijstvo, vse v prepričanju, da človek s tehničnimi ukrepi lahko premaga naravo.
               Na drugi strani pa se je poslabšalo urejanje povirnih delov potokov, pa tudi na
               območju gozdov. Zakon o vodah je usmeritev evropskih držav povzel, to je usmeritev,
               ki gre v preventivo. Je dal podlago za prepoved gradnje na priobalnih zemljiščih, na
               omejitve na ogroženih območjih. Istočasno pa je tudi zagotovil, da je varstvo pred
               škodljiv delovanjem voda ena od prednostnih nalog upravljanja z vodami, takoj za
               vodno oskrbo in skrbjo za varstvo voda. Zakon pa je tudi zagotovil sredstva, ki se iz
               naslova vodnih pravic stekajo v sklad za vode. Kot pa sami ugotavljate, gospod
               poslanec, sam zakon po sebi še ni zagotovil izvedbe napisanih določil. Potrebna pa je
               za to ustrezna organiziranost, ki pa se ni zgodila. Zgodil se je pravzaprav
               organizacijski in vsebinski paradoks. Na podlagi novega zakona se ni zagotovila nova
               sodobnejša organiziranost, stara organizacijska struktura, ki pa je bila že
               presežena, pa se je prekinila. Zato smo tukaj res v težki situaciji.</p>
               <p>Na vaše konkretno vprašanje pa naslednje. Ali je mogoče pričakovati, da se bo
               pobrani denar od vodnih prispevkov in koncesij vrnil v naložbe za večjo in bolj
               učinkovito poplavno varnost - da. To je mogoče pričakovati.</p>
               <p>Pričakovati je tudi, da bo še posebej ob dejstvu, to pa je potrebno povedati, da ker
               se je v zadnjih dveh letih povečal zagon načrtovanja in gradenj, še posebej v sistem
               obnove obstoječ vodne infrastrukture, in so bili sprejeti državni lokacijski načrti,
               ki so potem podlaga za velike investicije, ki nas čakajo na tem področju, če omenim
               samo nekatere: sanacija visokovodnih nasipov ob Muri, ureditev Drave na območju
               Murglje-Duplek, v končni fazi priprave pa je tudi državni lokacijski načrt Dogoše -
               jez v Melju, v postopku rešitve pa tudi ureditev Savinje pod Laškim in ureditev
               Savinje nad Celjem, pa tudi ureditev za izboljšanje poplav nevarnosti jugozahodnega
               dela Ljubljane. To se pravi, na vaš odgovor: da. Denar, pobran iz koncesij, se mora
               učinkovito vračati v bolj učinkovito urejanje vodnega režima.</p>
               <p>Drugo vprašanje je vezano na to, kaj je možno narediti, da ne bi načrtovanje
               dolgoročnih ukrepov trajalo 10 in več let. Najprej veliko je potrebno vložiti v
               stalen proces priprave in gradnje vodne infrastrukture. Moram povedati, da sem tudi,
               ko sem se pripravljal na vaše vprašanje, na odgovor, ugotovil, da imamo številne
               dolgotrajne postopke izdelave državnih lokacijskih načrtov in zelo dolgotrajne
               postopke pridobivanja zemljišč in gradbenega dovoljenja. Zato se je terminski začetek
               gradnje zavlekel celo za dve leti. Prav tako so zelo številne pritožbe ponudnikov v
               postopkih javnih naročil. Torej, mnogo več stroke in principa dobrega gospodarja bo
               potrebno vgraditi v samo pripravo dokumentacijo, da ne bo preprosta praksa, da se
               skoraj na vsak javni razpis pritožijo pač upravičeni tisti, ki se lahko pritožijo.</p>
               <p>Tretje vprašanje, ali lahko pričakujemo boljše sodelovanje območnih izpostav z
               občinami na terenu. Tukaj vas bom delno razočaral. Veljavni zakon pravi, da je
               potrebno v smislu sodelovanja z lokalnimi skupnostmi prek svetov za vode, katerih so
               člani tudi lokalne skupnosti, ustanoviti na podlagi sklicanih konferenc za vode na
               porečjih Save, Drave, Mure, Soče in jadranskih rek. Čas je že potekel, zaenkrat še
               noben od teh svetov ni zaživel. Storil bom vse, da čim prej pričnejo s svojim delom.
               Prek teh svetov bodo lahko aktivno v dialogu sodelovale tudi občine in izpostave
               vodne uprave. Hvala.</p>
            </sp>
            <sp xml:id="SDZ4-Redna-05-2005-04-18.sp173">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec, ste zadovoljni z odgovorom?</p>
            </sp>
            <sp xml:id="SDZ4-Redna-05-2005-04-18.sp174">

               <speaker>IVAN JELEN:</speaker>

               <p>Zahvaljujem se za odgovor.</p>
            </sp>
            <sp xml:id="SDZ4-Redna-05-2005-04-18.sp175">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo z vprašanji. Na vrsti je gospa poslanka Cveta Zalokar Oražem,
               ki bo postavila vprašanje dr. Žagarju, ministru brez listnice, odgovornemu za lokalno
               samoupravo in regionalno politiko.</p>
            </sp>
            <sp xml:id="SDZ4-Redna-05-2005-04-18.sp176">

               <speaker>CVETKA ZALOKAR ORAŽEM:</speaker>

               <p>Hvala lepa. Spoštovani gospod minister dr. Ivan Žagar! Pogajanja v zvezi s črpanjem
               sredstev evropskih strukturnih in kohezijskih skladov v letih 2007-2013 so za
               Slovenijo ena ključnih prioritet in najpomembnejših nalog v Bruslju. Glede na
               pomembnost menim, da temu nova vlada v celoti ne daje dovolj velike pozornosti in
               tega ni uvrstila med prioritete najvišjega pomena. To kaže tudi na to, kako slabo je,
               da nima ustreznega ministra za evropske zadeve. Za Slovenijo je namreč izrednega
               pomena na eni strani število regij ali programskih območij, na katero bo razdeljena,
               po drugi strani pa čas sprejema dogovora o finančni perspektivi za obdobje med leti
               2007 in 2013. Po spremenjeni uredbi o statističnih razvojnih regijah, ki jo je
               Evropska komisija predložila parlamentu, Slovenija ostaja enotna programska regija.
               To se pokaže kot zelo pozitivno, če bodo dogovori o finančni perspektivi končani pod
               luksemburškim predsedstvom do konca junija letos, saj v tem primeru Slovenija
               statistično še ne presega 75% povprečja bruto domačega proizvoda Evropske unije. V
               tem primeru bomo še prejemniki pomoči najbogatejših delov strukturnih skladov. Stvari
               pa se lahko zelo zapletejo, saj je Slovenija tik pod mejo s 74% povprečja EU. Če se
               bodo pogajanja sklenila z zamudo, po juniju 2005, bo Slovenija izpadla iz kroga
               prejemnic sredstev, postala bo celo neto plačnica v evropski proračun, kar bi bila v
               nekem smislu finančna katastrofa.</p>
               <p>Ker ni zaznati ustrezne strategije vlade, vas, minister, sprašujem: Slovenija je z
               zagotovili oziroma deklaracijo komisije v marcu dobila možnost nadaljnjih pogajanj o
               delitvi na več regij. Ali bomo pogajanja o delitvi Slovenije na več regij začeli že
               pred junijem ali bomo čakali na rezultat pogajanj do konca luksemburškega
               predsedovanja? Kako bomo taktično ravnali ob tem zelo občutljivem vprašanju v
               naslednjih mesecih, da bo rezultat za Slovenijo ugoden in bo tudi v obdobju med leti
               2007 in 2013, pa tudi kasneje, prejemala ugodna strukturna sredstva iz Evrope?</p>
            </sp>
            <sp xml:id="SDZ4-Redna-05-2005-04-18.sp177">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister.</p>
            </sp>
            <sp xml:id="SDZ4-Redna-05-2005-04-18.sp178">

               <speaker>DR. IVAN ŽAGAR:</speaker>

               <p>Hvala za besedo, gospod predsedujoči. Spoštovane poslanke in spoštovani poslanci!
               Hvala za vprašanje, spoštovana gospa poslanka. No, nekaj tega, kar ste navedli v
               svojem izvajanju, drži. Treba pa je poudariti tudi še nekatera druga dejstva.</p>
               <p>Dejstvo je, da v tem trenutku je Slovenija deklarirana kot ena regija, tako
               imenovana kohezijska regija, v povezavi z upravičenostjo do sredstev. Ne nazadnje je
               to pravzaprav rezultat pristopnih pogajanj. In s to uredbo, ki je bila seveda
               sprejeta zdaj na teh zasedanjih koreperja, so se pravzaprav samo udejanili rezultati
               pristopnih pogajanj in nič več. In šele na tem zasedanju, v bistvu na tem zasedanju
               koreperja smo pravzaprav dosegli, da je na nek način komisija s to sprejeto
               deklaracijo nakazala možnost nadaljnjih razgovorov za delitev Slovenije na več
               kohezijskih regij v naslednjem obdobju.</p>
               <p>Moram seveda dodatno povedati, da če pa govorimo o finančnem izplenu iz teh
               pogajanj, potem so še številna druga dejstva, ne samo ti dve, ki ste jih vi omenili,
               tudi če se pogajanja končajo že pod Luxemburgom, kar je odvisno od tega, koliko držav
               pa bo takrat upoštevanih. V tem trenutku se postavlja tudi vprašanje Bolgarije,
               recimo, in Romunije. In takrat se tudi te stvari spremenijo. Moram vam seveda
               povedati, da kar zadeva pogajanja oziroma razgovore oziroma aktivnosti v zvezi z
               regionalizacijo na nivoju kohezijskih regij, tečejo vse te aktivnosti vzporedno s
               pogajanji o naslednji finančni perspektivi. In ti procesi ves čas v tem trenutku tudi
               potekajo.</p>
               <p>Kot sem že omenil, je rezultat pogajanj odvisen od številnih faktorjev, ne samo od
               teh, in v tem trenutku nikakor ne moremo govoriti o finančnem izplenu, te stvari bodo
               znane takrat, ko bodo pogajanja končana: ali pod Luxemburgom ali pa tudi kasneje.
               Seveda je teh elementov še kar nekaj več, tudi od tega tako imenovanega statističnega
               efekta, o katerem ste govorili, pod katerim pa nismo seveda samo mi, ampak so tudi
               številne regije iz starih članic, tako da tudi vsi ti elementi vplivajo na sam
               postopek pogajanj.</p>
               <p>No, kar pa zadeva razmišljanje okrog teh pogajanj, se je pa seveda potrebno posebej
               ozreti na našo regionalno razvitost, verjetno je to tisto bistveno dejstvo, o čemer
               govorimo. V samem postopku pogajanja je to eden od naših temeljnih elementov - te
               bistvene razlike v regionalni razvitosti Slovenije. Moram pa seveda reči, kar zadeva
               teh pogajanj, da se stališča sproti usklajujejo in si Slovenija prizadeva in zelo
               pazljivo spremlja dogajanja, da bo storila maksimalno, kar je možno v korist vseh
               naših regij. Hvala lepa.</p>
            </sp>
            <sp xml:id="SDZ4-Redna-05-2005-04-18.sp179">

               <speaker>PODPREDSEDNIK DR. MARKO PAVLIHA:</speaker>

               <p>Hvala ministru. Dopolnitev odgovora.</p>
            </sp>
            <sp xml:id="SDZ4-Redna-05-2005-04-18.sp180">

               <speaker>CVETKA ZALOKAR ORAŽEM:</speaker>

               <p>Hvala lepa za odgovor. Še vedno moram reči, da sem rahlo zaskrbljena, ker pravzaprav
               iz odgovora nisem slišala, kakšna je strategija in taktika Slovenije. Morda, da so to
               tudi skrivnosti, lahko jih tudi tako poveste. Vendar, skrbi me predvsem to, da je
               premier Janez Janša v Bruslju marca rekel, da bomo s pogajanji čakali. Tak je bil
               odgovor na novinarjevo vprašanje in to se mi zdi zelo veliko tveganje. In
               deklaracija, ki govori o tem, da bodo in so odprte možnosti za spremembo regij,
               mislim, da šele pomeni, da so se vrata samo priprla. Da pa so bila ta pogajanja že v
               preteklosti več ali manj zelo naporna in dolgotrajna, je jasno. In ravno v tem smislu
               se mi zdi, da je velika težava, kajti to ne bo preprosto dejstvo, in v tem smislu se
               mi zdi, da bi bilo vendarle dobro slovenski javnosti povedati, kakšna je vsaj okvirna
               taktika, ker s tem odgovorom premiera, da bomo s pogajanji čakali, se mi je pa zdelo
               na nek način veliko tveganje, za katerega upam, da se pa vlada tudi zaveda, da ga je
               prevzela na svoja ramena. Upam, da ima v resnici dodelano taktiko in strategijo, kako
               bo prišla do ugodnejših izplenov. To bomo, seveda, videli lahko šele kasneje. Ne gre
               samo za finančno obdobje 2007 -2013, ampak gre tudi za kasnejše finančno obdobje,
               kjer pa definitivno izgubimo z enotno regijo vsake možnosti. Tukaj nekaj možnosti v
               prvem obdobju v primeru enotne regije še je. Tako mislim, da ni dobro čakati, ne
               glede na to, kdaj bodo zaključena pogajanja, se pravi, ali luksemburško obdobje ali
               ne.</p>
            </sp>
            <sp xml:id="SDZ4-Redna-05-2005-04-18.sp181">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp182">

               <speaker>DR. IVAN ŽAGAR:</speaker>

               <p>Hvala še enkrat za besedo. Jaz vam lahko zatrdim to, da vse potrebne aktivnosti
               sproti potekajo.</p>
               <p>Kar zadeva taktiko, kot ste rekli, ali strategijo - jo seveda sproti na nek način
               usklajujemo tudi skozi delovno skupino, ki je za to imenovana. Lahko ste sigurni, da
               zelo pazljivo spremljamo vsa dogajanja, ki se v tem trenutku tudi dogajajo v zvezi s
               pogajanji, in lahko še enkrat zatrdim, da se bomo potrudili in da bomo storili vse,
               kar je največ mogoče, da bo Slovenija maksimalno uspešno izšla tudi iz teh pogajanj.
               Seveda bomo pa rezultat videli takrat, ko se bodo pogajanja o naslednji finančni
               perspektivi tudi končala.</p>
               <p>Opozoril bi še enkrat, da v tem primeru govorimo tudi o regionalni razvitosti in
               verjetno si vsi želimo, da bi Slovenija bila ustrezno razvita in to je tudi cilj vseh
               teh aktivnosti, ki so povezane za naslednjo finančno perspektivo. Hvala lepa.</p>
            </sp>
            <sp xml:id="SDZ4-Redna-05-2005-04-18.sp183">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Vabim gospo poslanko mag. Majdo Potrato, da postavi vprašanje ministru za
               šolstvo in šport.</p>
            </sp>
            <sp xml:id="SDZ4-Redna-05-2005-04-18.sp184">

               <speaker>MAG. MAJDA POTRATA:</speaker>

               <p>Hvala lepa za besedo, gospod podpredsednik. Spoštovani ministri, spoštovane poslanke
               in poslanci! Iz izjav ministra za šolstvo in šport in njegovih sodelavcev,
               objavljenih v javnih občilih, je bilo mogoče posneti, da je razkorak med napovedanimi
               vpisnimi preferencami ministrstva in željami mladih precejšen. Če sodimo po
               objavljenih podatkih, je na eni strani kar precej prostih vpisnih mest, na drugi
               strani pa je pokazana potreba po omejitvah vpisa. Težko pa je verjeti, da se bodo
               tisti, ki se ne bodo mogli vpisati v izbrano gimnazijo, preusmerili v program, ki bi
               jim prinesel nižjo izobrazbo in zožene možnosti za nadaljevanje študija. Zaradi
               prestrukturiranja gospodarstva pa tudi o zanesljivih zaposlitvenih možnostih v vseh
               okoljih ni mogoče govoriti. Sami ste, gospod minister, govorili o asimetrični
               razvitosti našega srednjega šolstva in stanje poimenovali "kriza gimnazije", njeno
               odpravljanje pa označili kot eno temeljnih reform svojega mandata. Prav gotovo bodo
               potrebni posebni ukrepi za spodbujanje vpisa v strokovne programe, hkrati pa iz
               okolij, kjer nimajo gimnazijskih programov, prihajajo jasno izražene želje po novih
               oddelkih bližje domu. Tam namreč vidijo svojo razvojno priložnost v novih
               gimnazijskih oddelkih, saj je odstotek vključenih v gimnazijske programe pod državnim
               povprečjem. Seveda pa ne kaže prezreti tudi želja po novih strokovnih programih,
               recimo, vem za srednjo prometno šolo v Mariboru kot tak primer, pa tudi verjetno kod
               drugod bi se jih še dalo najti. Novi programi so marsikdaj povezani z novimi ali že
               načrtovanimi investicijami, za katere pa kaže, da ne bodo začete v predvidenem času,
               nekatere so se ustavile, za nekatere pa so načrti kot je razbrati iz javnih občil,
               malo drugačni.</p>
               <p>Zato vas, gospod minister, sprašujem: "Kako bodo usmeritve predstavljene vpisne
               politike vplivale na oblikovanje srednješolske mreže v državi in kakšne so s tem
               zvezane možnosti za odpiranje novih strokovnih programov in tudi novih gimnazijskih
               oddelkov? Kako si ministrstvo zamišlja ureditev prostorske problematike mariborskih
               srednjih šol in morebitnega odprtja gimnazijskih oddelkov v Šentjurju? Hvala za
               odgovor.</p>
            </sp>
            <sp xml:id="SDZ4-Redna-05-2005-04-18.sp185">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Gospod minister, dr. Zver.</p>
            </sp>
            <sp xml:id="SDZ4-Redna-05-2005-04-18.sp186">

               <speaker>DR. MILAN ZVER:</speaker>

               <p>Hvala lepa tudi vam za vprašanje. Dejstvo je, da letos vpis vse do 30. marca, ko je
               bil zaključen rok za prenos prijav, da se je na srednje šole skoraj prijavilo skoraj
               23 tisoč učencev, da je prostora bilo skoraj 27 tisoč prostih mest, da se je na
               žalost letos vpisalo več kot 600 otrok manj v srednje šole, kar prav tako nazorno
               kaže na demografske probleme, ki jih ima slovenska družba. Torej, še nekaj 1000
               prostih mest, vendar ne bodo vsa koriščena, kot ste sami ugotovili, ravno zaradi
               tega, ker so želje po vpisu na gimnazijske programe, zlasti v nekaterih območjih
               Slovenije, prevelike, večje, kot so možnosti za odpiranje novih oddelkov in
               razmeščanje novih programov.</p>
               <p>Mi smo na podlagi teh želja prejšnji teden odprli še dodatnih 261 mest za splošne
               gimnazijske programe, 280 mest za srednje strokovne programe, tako da smo to
               asimetrijo med željami in med možnostmi nekoliko odpravili, to ni sorazmerje. Dejstvo
               pa je, da se bodo v nadaljevanju učenci, tako je bilo vedno, poiskali pač svojo
               ustrezno mesto in se vpisali tudi v srednješolske programe.</p>
               <p>Kljub temu da sem želel, da bi letos bil naval na gimnazijske splošne programe
               nekoliko manjši kot pretekla leta, ravno zaradi tega, ker je že v nekaterih regijah
               že prekoračil neko normalno mejo, čeprav se seveda utemeljeno postavlja vprašanje,
               kje pa je danes normalna meja za vpis v splošne programe. V nekaterih regijah že čez
               60%, v Ljubljani se prav tako bliža 45%, kar je izjemno veliko. Dobro je to, da smo
               letos zabeležili povečan vpis tudi na strokovnih, ampak sicer za manjši procent,
               ampak tudi to je v redu.</p>
               <p>O neki splošni vpisni politiki novega ministrstva bi težko govorili, zato ker ni
               neka strategija razdelana. Lahko sicer rečemo, da smo jasno izrazili svojo željo, da
               bi se učenci bolj vpisovali v naravoslovno-tehnične usmeritve na različnih nivojih.
               Vendar očitno ta apel ministrstva ni zalegel, zaradi tega so starši sledili nekim
               trendom iz prejšnjih let in vpisovali otroke, pa recimo tudi otroci, v glavnem na
               splošne usmeritve. Polejte, kako bo zdaj to vplivalo na nove programe. Preden smo
               odpirali te nove oddelke, razmeščali nove oddelke, tako na vseh področjih, tudi
               poklicnem izobraževanju, smo ugotavljali ne samo potrebe in želje staršev po čim
               večji bližini - kajti to ni in ne more biti odločilen kriterij pri razmestitvi novih
               oddelkov - ampak tudi vpis in tudi potrebe lokalnega okolja in tudi podporo okolja.
               Enako velja tudi za nove programe. Program mora biti verificiran in sprejet tudi v
               okolju, v gospodarstvu, kazati neko perspektivnost, ne samo strokovno utemeljenost,
               in šele takrat lahko uvajamo nove učne programe v srednješolski prostor. Jaz sem
               prepričan, da bo ta ponudba novih programov v prihodnje še boljša, ko bomo uvedli nov
               način upravljanja in financiranja srednjega šolstva. To se mi zdi pomembno, ker bomo
               kasneje takrat lažje kombinirali različne programe tudi z manjšim številom vpisanih
               dijakov. To je zelo pomembno, nekaj pa je potrebno vendarle vedeti, da odpiranje kar
               tako novih oddelkov v bližini hiš in manjših krajev ali kakšnih mest - seveda pride v
               poštev, če so za to možnosti, vendar ne na račun mreže šol .../Opozorilni znak za
               konec razprave./... Odpiranje šole v nekem kraju lahko resno ogrozi šolski sistem v
               nekem drugem kraju, primer je ravno Šentjur, ki ste ga omenili. V kolikor bi odprli
               tam gimnazijski oddelek, bi resno ogrozili izvedbo programov na Celjskem in v
               okolici. Hvala.</p>
            </sp>
            <sp xml:id="SDZ4-Redna-05-2005-04-18.sp187">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospa poslanka.</p>
            </sp>
            <sp xml:id="SDZ4-Redna-05-2005-04-18.sp188">

               <speaker>MAG. MAJDA POTRATA:</speaker>

               <p>Hvala za to, kar ste mi povedali, saj jedro vprašanja je bilo na mreži šol.
               Pregledala sem podatke, obe celjski gimnaziji imata presežek vpisanih. Govorimo tudi
               o policentričnem razvoju Slovenije in mislim, da je Kozjansko območje, ki je dobro,
               če vidi svojo perspektivo v dvigu izobrazbene ravni svojega prebivalstva. Ampak
               tisto, po čemer sem spraševala, je ravno mreža šol. Rada bi videla, da bi se ob teh
               napovedih, ki ste jih v javnosti izrekali, dalo razbrati, kako se bo mreža šol v
               Sloveniji razpredala, zato sem spraševala po mreži v državi, ne samo v posamičnem
               lokalnem okolju. Kajti tisto, kar se pa iz posamičnih lokalnih okolij da razbrati, pa
               ni vedno tako, da bi upoštevalo uveljavljeno tradicijo.</p>
               <p>V mislih imam vse tisto, kar se plete okoli srednje kmetijske šole. Znano je, da
               ostajajo denacionalizacijskih zahtevki o vračanju zemlje in objekta v naravi, čeprav
               je bila prej odločitev drugačna in čeprav je bilo srednji kmetijski šoli obljubljeno,
               da bo nadomestno gradnjo dobila ravno v tem okolju, kjer so posestva, se sedaj sliši,
               da naj bi se šola selila na Ptuj. Srednja trgovska šola, ki gostuje v najetih
               prostorih, mora oddajati prostore srednji gostinski šoli. Recimo, zaustavljena je
               investicija v drugo gimnazijo. Samo tri primere iz mariborske srednje šolske zgodbe
               povedala, pa še katero bi vam lahko, zato je tudi tisto drugo vprašanje bilo
               zastavljeno. Se vam bom zahvalila za odgovor, če ga bom dobila. Hvala.</p>
            </sp>
            <sp xml:id="SDZ4-Redna-05-2005-04-18.sp189">

               <speaker>PODPREDSEDNIK DR. MARKO PAVLIHA:</speaker>

               <p>Minister.</p>
            </sp>
            <sp xml:id="SDZ4-Redna-05-2005-04-18.sp190">

               <speaker>DR. MILAN ZVER:</speaker>

               <p>Hvala lepa. Še enkrat bi rad poudaril, mreže srednjih šol ne gre kar tako povečevati
               brez neke temeljite analize, da odpiranje enega programa v nekem kraju ne ogrožajo že
               obstoječe mreže v soseščini oziroma okolju.</p>
               <p>Na drug del vprašanja pa ne morem točno odgovoriti, ker ne obstajajo jasni odgovori.
               To, da bi selili srednjo kmetijsko šolo na Ptuj, takih načrtov jaz ne poznam in tudi
               ne pridejo v poštev. Srednja kmetijska šola ostane v bližini, tam kjer sedaj je.
               Seveda, v kolikor bomo zavrteli dokler zapleten klobčič, v katerem bi ob zelo ugodnem
               razpletu lahko prišli do rešitve denacionalizacijskih zahtevkov, ki so nad nami in ki
               jih moramo, sicer dolgoročno še naprej bremenimo finančno to državo. Res je, da je
               prejšnja oblast imela ali pa se držala neke politike, da se ne vrača v naravi, da je
               na ta način zavirala denacionalizacijske postopke, da je strategija politike,
               strategija nove vlade na tem področju, na področju denacionalizacije drugačna.
               Prepričan sem, da bi lahko - in to šolstvo tudi ima interes, da se ta krog čim prej
               zavrti, da dobimo razrešen tudi problem pri tretji gimnaziji v Mariboru in da ne
               rešimo samo vprašanje lokacije srednje kmetijske šole, za katero še enkrat pravim, da
               ne bo nikamor iz Maribora odseljena.</p>
               <p>Bi pa tudi sam želel, da bi ta desetletna želja druge gimnazije v Mariboru po
               pridobitvi telovadnice bila res uresničena čim prej. In resno računamo, da bomo zelo
               kmalu tudi to investicijo vključili med prioritete, recimo, bodočega investicijskega
               načrta na področju šolstva. Hvala.</p>
            </sp>
            <sp xml:id="SDZ4-Redna-05-2005-04-18.sp191">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji dve vprašanji sta namenjeni ministru za gospodarstvo mag.
               Andreju Vizjaku. Najprej sprašujem gospoda poslanca Štebeta, ali želi vseeno
               postaviti vprašanje.</p>
            </sp>
            <sp xml:id="SDZ4-Redna-05-2005-04-18.sp192">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči. Spoštovane kolegice in kolegi! Vseeno bi postavil
               vprašanje, zato ker bi želel nekako pojasniti, kaj sem pravzaprav želel izvedeti.
               Danes popoldan sem od gospoda ministra dobil pisni odgovor.</p>
               <p>Želel sem namreč izvedeti: Ali je po mnenju ministrstva za gospodarstvo direktiva o
               računalniško podprtih tehničnih inovacijah oziroma patentiranju programske opreme
               jasna in nedvoumna, da se iz členov te direktive da razumeti, da programske opreme v
               kakršnikoli obliki nikakor ni možno patentirati po tej direktivi? Že prejšnja vlada
               in pravzaprav vse vlade so se strinjale s tako dikcijo direktive, veliko je pa
               računalniških strokovnjakov, med njimi pa smo morda tudi taki, ki ne razumemo vseh
               pravniških terminov v tej direktivi in nismo popolnoma prepričani, da bo direktiva,
               ko bo enkrat sprejeta, v resnici onemogočala patentiranje programske opreme. Pa tudi,
               če je ta programska oprema del patenta oziroma tehnične naprave, inovacije, izuma, ki
               pa ga je možno patentirati in ta izum, tehnična naprava vsebuje tudi računalnik
               oziroma računalniški program.</p>
               <p>Odgovor ministra je, da direktiva pač jasno določa, da to ni mogoče. Mi želimo
               izvedeti oziroma dobiti dodaten odgovor, v katerem naj ministrstvo vseeno navede
               prednosti in pomanjkljivosti ter nevarnosti v primeru sprejema predlagane direktive,
               ki jo je predlagala Evropska komisija in je trenutno v drugem branju v Evropskem
               parlamentu. Na to direktivo pa je bilo že vloženih veliko dopolnil oziroma
               amandmajev. Nekateri od njih so podobni predlogom naših dopolnil, gredo pa v to smer,
               da bi v resnici direktiva bila jasna vsem, v smislu pač, da ni možno patentirati
               programske opreme v Evropi.</p>
               <p>Tako želim dobiti še dodaten odgovor, tudi za primer, da pa direktiva kljub vsemu ni
               popolnoma jasna: Kateri amandmaji, ki so v igri za drugo branje, so tisti, ki to
               direktivo naredijo bolj jasno in bolj nedvoumno v smislu nezmožnosti patentiranja
               programske opreme? Hvala.</p>
            </sp>
            <sp xml:id="SDZ4-Redna-05-2005-04-18.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prav tako sprašujem gospoda poslanca dr. Gantarja, ali želi vseeno
               zastaviti vprašanje.</p>
            </sp>
            <sp xml:id="SDZ4-Redna-05-2005-04-18.sp194">

               <speaker>DR. PAVEL GANTAR:</speaker>

               <p>Seveda, gospod podpredsednik. Rad bi zastavil prisotnemu ministru vprašanje in rad
               bi dobil tudi odgovor, čeprav takrat, ko bo odgovor dan, bo verjetno že prepozno,
               ampak bolje prepozno kot nikoli.</p>
               <p>Gospodu mag. Vizjaku zastavljam naslednje vprašanje. Vlada RS - saj moram prebrati
               sedaj, uradno. Vlada RS je na svoji seji 12. februarja sprejela sklep, da bo od
               uprave Telekoma Slovenije zahtevala sklic skupščine Telekoma Slovenije, na kateri naj
               bi se po sklepu vlade odločalo o odpoklicu sedanjih članov nadzornega sveta in o
               imenovanju novih članov nadzornega sveta, ki predstavljajo kapital, pa tudi spremembo
               statusa Telekoma Slovenije d.d.</p>
               <p>Gospoda ministra sprašujem in prosim za pojasnilo: Zakaj se vladi z imenovanjem
               novih članov nadzornega sveta, ki predstavljajo kapital, to je državo, tako zelo
               mudi? Ali ne more počakati na redno skupščino Telekoma Slovenije, ki je običajno
               konec junija vsako leto? In zakaj mora pravzaprav tako hiteti?</p>
               <p>Hkrati, ker sem začuden nad imeni, ki so imenovana v nadzorni svet Telekoma
               Slovenija, vljudno prosim za pojasnilo gospoda ministra: Kakšna merila je vlada
               upoštevala pri predlogu novih članov nadzornega sveta? Hvala lepa.</p>
               <p>Če smem še reči - imam še čas - če bi gospod Štebe zastavil vprašanje meni okoli
               direktive, bi mu jasno povedal, da ta direktiva ni dejansko mogoča....</p>
            </sp>
            <sp xml:id="SDZ4-Redna-05-2005-04-18.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je gospod poslanec Samo Bevk, ki bo postavil vprašanje
               ministru za kulturo.</p>
            </sp>
            <sp xml:id="SDZ4-Redna-05-2005-04-18.sp196">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Ministra za kulturo dr.
               Vaska Simonitija sprašujem: Ali na ministrstvu za kulturo razmišljajo o pripravi
               zakona, s katerim bi zagotovili predpisani delež sredstev iz proračuna države ali
               občin, ki bi bil namenjen za umetniško opremo ob novogradnjah javnih stavb ali ob
               prenovi stavb, ki že imajo status kulturnih spomenikov. S sprejetjem tega zakona bi
               prav gotovo povečali reprezentativnost javnih stavb, poudarili sodobno kulturno
               identiteto slovenskega prostora, podpirali avtorje upodabljajočih umetnosti, predvsem
               z območja Slovenije in svetovnega slovenskega kulturnega prostora in vplivali na
               reguliranje trga storitev upodabljajočih umetnosti v Republiki Sloveniji. Z umetniško
               opremo javnih stavb mislim na namestitev storitev upodabljajočih umetnosti v zgradbo,
               na zgradbo in v pripadajočo okolico zgradbe. V poštev bi prišle storitve vseh zvrsti
               upodabljajoče umetnosti sodobnih avtorjev po izboru investitorja, arhitekta, idejnega
               načrta zgradbe in izbranih uglednih strokovnjakov z javnim pozivom ali neposrednim
               naročilom. V svetu na različne načine spodbujajo umetniško opremo javnih stavb, v
               nekaterih državah je to celo zakonsko predpisano, zato sprašujem ministra za kulturo:
               Ali bomo tudi v naši državi na ta način spodbudili tovrstno ustvarjalnost? Hvala
               lepa.</p>
            </sp>
            <sp xml:id="SDZ4-Redna-05-2005-04-18.sp197">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Ministru dajemo besedo.</p>
            </sp>
            <sp xml:id="SDZ4-Redna-05-2005-04-18.sp198">

               <speaker>DR. VASKO SIMONITI:</speaker>

               <p>Hvala lepa. Hvala lepa za vprašanje. Predvidevam, da gospoda poslanca zanima, če v
               Sloveniji razmišljamo o uvedbi podobnega zakona, kot ga poznajo, kot je sam povedal,
               že v nekaterih drugih državah, na primer v sosednji Italiji, po katerem je v vsaki
               investiciji, namenjeni gradnji javnih stavb, upoštevan 2% delež za recimo likovno
               opremo. Italija se je pri spodbujanju vlaganj v kulturo res odločila za tak način, ki
               je zagotovo dober, ni pa logično to splošna praksa povsod v Evropi. Države Evropske
               skupnosti imajo različne oblike in mehanizme za to, da spodbujajo posameznike in
               podjetja, da del svojih dohodkov, torej prihodkov namenijo kulturi. V veliki meri
               seveda to dosegajo z določeno davčno politiko.</p>
               <p>Če govorimo o primerjavah z drugimi državami, je morda dobro opozoriti na to, da je
               tudi splošna raven kulture in zavesti pri posameznikih tista, ki velikokrat odloča o
               tem, čemu bo nekdo dal del svojih dohodkov, čemu bo namenjen del svojih dohodkov, kaj
               bo cenil kot resnično vrednoto zase in za kulturo, ki ji pripada. Te zahteve so bile
               izrečene že tudi v preteklem obdobju. Recimo, zveza društev slovenskih likovnih
               umetnikov je leta opozarjala na težave ali pa na zahteve v zvezi s tem. Ministrstvo
               za kulturo je v svoj delovni program zapisalo za leto 2005, da pripravi zakon o
               spodbujanju vlaganj v kulturo. Zakon naj bi šel konec leta, upamo, v vladno obravnavo
               in v tem okviru bo ministrstvo za kulturo proučilo in pa po možnosti tudi predlagalo
               rešitev, da bi ob javnih naročilih, ki zadevajo gradnjo in urejanje javnih stavb in
               drugih objektov, upoštevali tudi vidik kakovosti, oblikovanja, urejanja in
               opremljanja. S tem bomo torej prispevali k razvoju ustvarjalnosti, kulture in seveda
               splošne kakovosti življenjskega okolja.</p>
               <p>Jaz v tem trenutku ne morem reči, če se bo to dejansko zgodilo, jaz sam osebno
               podpiram tak predlog in upam, da bo tudi v predlogu, kot sem povedal, konec leta bilo
               to vnešeno v ta zakon. Hvala lepa.</p>
            </sp>
            <sp xml:id="SDZ4-Redna-05-2005-04-18.sp199">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Lahko nadaljujemo? Naslednji je gospod poslanec Martin
               Mikolič, ki bo povprašal ministra za zunanje zadeve, pardon, ministra za zdravje.
           </p>
            </sp>
            <sp xml:id="SDZ4-Redna-05-2005-04-18.sp200">

               <speaker>MARTIN MIKOLIČ:</speaker>

               <p>Hvala za besedo, gospod podpredsednik. Spoštovani ministri, spoštovane kolegice in
               kolegi. V Sloveniji je že vrsto let prisoten problem obravnave srčnožilnih bolezni.
               Strokovnjaki s tega področja opozarjajo na nezadostne kapacitete v smislu
               organizacijsko-finančnega pokritja. Epidemiološka slika že dolgo časa jasno govori o
               dejstvu, da je največja obolelost ravno na področju srčnožilnih bolezni, in sicer
               45%, in tudi umrljivost zaradi srčnožilnih vzrokov je na prvem mestu, okrog 39%.</p>
               <p>Spoštovani gospod minister, sprašujem vas: Ali so znotraj zdravstva ustrezno
               distribuirane finančne, kadrovske, opremske in prostorske zmogljivosti glede na
               epidemiološko stanje? Koliko finančnih sredstev se v absolutnem smislu namenja v naši
               državi za to področje in kakšno je stanje v primerjavi z Evropsko unijo glede na
               bruto domači proizvod?</p>
               <p>In tretjič: Ali je predvideno širjenje dejavnosti na druge bolnišnice oziroma ali je
               ministrstvo za zdravje že naredilo mrežo za področje kardiovaskularnih bolezni, saj
               so že dolgo časa prisotna velika prizadevanja na področju širjenja dejavnosti s
               strani splošne bolnišnice Celje in Nove Gorice? Predvsem me zanima glede želje
               splošne bolnišnice Celje. Hvala lepa.</p>
            </sp>
            <sp xml:id="SDZ4-Redna-05-2005-04-18.sp201">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Dr. Bručan.</p>
            </sp>
            <sp xml:id="SDZ4-Redna-05-2005-04-18.sp202">

               <speaker>ANDREJ BRUČAN:</speaker>

               <p>Hvala lepa za vprašanje. To je pač problematika, s katero se v Sloveniji že dolgo
               časa ukvarjamo, da bi jo tudi uspešno rešili. Moram reči, da je kar nekaj poskusov v
               tej smeri bilo že opravljenih in tudi nekateri rezultati na tem področju se kažejo.
               Na podlagi vseh teh poskusov v zadnjih mogoče desetih letih lahko rečem, da se je
               premaknilo predvsem na listi čakajočih za operacije na odprtem srcu, medtem ko je po
               drugi strani bistveno naraslo število čakajočih na diagnostične posege za te
               operacije. Tu vidim ta trenutek največji problem, čeprav se mi tudi zmanjšanje
               števila čakajočih na operacijo zdi le delen uspeh, ker se je to zgodilo na podlagi
               pregleda liste in so bili pač z liste nekateri izločeni, ki za tak poseg tudi niso
               bili več potrebni. Je pa naraslo število tako enih kot drugih posegov, se pravi,
               diagnostičnih kot tudi terapevtskih.</p>
               <p>Kar se tiče vprašanja, ali so znotraj zdravstva posebej distribuirane finančne in
               druge zmogljivosti glede na epidemiološko stanje, mislim, da niso. Leta 2000 smo
               predlagali precej dobro mrežo na tem področju zdravstva. Takrat pravzaprav ni bilo
               več časa, da bi to mrežo tudi uresničili. V naslednjih štirih letih za samo mrežo ni
               bilo storjenega kaj bistveno novega, z izjemo odprtja oddelka bolnišnice v Izoli,
               kjer je neka firma privatno začela opravljati te operacije. Kar se pa same mreže
               tiče, pa žal v tem času ni bilo kaj bistveno storjenega. Če bi upoštevali tiste
               smernice, ki so bile predlagane leta 2000, in te še vedno pravzaprav veljajo in jih
               tudi sedaj skušamo uveljaviti, bi lahko prišlo do bistvenega izboljšanja na področju
               zdravljenja teh bolezni. Moram reči, da je takrat bilo govora dejansko samo o dveh
               centrih za Slovenijo, ki bi lahko v normalnih razmerah in s popolno podporo tudi
               opravila to delo.</p>
               <p>Od tistega časa pa do danes pa se je marsikaj spremenilo, tako da bi moral
               odgovoriti, da mi trenutno predvidevamo dejansko razširitev diagnostičnega dela na
               štiri centre v Sloveniji. Tu sta mišljena tudi Celje in Nova Gorica in smo se o tem
               tudi z obema bolnišnicama že pogovarjali. To pa ne pomeni, da bo v teh dveh
               bolnišnicah istočasno prišlo do odprtja kardiovaskularnih centrov, kar se tiče
               operacij, ker je to popolnoma nemogoče oziroma je tudi verjetno nesmiselno. Centra,
               ki se bosta ukvarjala s kardiovaskularnimi operacijami oziroma operacijami na odprtem
               srcu, bosta še vedno v Ljubljani in Mariboru. Zaenkrat pa mislim, da ni nobene resne
               potrebe, da bi tudi prekinili delo ali pa onemogočali delo v tem centru v Izoli, ki
               sedaj ta posel opravlja.</p>
               <p>Naš cilj pa je seveda organizirati operacijske posege v bolnišnicah, ki sem jih prej
               imenoval, to se pravi v Ljubljani in Mariboru. Za to obstajajo možnosti, samo jih je
               treba izkoristiti, predvsem kadrovske, po drugi strani pa tudi prostorske, ki so do
               sedaj bile največji problem za razširitev te dejavnosti v Ljubljani in Mariboru, še
               predvsem zato, ker so se finančna sredstva dajala za programe, ne pa dejansko za
               možne realizacije tega programa. Potem je celo včasih denar na tem področju ostajal.
               To je polpretekla zgodovina, bi rekel, obdobje prejšnjih štirih let. Upam in
               prepričan sem, da se nam to v tem času ne bo zgodilo. Naš program zajema, kot sem
               rekel, na področju diagnostike štiri centre, na področju terapije dva centra, plus ta
               center, o katerem sem že posebej govoril, to pa je Izola.</p>
               <p>Kar se pa tiče drugega vprašanja, koliko finančnih sredstev se absolutno namenja za
               to .../Opozorilni znak za konec razprave./ namene v naši državi za to področje, v tem
               kratkem času, ki sem ga imel na razpolago, da pripravim ta odgovor, pa ni bilo mogoče
               govoriti sedaj iz teh podatkov. Jaz bi vam, če boste s tem zadovoljni, te podatke
               poslal pisno ali pa mogoče odgovoril na prihodnji seji parlamenta. Podatki, ki jih pa
               imam, pa govorijo o realizaciji programov, ki pa so bili v zadnjem času za to
               področje kar bistveno povečani, predvsem za področje kardiovaskularne diagnostike.
           </p>
            </sp>
            <sp xml:id="SDZ4-Redna-05-2005-04-18.sp203">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec, ste zadovoljni s to ponudbo? Hvala. Prav
               tako je odsoten in upravičen minister za zunanje zadeve, pa vendar sprašujem gospo
               poslanko Širco, ali želi postaviti vprašanje. Da.</p>
            </sp>
            <sp xml:id="SDZ4-Redna-05-2005-04-18.sp204">

               <speaker>MAJDA ŠIRCA:</speaker>

               <p>Hvala lepa. Gospodu odsotnemu ministru, upam, da bo na naslednji seji prisoten, da
               dobim odgovor na vprašanje, ki se dotika revizije zgodovine, kot se dogaja, ne samo v
               Sloveniji, temveč tudi na evropskem nivoju, kajti v evropskem parlamentu te dni se je
               v Strasbourgu desničarska politična skupina zavzela za razpravo o tako imenovanem
               zamolčevanju pozabljene in zanikane zgodovine, o fojbah, o genocidu oziroma etničnem
               čiščenju Italijanov v preteklem stoletju. Evropska poslanka nacionalnega zavezništva
               Kristina Muscardini poskuša na ta način obnoviti oziroma ponovno pisati zgodovino in
               tudi izid II. svetovne vojne. Pod vprašanje in pod vprašaj postavlja tudi mirovno
               pogodbo iz leta 1947. Primerja fojbe s pokolom v Ketinskem gozdu na Poljskem in
               govori o stranpoteh komunizma in zločinih, torej tudi o tem, da je italijanski narod
               bil kolektivna žrtev barbarskih politik Slovanov, slovanskih sosednjih držav.
               Zagotovo gre za širšo politično kampanjo, ki je dosegla vrh s pred meseci predvajanim
               politično motiviranimi filmom Srce v breznu in ki se še aktivno nadaljuje. Bolj kot
               se bližamo praznovanju 60. obletnice zmage nad fašizmom, močnejša je.</p>
               <p>Gospoda Rupla sprašujem: Kako se ministrstvo za zunanje zadeve oziroma vlada odziva
               na tovrstna stališča, kako jih poskuša sanirati, na kakšen načine uveljavljajo
               resnico o zmagi nad fašizmom in ob takšnem potvarjanju zgodovine kako ukrepa? Se
               zavzema tudi za varnost našega zgodovinskega spomina ali samo trenutnih razmer
               znotraj OVSE-ja?</p>
               <p>Na kakšen način zagotavlja dostopnost literature, ki interpretira zgodovino po
               objektivnih dejstvih?</p>
               <p>Ali je sprožila kakšno depešo, ali je motivirala kakšen posvet? Ali je jasno, da
               imajo takšna vprašanja, neodgovorjena vprašanja in neodreagirane izjave velike
               posledice ne samo za Slovenijo temveč tudi njen ugled v evropskem svetu? Hvala.</p>
            </sp>
            <sp xml:id="SDZ4-Redna-05-2005-04-18.sp205">

               <speaker>PODPREDSEDNIK DR. MARKO PAVLIHA:</speaker>

               <p>Hvala za vprašanje. Prav tako je upravičeno odsoten minister za finance. Sprašujem
               gospoda poslanca Germiča, če želi postaviti vprašanje?</p>
            </sp>
            <sp xml:id="SDZ4-Redna-05-2005-04-18.sp206">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Na 1. seji odbora državnega zbora za
               delo, družino, socialno politiko in invalide smo na podlagi sprememb zakonodaje s
               področja v preteklem mandatu, predvsem pa na podlagi ugotovitev računskega sodišča o
               uporabi sredstev fundacije v letu 2001 in leta 2002, sprejeli spremembe in dopolnitve
               pravilnika o merilih in pogojih za uporabo sredstev fundacije za financiranje
               invalidskih in humanitarnih organizacij v Republiki Sloveniji ter spremembe in
               dopolnitve pravil fundacije za financiranje invalidskih in humanitarnih organizacij
               Republike Slovenije. Državni zbor je na svoji 2. redni seji 14.1.2005 spremembe
               pravilnika in pravil tudi sprejel.</p>
               <p>Seveda pa se je v času razprave tako na odboru kot tukaj na seji državnega zbora
               pojavljala kot rdeča nit razprava, vezana na zagotavljanje transparentnosti in bolj
               uravnoteženega razporejanja sredstev, namenjenih invalidskim in humanitarnim
               organizacijam v okviru FIHA. Zato je omenjeni odbor na že omenjeni seji sprejel
               sklep, da naj Vlada Republike Slovenije čim prej pripravi in predloži Državnemu zboru
               Republike Slovenije v obravnavo in sprejem predloga zakona o spremembah in
               dopolnitvah zakona o lastninskem preoblikovanju Loterije Slovenije. V podporo temu
               sklepu gre opozoriti med drugim na eno izmed ugotovitev računskega sodišča o uporabi
               sredstev fundacije v letu 2001, podobno v letu 2002, iz katerih je razvidno, da je 25
               organizacij, katerih predstavniki so člani sveta fundacije, porabilo 89% vseh
               sredstev, ostalih 31% organizacij pa 11% vseh sredstev. Na podlagi navedenega sem
               poslal 16.3. tega leta pisno poslansko pobudo glede priprave predloga zakona o
               spremembah in dopolnitvah zakona o lastninskem preoblikovanju Loterije Slovenije
               ministru Janezu Drobniču, ki pa je mojo pobudo posredoval v obravnavo ministru za
               finance.</p>
               <p>Zato sprašujem: Ali ministrstvo za finance pripravlja predlog zakona o spremembah in
               dopolnitvah zakona o lastninskem preoblikovanju Loterije Slovenije? Če ga, v kateri
               smeri in kdaj ga namerava predložiti v parlamentarno proceduro? Hvala lepa.</p>
            </sp>
            <sp xml:id="SDZ4-Redna-05-2005-04-18.sp207">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. Ker sta se dva poslanca odločila, da bosta vprašanji zastavila šele
               ob prisotnosti ministrov na naslednji seji, imamo pred seboj le še šest vprašanj. K
               besedi vabim gospoda poslanca Petka, da postavi vprašanje ministru za okolje in
               prostor.</p>
            </sp>
            <sp xml:id="SDZ4-Redna-05-2005-04-18.sp208">

               <speaker>MILAN PETEK:</speaker>

               <p>Hvala, predsedujoči. Lep pozdrav preostanku ministrov! Ministru Podobniku naslavljam
               vprašanje v zvezi s stanovanjskim skladom. Znano mu je, da je republiški stanovanjski
               sklad sofinancer pri projektih oziroma financiranju stanovanjske gradnje in da je
               zadnji razpis bil objavljen 15. oktobra lanskega leta. V tem razpisu, za katerega je
               bilo namenjenih 2 milijardi in pol, bodeta v oči dva pogoja, ki se mi zdita
               diskriminatorna. Stanovanjski sklad namenja to soinvestitorstvo, te vire za občine
               stanovanjskim skladom, pa tudi neprofitnim organizacijam, s tem da terja
               diferencirano ceno za Ljubljano, za okolico Ljubljane in za preostali del Slovenije,
               in sicer na način, da je v Ljubljani cena 750 evrov, v okoliških občinah 700 evrov in
               ostale mestne občine in okolica 650 evrov. In to za ceno GOID, tako imenovani
               gradbeno-obrtniško- instalacijski del, kar pomeni, da cena ne vključuje zemljišč,
               komunalnega opremljanja, torej teh tržnih pogojev, ki najbolj rotirajo ceno. Če to
               primerjamo z nakupno ceno, po kateri stanovanjski sklad kupuje stanovanja, kjer je,
               recimo, za Ljubljano cena 1.350 evrov, pomeni, da vsak prebivalec teh nekoliko manj
               razvitih območij dobesedno donira 100 evrov za kvadratni meter stanovanja v
               Ljubljani. Zdi se mi, gospod minister, da se boste morali krepko potruditi, da boste
               lahko upravičili tako diferencirano najvišjo primerno ceno za
               gradbeno-obrtniško-instalacijska dela.</p>
               <p>Drugi pogoj, ki je tako čuden, pa je pogoj, vezan na riziko investicij in riziko
               oddajanja neprofitnih stanovanj, v katerem pravzaprav občine, skladi oziroma ostale
               institucije prevzemajo vse stroške, ki nastajajo, preden do izgradnje sploh pride.
               Sklad pride zgolj na odpiranje ponudb in nikamor drugam, torej ne vlaga nikakršnih
               sredstev. V tem primeru celo terja, da če stanovanja niso zasedena, torej njegova
               stanovanja zasedena 30 dni, da od takrat dalje mestna občina, sklad ali ostali
               financer prevzame financiranje oziroma obveznost plačevanja najemnine. Popolnoma
               nerazumljiva zahteva, ki je vezana ravno tako na davkoplačevalski denar, kot je denar
               sklada.</p>
               <p>Zato vas sprašujem, gospod minister: Kako komentirate tako diskriminatorne pogoje
               soinvestitorstva? Ali so po vašem mnenju celo morda korektni?</p>
               <p>Kako boste v skladu s svojimi pristojnostmi oziroma pristojnostmi, ki jih ima
               Republika Slovenija pri nadzoru stanovanjskega sklada, s ciljem uspešnejšega
               zagotavljanja neprofitnih stanovanj predlagali njihovo spremembo oziroma njihovo
               uravnoteženje? Hvala za odgovor.</p>
            </sp>
            <sp xml:id="SDZ4-Redna-05-2005-04-18.sp209">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister Podobnik.</p>
            </sp>
            <sp xml:id="SDZ4-Redna-05-2005-04-18.sp210">

               <speaker>JANEZ PODOBNIK:</speaker>

               <p>Hvala lepa. Gospod poslanec Petek ocenjuje, da je razpis programa spodbujanja
               zagotavljanja neprofitnih najemnih stanovanj, ne samo ta zadnji, ampak že prejšnji,
               da je vseboval vsaj dva elementa diskriminatornosti. Najprej moram povedati, da nisem
               advokat za nazaj tistih, ki so take elemente v razpis zapisali. Bom pa poskušal
               vseeno komentirati oziroma odgovoriti na vaše vprašanje.</p>
               <p>Najprej torej: Kakšni bi lahko bili strokovni razlogi za diferenciacijo najvišje
               primerne cene za gradbeno - obrtniško - investicijska dela? Eden od argumentov bi
               lahko bil ta, da je pregled aktualnih cen zemljišč, komunalne opreme in gradnje po
               Sloveniji, ki je bil pripravljen, pokazal, da je močno različna cena po posameznih
               elementih in lokacijah in da je znižanje cen v tem predlogu sorazmerno s povprečnimi
               znanimi cenami po raznih lokacijah. Leta 2001, po teh podatkih, ki sem jih dobil, so
               prav v Ljubljani in okolici te cene najbolj odstopale od državnega povprečja in da se
               dosežene cene izenačujejo z drugimi območji v Sloveniji. Imam tudi podatek, ki je
               lahko presenetljiv, kljub temu, da je Slovenija v formalnopravnem smislu enoten trg,
               pa so cene v nekaterih panogah, tudi v gradbeništvu, različne po različnih območjih
               Slovenije. Upam, da tak podatek kar drži. Če je ta podatek točen, potem morava skupaj
               priznati, da tukaj je lahko del argumentacije za tako diferenciacijo. Potem bi lahko
               celo govorili v nekem smislu o lokalnih trgih, na katerih se oblikuje specifična cena
               glede na lokalne pogoje ponudbe in povpraševanja.</p>
               <p>In zopet v gradbeništvu tukaj izstopa Ljubljana, kjer niso le zemljišča najdražja,
               pač pa tudi gradbene, obrtniške in te ostale storitve, o katerih je govora. Torej
               tukaj bi lahko bil argument, da so tisti, ki so strategijo v stanovanjskem skladu
               določali, določili to različno izhodišče. Moram pa vam povedati, da sam ocenjujem, da
               je taka rešitev lahko sporna. Zato menim, in bom tudi kot predsednik nadzornega sveta
               stanovanjskega sklada predlagal, da preprosto sklad v letošnjem letu oceni situacijo
               in predlaga prenovljena, bolj realna cenovna sidra, če jih smemo tako imenovati, da
               bodo tudi diferencirana po lokacijah, s tem pa se tudi določi ustrezna nova cenovna
               strategija.</p>
               <p>Prav tako pa menim kot minister, da bi morale investicije v stanovanjsko gradnjo, ne
               glede na soinvestirorstvo z občinami, biti aktivno vodene s strani stanovanjskega
               sklada, kajti aktivno vodenje javnega naročanja je predpogoj, da se določijo,
               dosežejo nižje cene in nacionalni nivo cen za pripravljalna, gradbena in druga dela.
               Izkušnja, ki jo imamo sedaj, ko se investicije vodijo razpršeno, večinoma s strani
               najetih inženirjev, ni ustrezna. To ni partnerstvo v javnem sektorju med državo in
               občino.</p>
               <p>In sedaj drugo vprašanje: Zakaj mora občina, ki sodeluje v soinvestitorstvu s
               stanovanjskim skladom kriti najemnino za stanovanje v lasti stanovanjskega sklada, če
               je le-to prazno? Tukaj sem pa trdno prepričan, da je stanovanjski sklad ravnal
               korektno. Najprej zato, ker soinvestiranje sklada v investicijah, s katerimi občine
               zagotavljajo najemna stanovanja, je predvsem pomoč in podpora občinam, zato je
               odgovornost za obseg zgrajenih stanovanj, ki jih občani potrebujejo, predpisala
               občina. Drugič, občine in drugi subjekti, ki so s strani občine zadolženi za
               zagotavljanje najemnih stanovanj, tudi izvajajo razpise za oddajanje. Tretjič, občina
               je edina, ki ima ustrezne podatke o potrebah po najemnih stanovanjih na lokalnem
               nivoju. Zato je tudi kot predlagatelj projekta pridobivanja najemnih stanovanj
               odgovorna za racionalno porabo javnega denarja, tako občinskega pa tudi v tem primeru
               državnega. To se pravi, v interesu občine je in občina je odgovorna, da se zgrajena
               stanovanja res oddajo. Sklad ni profitna ustanova, zato ne more biti ne interes
               občine, ne države, da bi se gradila stanovanja, ki bi ostala prazna. V tem primeru
               menim, da ta element v razpisu ni bil diskriminatoren. Hvala lepa.</p>
            </sp>
            <sp xml:id="SDZ4-Redna-05-2005-04-18.sp211">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod minister. Gospod poslanec dopolnitev.</p>
            </sp>
            <sp xml:id="SDZ4-Redna-05-2005-04-18.sp212">

               <speaker>MILAN PETEK:</speaker>

               <p>Minister, če me drugi del odgovora celo delno zadovoljuje, me prvi del zanesljivo
               ne. Sam sem gradbinec, imena 30-letno praksa na tem področju in ne morete me
               prepričevati, da enoten mali slovenski trg na različne načine kupuje opeko, beton,
               železo, malto, obrtnike in tako dalje. Mi smo v Sloveniji, ta enotni trg mora veljati
               za celo Slovenijo. Ljubljana ni v tem nobena izjema in zaradi tega ne moremo pristati
               na tezo, da ima nekdo zaradi svojega položaja drugačno izhodiščno ceno. O tem naj
               presodijo strokovnjaki. Priporočam vam pa, da kot ministrstvo temu posvetite
               pozornost. Predlagal bi celo tole. Zdi se mi, da v stanovanjskem skladu sedijo
               uradniki, ki so preveč prepričani, da je Ljubljana središče vsega in bi vas želel
               spomniti na nekaj, kar ste sami zagovarjali. Vi poznate ta zemljevid. Ta zemljevid je
               na vaši spletni strani, govori o decentralizaciji Slovenije. V takratnih potrebah
               volilne kampanje pišete, kako boste seveda prenesli vse institucije na posamezna
               mesta. Za stanovanjskih sklad ste napisali, to je vaš dokument, da ga boste prenesli
               v Domžale. Priporočam, da realizirate to obljubo, da decentralizirate vsaj en del teh
               možnosti, ki jih imate kot minister v vladi in prenesete torej v neko okolje, za
               katerega menite, da je primerno, torej sedež stanovanjskega sklada, seveda pa ne samo
               sedež, da tudi miselnost spremenite. Hvala.</p>
            </sp>
            <sp xml:id="SDZ4-Redna-05-2005-04-18.sp213">

               <speaker>JANEZ PODOBNIK:</speaker>

               <p>Hvala lepa. Glede vašega dopolnjenega vprašanja me veseli, ker sva se pri drugi
               točki skoraj zbližala glede odnosa do občin in zgrajenih stanovanj s strani
               stanovanjskega sklada.</p>
               <p>Glede prvega, pa cenim vaše mnenje, ste tudi strokovnjak na tem področju, ampak kot
               rečeno, sem povedal, da je lahko paradoks, s strani, ki poznajo slovenski gradbeni
               trg, sem pač dobil ta podatek. Jaz ga tukaj pač podajam kot možnost. Podatki
               govorijo, da kljub temu, da je Slovenija v formalnopravnem smislu enoten trg, pa cena
               v nekaterih panogah, in tukaj je omenjeno gradbeništvo, predvsem seveda storitve, ne
               cena opeke, da ne bo nesporazuma, ampak veva, o čem govoriva -
               gradbeno-obrtniško-instalacijska dela, žal, niso enaka po vseh delih Slovenije. S tem
               pa ne opravičujem odločitve tistih, ki so kreirali odločitve stanovanjskega sklada
               glede tega sidra. Če ste me dobro razumeli, je moja usmeritev ta, da bom pač
               preprosto zahteval analizo tega področja, tega sistema in predlagal, da se ta cenovna
               sidra spremenijo.</p>
               <p>In še ena stvar je pomembna: aktivna vloga stanovanjskega sklada, kadar vstopi v so
               investitorstvo z občinami, če želimo, da se bo potem na koncu cena stanovanj znižala.
               Na koncu pa dober politični izziv, ki ste mi ga dali. Tukaj vam bom dal pa klasični
               politični odgovor. Jaz bi želel, da bi tekst in slika, ki ste mi jo pokazali,
               zemljevid, bil v celoti zapisan v koalicijski pogodbi. V celoti ni bil, delno nam je
               uspelo, tudi s spoštovanimi kolegi v koaliciji, zapisati v koalicijsko pogodbo, da si
               bomo prizadevali za decentralizacijo. Tudi s prenosom nekaterih državnih inštitucij v
               različne predele in mesta po Sloveniji. To je usmeritev vlade. Upam, da bo kmalu
               dobila konkretno obliko, da vsaj v eni od državnih inštitucij v bo zaživela nekje
               izven Ljubljane. Dodatno.</p>
            </sp>
            <sp xml:id="SDZ4-Redna-05-2005-04-18.sp214">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Na vrsti je naslednje vprašanje, in sicer gospod poslanec Ciril Testen ga bo
               postavil ministru za javno upravo.</p>
            </sp>
            <sp xml:id="SDZ4-Redna-05-2005-04-18.sp215">

               <speaker>CIRIL TESTEN:</speaker>

               <p>Spoštovani predsedujoči, poslanke in poslanci, spoštovani ministri! Trenutno je
               skoraj več ministrov kot poslancev v dvorani, ampak jaz bom kljub temu zastavil
               vprašanje.</p>
               <p>Že nekaj mesecev v javnosti povzroča nemir novica, ki jo je v slovenskih medijih
               predstavil minister za javno upravo dr. Gregor Virant. Po njegovem predlogu naj bi se
               v Sloveniji število upravnih enot zmanjšalo z 58 na 14. V zgornji Soški dolini, in
               verjamem, da tudi v nekaterih drugih krajih po Sloveniji, smo v zvezi z napovedanimi
               spremembami zaskrbljeni. Ne vem, če se minister zaveda, kaj to pomeni konkretno za
               naše področje in ponovno poudarjam, nismo edino razpršeno in odmaknjeno področje v
               Sloveniji. Naj predstavim nekaj dejstev.</p>
               <p>Razdalje med Novo Gorico, kjer bo po predlogu sedež upravne enote, in nekaterimi
               kraji v zgornjem Posočju so zelo velike, do Tolmina je 40 kilometrov, do Kobarida 55,
               do Bovca 80, do Trente več kot 100. Javni prevozi so slabo organizirani, ker so
               zaradi majhnega povpraševanja nerentabilni, poleg tega pa so tudi zelo dragi in za
               ljudi z nizkimi dohodki težko dosegljivi. Bovec - Nova Gorica je v eno smer avtobusna
               karta približno 2.000 SIT. Z ukinitvijo sedeža upravne enote v Tolminu in tudi v
               podobnih središčih po Sloveniji bomo izgubili kar nekaj možnosti za zaposlovanje,
               predvsem mladih izobraženih ljudi, kar bo dodaten razlog za preseljevanje v večja
               središča. Minister sicer povezuje novo razdelitev upravnih enot z uvajanjem
               elektronske uprave, vendar opozarja, da so to področja, kjer elektronsko urejanje
               upravnih zadev ni realno pričakovati, ker tu živi povprečno starejša generacija, in
               tudi zaradi takih potez vlade bo ta procent v korist starejših še večji.</p>
               <p>Ker sem že omenil Tolmin in Soško dolino, bi vas rad opozoril tudi na to, da bo v
               mesecu maju v Tolminu predana namenu nova zgradba upravne enote, ki pa bo s selitvijo
               sedeža upravne enote vsebinsko vprašljiva.</p>
               <p>Vprašanje: Kakšen status bo v bodoče ob uveljavitvi sprememb imela sedanja upravna
               enota Tolmin? Kaj bo ta sprememba pomenila za uporabnike?</p>
               <p>Koliko delavcev bo izgubilo delo in koliko se jih bo prisiljenih dnevno voziti na
               delo v Novo Gorico? Kakšna delovna mesta bodo zasedli?</p>
               <p>Kakšne bodo možnosti novih zaposlitev? Hvala lepa.</p>
            </sp>
            <sp xml:id="SDZ4-Redna-05-2005-04-18.sp216">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Dr. Virant.</p>
            </sp>
            <sp xml:id="SDZ4-Redna-05-2005-04-18.sp217">

               <speaker>DR. GREGOR VIRANT:</speaker>

               <p>Hvala lepa za vprašanje. Lep pozdrav, najvztrajnejšim poslankam in poslancem.
               Reorganizacijo upravnih enot načrtujemo zato, da bi bilo delo upravnih enot bolj
               koordinirano, da bi dosegli racionalizacijo tako pri izgradnji kadrovskih kot
               materialnih virov pa tudi zato, da bi lahko bolj fleksibilno razporejali tako ljudi
               kot tudi spise oziroma zadeve, ki jih rešujejo.</p>
               <p>Načrt reorganizacije predvideva oblikovanje iz današnjih 58-ih upravnih enot 14
               upravnih enot s 44-imi izpostavami, pri čemer posebej poudarjam, da bi v teh 14-ih
               upravnih enotah skoncentrirali samo upravljanje, torej menedžment in pa režijske
               naloge - finančna, računovodska, kadrovska informatika, kakovost in kar še spada
               zraven. Upravne storitve za državljane in podjetja bi ostale tam, kjer so, to se
               pravi, na današnjih lokacijah, vključno z najmanj 182-imi krajevnimi uradi, kolikor
               jih je že danes informatiziranih in poslujejo kot tista najbližja točka, v kateri se
               lahko državljan sreča s storitvami državne uprave. In še več kot to, načrtujemo celo,
               če se bo bodo izkazale potrebe na terenu, povečanje števila teh krajevnih uradov.
               Konkretno, če govorimo o upravni enoti Tolmin, že danes funkcionira krajevni urad v
               Bovcu, funkcionira krajevni urad, če se ne motim, v Mostu, funkcionira krajevni urad
               v Kobaridu, v Grahovem, tako da je teritorij pokrit z upravnimi storitvami zelo
               dobro.</p>
               <p>Natančne kadrovske posledice. Kadrovske posledice gotovo bodo. Te kadrovske
               posledice bodo predvsem v premestitvah, pa tudi v možnih presežkih, do katerih bo
               prišlo. Ta trenutek je nemogoče govoriti o točnem številu morebitnih presežnih
               uslužbencev, to bo pokazal šele projekt, ko bo narejen v vsakem primeru posebej. Ta
               trenutek se posebna projektna skupina ukvarja s tem vprašanjem. Seveda pri potrebnih
               selitvah zaposlenih pa bomo upoštevali tudi geografsko oddaljenost, še posebej v
               primeru Tolmina oziroma relacije Tolmin - Nova Gorica. Absolutno bomo to upoštevali.
               Ne samo to, da zagotavljam, da se storitve v nobenem primeru ne bodo oddaljile, se
               pravi, da se nikoli ne bo zgodilo, da bi moral nekdo po storitev dlje, kot pa jo je
               imel doslej, ampak tudi zagotavljam, da bomo tudi pri selitvah zaposlenih, ko bo do
               njih prišlo, upoštevali tudi to.</p>
               <p>Neposredne povezave z elektronskimi storitvami tukaj ni. Mi se seveda trudimo in se
               bomo še trudili, da bi vse, kar je mogoče narediti dostopno na internetu, tudi
               naredili, vse informacije in storitve, vendar hkrati ne bomo nikoli pozabljali na
               tiste, ki interneta ne morejo ali pa ne želijo uporabljati. Tako se ta reorganizacija
               ne opravičuje z EU upravo.</p>
               <p>Glede vprašanja novih zaposlitev. Politika zaposlovanja v upravi je sedaj
               restriktivna. Seveda z vidika možnosti nezaposlenih, da si najdejo službo, je to
               slabo, vendar mislim, da politike zaposlovanja ne moremo graditi na tem, da bi
               povečevali število zaposlenih v upravi. Pri zaposlovanju v upravi bomo še naprej
               restriktivni. Poudaril bi še to, da ob tej reorganizaciji, ki bo predvidoma izpeljana
               naslednje leto, pa razmišljamo kot v varianti tudi o horizontalnih povezavah. Se
               pravi o tem, da bi se pod eno streho, pod eno organizacijo na lokalni ravni združile
               davčne izpostave, geodetske izpostave, izpostave ministrstva za obrambo in seveda
               upravne enote. Da bi opravili tudi to horizontalno povezavo, kar bi pa okrepilo
               dejansko današnjo upravno enoto. Če želimo to storiti, potem bo seveda reorganizacija
               zakonodajni projekt in potem bomo z reorganizacijo prišli v državni zbor in takrat
               bomo lahko tudi razmišljali o poimenovanjih ali namesto upravne enote uporabiti pojem
               upravni okraj. V tem primeru bi lahko upravna enota Tolmin ostala upravna enota
               Tolmin, funkcionirala pa dejansko kot izpostava .../Opozorilni znak za konec
               razprave./.. Nova Gorica.</p>
               <p>Zaključujem. Glede dostopnosti storitev bi povedal samo še to, da delamo intenzivno
               na tej dostopnosti naprej in s 1.5. bodo številne upravne enote prevzele tudi
               izdajanje izpiskov iz zemljiških knjig, predvsem tam kjer ni okrajnih sodišč in tudi
               na krajevnih uradih bomo postopoma uvajali to možnost pridobiti izpisek iz zemljiške
               knjige. Prepis vozila in podaljšanje registracije, imamo pa tudi že vse pripravljeno,
               da po 20. aprilu se bo lahko poleg pri pooblaščenih firmah to opravilo tudi na
               upravnih enotah. Hvala lepa.</p>
            </sp>
            <sp xml:id="SDZ4-Redna-05-2005-04-18.sp218">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želite dopolnilni odgovor?</p>
            </sp>
            <sp xml:id="SDZ4-Redna-05-2005-04-18.sp219">

               <speaker>CIRIL TESTEN:</speaker>

               <p>Samo na kratko. Jaz bi rad opozoril na eno stvar, ki se dogaja zdaj na davčni
               upravi, pa se bojim, da se bo tudi na upravnih enotah. Zdaj se namreč dogaja, da
               stranke, ko pridejo na davčno upravo, zapišejo vprašanja, ki jih imajo, in potem jih
               napotijo domov in povabijo čez tri dni po odgovor. To se dogaja na davčni upravi pri
               nas. Kar se pa tiče tistih novih možnosti za zaposlitev, jaz sem predvsem mislil na
               tiste zaposlitve, ko bodo enkrat možne. Jaz se bojim, da potem, bom rekel, tisto
               širše okolje ne bo prišlo v poštev za zaposlovanje v teh upravnih enotah, da bo
               politika zaposlovanja iz tistih ožjih centrov. To mene moti pri tem. Hvala lepa.</p>
            </sp>
            <sp xml:id="SDZ4-Redna-05-2005-04-18.sp220">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Minister, še kakšen komentar?</p>
            </sp>
            <sp xml:id="SDZ4-Redna-05-2005-04-18.sp221">

               <speaker>DR. GREGOR VIRANT:</speaker>

               <p>Kar se reorganizacije davčne uprave tiče, se strinjam, da je bila to slaba poteza,
               ker pri reorganizaciji davčne uprave je šlo za to, da so se tudi dejansko storitve
               umaknile iz lokalnih okolij v regijska središča. Mislim konkretno na storitve za
               zavezance za davek na dodano vrednost. To ni bilo dobro in temu zgledu ne bomo
               sledili. Jaz vedno znova poudarjam, koncentrirali bomo izključno upravljalske
               pristojnosti in pa režijske službe. Glede zaposlitev bi pa še enkrat rekel, viška teh
               zaposlitev seveda več ne bo in nihče se ne bo mogel zanje potegovati. Glede delovnih
               mest, ki bi se prenašala z današnjih izpostav na bodoče, recimo, upravne enote ali
               upravne okraje, pa gre pravzaprav za relativno majhno število, morda gre v seštevku
               za število okrog 100, če rečem čez prst, vendar res, zadeva je še v fazi projekta,
               tako da danes težko natančno ocenim. Ne vem, upravne enote so institucije, ki so
               tisti del državne uprave, ki je lansko leto se res edini, mislim, da striktno držal
               principa, da se število zaposlenih zmanjšuje. Že lani so zmanjšali število zaposlenih
               za 117. Tako iskati zaposlitvene možnosti v upravnih enotah ni najbolj perspektivno.
               Še enkrat bi pa za konec poudaril, da bomo specifiko Tolmina posebej upoštevali
               zaradi geografskih razdalj.</p>
            </sp>
            <sp xml:id="SDZ4-Redna-05-2005-04-18.sp222">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Kot zadnji v tako imenovanem prvem krogu vprašanj bo vprašanje postavil
               poslanec Kristijan Janc, in sicer dvema ministroma, ministru za delo, družino in
               socialne zadeve ter ministru za finance, ki je, kot rečeno, opravičeno odsoten.</p>
            </sp>
            <sp xml:id="SDZ4-Redna-05-2005-04-18.sp223">

               <speaker>KRISTIJAN JANC:</speaker>

               <p>Hvala lepa za besedo, spoštovani predsedujoči. Spoštovani ministri, kolegice in
               kolegi poslanci! Novela zakona o socialnem varstvu, ki je uvedla novo socialno
               pravico do izbire družinskega pomočnika, je stopila v veljavo 1.2.2004.</p>
               <p>Ministra za delo, družino in socialne zadeve v zvezi s tem sprašujem: Ali bo v zvezi
               z družinskimi pomočniki določil jasnejše kriterije za pridobitev statusa družinskega
               pomočnika?</p>
               <p>Odsotnega gospoda ministra za finance pa sprašujem: Ali bo v rebalansu proračuna za
               leto 2005 zagotovil dodatna sredstva za izvajanje te nove naloge občin?</p>
               <p>Naj na kratko obrazložim. Novela zakona o socialnem varstvu, ki je uvedla novo
               socialno pravico do izbire družinskega pomočnika in stopila v veljavo, kot sem že
               rekel, 1.2.2004, zakon o socialnem varstvu v 18.a členu določa, da ima pravico do
               izbire družinskega pomočnika polnoletna oseba s težko motnjo v duševnem razvoju ali
               polnoletna težko gibalno ovirana oseba, ki potrebuje pomoč pri iskanju in opravljanju
               vseh osnovnih življenjskih potreb. Družinski pomočnik je lahko oseba, ki ima stalno
               prebivališče kot invalidna oseba oziroma eden od družinskih članov invalidne osebe.
               To je lahko oseba, ki se je lahko štela za brezposelno osebo po predpisih o
               zaposlovanju in zavarovanju za primer brezposelnosti ali z namenom, da bi postala
               družinski pomočnik, in se je odjavila iz evidence brezposelnih oseb ali pa je
               zapustila trg dela ali oseba, ki je v delovnem razmerju s krajšim delovnim časom od
               polnega delovnega časa pri delodajalcu. Novela zakona o socialnem varstvu je prinesla
               še nekaj sprememb v obveznosti financiranja socialnovarstvenih storitev, ki pa niso
               prispevale k večji transparentnosti finančnih obveznosti ene ali druge ravni, države
               ali lokalne skupnosti. Zato je občine razbremenila financiranja osebne pomoči, ki jo
               je prevzela država, kar pa naj bi bila zamenjava za financiranje družinskega
               pomočnika. Vendar pa se je država istočasno izognila financiranju dodatka za tujo
               nego in pomoč, ki invalidom po izbiri pravice do družinskega pomočnika še zmeraj
               pripada, vendar je ta v stanju mirovanja. Država pa je financiranju osebne pomoči
               namenila tudi del sredstev iz naslova financiranja plačila za izgubljeni dohodek, ki
               so ga prejemali starši v skladu s predpisi o starševskem dodatku. Na osnovi
               navedenega je bila razumljiva trditev predlagateljev, da novela zakona za proračun
               Republike Slovenije ne bo imela bistvenih posledic. Trditev, da financiranje pravic
               do izbire družinskega pomočnika za občine ne bo pomenilo povečanja stroškov, pa se je
               izkazala za zelo napačno. Gre za veliko dodatno obremenitev slovenskih občin in
               seveda gre za nalogo oziroma storitev, ki je ni mogoče vključiti v takšno ali
               drugačno formulo z izračunom pripadajočih finančnih sredstev neki občini. Občine v
               procesu odločanja niso niti stranke v postopku, temveč samo plačnice storitev, o
               katerih odloča nekdo drug. Tudi sam položaj družinskih pomočnikov ni popolnoma
               razjasnjen. Ti prejemajo minimalno plačo, .../Opozorilni znak./... ... zavarovanja,
               kar nanese nekaj več kot 128 tisočakov bruto na mesec. Teče jim delovna doba, s
               posebnim obrazcem pa jih prijavi center za socialno delo, a pravega delodajalca niti
               nimajo. Tudi delovno knjižico imajo pri sebi doma. Hvala lepa. Prosim za odgovor.
           </p>
            </sp>
            <sp xml:id="SDZ4-Redna-05-2005-04-18.sp224">

               <speaker>PODPREDSEDNIK DR. MARKO PAVLIHA:</speaker>

               <p>Hvala, gospod poslanec. Gospod minister.</p>
            </sp>
            <sp xml:id="SDZ4-Redna-05-2005-04-18.sp225">

               <speaker>MAG. JANEZ DROBNIČ:</speaker>

               <p>Spoštovani poslanec! Hvala lepa za postavljeno vprašanje. Družinski pomočnik je
               prišel v zakonsko novelo lansko leto, kot ste pravilno ugotovili. S tem se je
               pravzaprav na nek način zagotovil za en del populacije - težko prizadete, duševno
               prizadete predvsem in tudi gibalno ovirane, namesto institucionalnega varstva
               družinski pomočnik. To je usmeritev, ki je na mestu, ker izboljšuje možnost izbire
               posameznih invalidov in tudi daje možnost, da ostanejo posamezne kategorije oseb tudi
               v okviru družinskega življenja oziroma družine.</p>
               <p>V zvezi z zagotavljanjem izpolnjevanja zakonskih pogojev lahko povem, da je zakonsko
               določilo, mislim, da razmeroma kar natančno in se v zvezi s tem, da izdaja tudi
               posamezne pravice, res pa, da je bilo besedilo v postopku sprejemanja zakona
               spremenjeno in so s temi spremenjenimi določbami prišle v poštev, v možnost
               financiranja tudi nekatere dodatne osebe, ne pa tako, kot je bilo na začetku
               navedeno. Posledica uvedbe tega je tudi pravzaprav finančna substitucija. Namesto
               zagotavljanja sredstev za institucionalno varstvo se zagotavlja družinski pomočnik.
               Ni pa potrebno tudi zagotavljati sredstev za izvajanje pomoči na domu, ker je za čas
               izvajanja družinskega pomočnika ta pravica zamrznjena.</p>
               <p>V zvezi s financiranjem te pravice ugotavljamo, da je v obdobju od 1. avgusta 2004
               do 15. 3. 2005 status družinskega pomočnika pridobilo 450 oseb. Glede na podatke o
               dosedanjem financiranju družinskih pomočnikov ter podatkov o financiranju občin in
               porabi sredstev na celotnem področju socialnega varstva na podlagi zakona o socialnem
               varstvu, predvsem to področje institucionalnega varstva in pomoč družine na domu, na
               državni ravni lahko ugotavljamo naslednje. Občinam je bilo v celotnem znesku primerne
               porabe na prebivalca v letu 2004 za pravico družinskega pomočnika zagotovljenih 766
               milijonov tolarjev. Na koncu leta 2004 pa je bilo za pravico družinskega pomočnika in
               osebno pomoč porabljenih skupaj 605 milijonov tolarjev. Primerjava podatkov iz
               gornjih alinej kaže, da je bilo v letu 2004 na ravni države dovolj sredstev za
               izvajanje omenjenih dejavnosti. Res pa je, da te pravice niso enakomerne
               porazdeljene, tako da nekatere občine ne dosegajo te porabe in bistveno odstopajo od
               tega načrtovanega zneska, medtem ko druge občine, ki imajo večje potrebe, pa ta
               kontingent, nekako vnaprejšen, predviden, pa bistveno presegajo. In tiste občine so
               se znašle zaradi tega v finančnem primanjkljaju oziroma v finančni stiski. V
               strukturi izdatkov za socialno varstvo pri postavki - dodatni in dopolnilni programi
               MDDSZ, naše ministrstvo ocenjuje, da so možne določene prilagoditve in bolj jasno
               opredeljena namenska poraba, saj naša groba ocena porabe kaže na določeno rezervo
               sredstev na tem delu. Zato, lahko ugotavljamo, da gre bolj za problem porazdelitve
               sredstev, alokacijo sredstev.</p>
               <p>Radi bi izpostavili, da je večina oseb, ki so upravičeni do te pravice, s težko
               motnjo v duševnem razvoju ali pa so gibalno ovirane in bi sicer potrebovale storitev
               institucionalnega varstva ali pa pomoči na domu. Institucionalno varstvo pa je glede
               na družinskega pomočnika tudi bistveno dražje.</p>
               <p>Problemi nastajajo predvsem pri zagotavljanju sredstev za izvajanje te pravice po
               vseh občinah. Predvidevamo pa v okviru sprememb zakona o socialnem varstvu bolj jasno
               opredeliti kriterije, če je še kaj nejasnega in v okviru tega financiranja bolj jasno
               porazdeliti po postavkah.</p>
            </sp>
            <sp xml:id="SDZ4-Redna-05-2005-04-18.sp226">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod poslanec.</p>
            </sp>
            <sp xml:id="SDZ4-Redna-05-2005-04-18.sp227">

               <speaker>KRISTIJAN JANC:</speaker>

               <p>Hvala za delni odgovor, čeravno moram povedati, ko bo ta družinski pomočnik segel do
               slehernega potencialnega uporabnika, bo to med slovenskimi občinami največja
               proračunska postavka. Verjemite mi, gospod minister. To se že dogaja. Prihajam iz
               Posavja, občine Krško, Sevnice in Brežice imajo postavke tudi 80 milijonov letno na
               3, 4 milijarde proračuna. Občina Sevnica, pripravljena je konkretna projekcija, ki pa
               dokončno ne more biti, kajti število je neznano in tudi ne bo znano do konca leta,
               ampak se predvideva, da bo druga največja proračunska postavka prav družinski
               pomočnik. Ali je bila ta projekcija dobro narejena na nivoju te novela zakona, sem
               prepričan, da ne, in to je velika velika dodatna obremenitev za lokalne proračune
               take in drugačne občine. Mislim, da je treba o tem resno razmisliti, da te nove in
               nove obremenitve, ki padajo kar tukaj in so padale v preteklosti močno na slovenske
               občine, smo samo še servisna služba, da bomo zagotavljali takšne in drugačne potrebe.
               Verjamem, da je ta poteza mogoče dobra, nihče pa ni preveril, kakšne bodo finančne
               posledice slovenskih občin. Vi sami ugotavljate, da je neenakomerna porazdelitev
               bremena po slovenskih občinah. Tu v teh primerih to štrli ven kot nekaj neverjetnega.
               Hvala lepa.</p>
            </sp>
            <sp xml:id="SDZ4-Redna-05-2005-04-18.sp228">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister še komentar.</p>
            </sp>
            <sp xml:id="SDZ4-Redna-05-2005-04-18.sp229">

               <speaker>MAG. JANEZ DROBNIČ:</speaker>

               <p>Mislim, da je vaša pobuda vsekakor na mestu. Sprejemam te vaše ugovore oziroma
               omembe, ki ste jih navedli, da je pač naraščanje te pravice evidentno in v bodoče bo
               potrebno bolj jasno razmisliti.</p>
               <p>Glede tega, da pa nekatere občine bolj izrazito zagotavljajo oziroma komisije
               zagotavljajo te pravice, pa lahko kaže, da določila niso povsem jasna, po drugi
               strani pa seveda lahko seveda razmišljamo v tej smeri, da državljani še niso v polni
               meri obveščeni o tej možnosti.</p>
               <p>Torej, vsa ta vaša opozorila vzamemo v obzir, jih bomo analizirali in ob spremembi
               zakona o socialnem varstvu jih tudi vnesli. Kot ste verjetno seznanjeni, je predlog
               sprememb zakona o socialnem varstvu, ki ga bo vlada pripravila, mislim, da do konca
               junija, v parlament pa naj bi prišel v jesen. Hvala lepa.</p>
            </sp>
            <sp xml:id="SDZ4-Redna-05-2005-04-18.sp230">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Če mi je dovoljeno malce metafor, imamo še tri maratonce, ki so se
               odločili za drugi krog in tudi zadnji krog in peščico navijačev. K besedi vabim, da
               postavi drugo poslansko vprašanje, gospoda poslanca Mirana Potrča, in sicer zopet
               ministru za delo, družino in socialne zadeve.</p>
            </sp>
            <sp xml:id="SDZ4-Redna-05-2005-04-18.sp231">

               <speaker>MIRAN POTRČ:</speaker>

               <p>Hvala lepa. Gospod minister, vsebina sprememb in dopolnitev zakona o vojaških vojnih
               invalidih z vaše strani nas ni presenetila, saj ste bili že kot poslanec nenaklonjeni
               pravicam udeležencev narodno-osvobodilne borbe. Razočarani pa smo, da pri tem, ko
               zagovarjate zakon, uporabljate polresnice, da niste pripravljeni pokazati resničnih
               pravnih podlag in posledic predlaganega zakona, da želite na račun nekaj deset res
               visokih prejemkov posameznikov oškodovati vse vojaške vojne invalidov. Polresnice so
               mnogokrat hujše od laži. Trdim namreč, da veljavne rešitve v zakonu temeljijo na
               obvezi iz ustavne listine, da pri vojaških vojnih invalidih ne gre v prvi vrsti in
               samo za socialne pravice, temveč tudi za priznavalnine države za okvaro zdravja, ki
               je bila povzročena pri obrambi domovine, da različnih invalidnin ni mogoče primerjati
               le glede na težo telesne okvare, temveč je potrebno upoštevati tudi okoliščine, v
               katerih so nastale, da pravici do invalidnine in pokojnine nista dve konkurenčni
               pravici, saj pri vojaških vojnih invalidih, enako tudi pri delovnih, gre za dve
               povsem različni podlagi.</p>
               <p>Zato, gospod predsednik, da ne bi bilo nejasnosti v mojih vprašanjih, prosim da
               povsem določno poveste naslednje: "Kolikšen je znesek invalidnine vojaških vojnih
               invalidov za vsako kategorijo invalidnosti od prve do desete skupine po veljavnem
               zakonu in po predlogu sprememb in dopolnitev, ki jih predlaga vlada, da bi se videla
               dejanska razlika?</p>
               <p>Koliko je invalidov v vsaki od navedenih skupin invalidnosti?</p>
               <p>Koliko invalidom in v kolikšnem znesku bo torej po vašem predlogu zakona invalidnina
               zamrznjena in za koliko časa?</p>
               <p>Koliko bo invalidov, ki se bodo morali do konca leta odločati, ali se odpovedo
               pravici do invalidnine ali pravici do pokojnine, ker vi po novem obeh pravic ne
               dopuščate?</p>
               <p>Katere so po vašem mnenju tiste sporne pravice, ki jih uživajo invalidi in kolikšni
               so zneski teh pravic, da je treba iti v tako drastične spremembe in ukinjanje pravic
               po zakonu? Hvala.</p>
            </sp>
            <sp xml:id="SDZ4-Redna-05-2005-04-18.sp232">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp233">

               <speaker>MAG. JANEZ DROBNIČ:</speaker>

               <p>Hvala lepa za vprašanje. Spoštovani gospod poslanec, jaz sem vam zelo hvaležen za to
               vprašanje. Najprej bi rad poudaril, da nisem nenaklonjen vojaškim invalidom. Pri teh
               predlogih, ki jih je oblikovalo ministrstvo in jih je sprejela tudi vlada, gre za
               nekatera zmanjšanja privilegijev, ki so nesorazmerni. To smo tudi poudarili jasno. Da
               smo za 50% zmanjšali osnovno, če pogledate člen, ki govori o tem in člen, ki pomeni
               prehodno obdobje, vidite, da so te valorizacije samo zamrznjene. To je jasno, in to
               vi kot dober pravnik tudi dobro veste. So pa omejeni limitirani ti najvišji zneski.
               Povedal vam bom potem zneske po vrsti, kako zgledajo preko 600.000. Ampak to,
               spoštovane poslanke in poslanci, niso pokojnine. To so dodatki, še enkrat poudarjam,
               dodatki, ki gredo tako invalidom kakor tudi družinskim članom, tudi invalidnine gredo
               družinskim članom, čeprav oni z invalidnostjo nimajo nič opraviti, vdovam, otrokom in
               tako dalje. Kakšni pa so ti zneski? Pripravili smo tudi tabelo, ki vam jo bomo
               posredovali. Iz tabele je razvidno, koliko vojnih invalidov je aprila 2005 prejelo
               vojne invalidnine in koliko so znašale za posamezno stopnjo invalidnosti.</p>
               <p>Nekaj podatkov. Število uživalcev prve kategorije, to je samo ta invalidnina, 201
               skupni znesek 44 milijonov 866.574, kot sem povedal, je to za april, povprečni znesek
               223216,79. Druga kategorija, število uživalcev 223, skupni znesek 35 milijonov
               498.809, povprečni znesek 159.187. Tretja kategorija, 229 uživalcev, skupni znesek 27
               milijonov in še nekaj, da ne bom predolg, povprečni znesek 121.254. Četrta stopnja,
               456 uživalcev, skupni znesek 40 milijonov in še nekaj, povprečni znesek 89.477, in
               tako naprej.</p>
               <p>Dodatek za pomoč in postrežbo, to je drugi dodatek, ki gre tudi zraven - prva
               kategorija, od 1.2.2005 dalje, ko je bila valorizacija narejena - 220.836 tolarjev.
               Prva s 25% povečanjem, 276.046 tolarjev. Druga kategorija 110.418 tolarjev.</p>
               <p>Potem imamo dodatek za posebno invalidnost - .../Nerazumljivo./... jo kombinirajo.
               Prva stopnja, 25% dodatek, 55.209. Prva stopnja s povečanjem, 35%, 77.292. Druga
               stopnja, 19%, 41.958. Tretja stopnja, 12%, 26.500 in četrta stopnja, 6% odstotek
               odmere, 13.250.</p>
               <p>Potem je osebna invalidnina, ki je tudi v takšnih zneskih 220 tisoč in navzdol. Zdaj
               bom skupne zneske teh dodatkov, pri čemer še enkrat poudarjam, ti zneski ne
               vključujejo pokojnin, po zakonu o pokojninsko-invalidskem zavarovanju.</p>
               <p>Prva zaporedna, jih lahko, zdaj si vzamemo čas, ko smo ravno tukaj in jih preberem v
               dveh urah. Prvi uživalec, po vrsti, skupaj 692.144 invalidnina 218 tisoč, dodatek
               DPI, dodatek za posebno invalidnost v višini 54.500, dodatek za pomoč in postrežbo
               272.503 in invalidski dodatek 147.137, kar znese skupaj 692.144 tolarjev.</p>
               <p>Naslednji, 641 tisoč...</p>
            </sp>
            <sp xml:id="SDZ4-Redna-05-2005-04-18.sp234">

               <speaker>PODPREDSEDNIK DR. MARKO PAVLIHA:</speaker>

               <p>Minister, bo treba počasi zaključiti.</p>
            </sp>
            <sp xml:id="SDZ4-Redna-05-2005-04-18.sp235">

               <speaker>MAG. JANEZ DROBNIČ:</speaker>

               <p>Jaz mislim, da bi lahko, samo povem, da so upravičeni družinski člani: en član, dva
               člana, trije člani, štirje člani in teh uživalcev je tretjina družinskih članov. To
               je pač dejstvo.</p>
               <p>Glede na to, da gre za družinske člane, lahko govorimo, da gre za socialne prejemke.
               Ti družinski člani nimajo nič veze z invalidnostjo in tudi ne z ostalimi dodatki.
               Hvala lepa.</p>
            </sp>
            <sp xml:id="SDZ4-Redna-05-2005-04-18.sp236">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod poslanec.</p>
            </sp>
            <sp xml:id="SDZ4-Redna-05-2005-04-18.sp237">

               <speaker>MIRAN POTRČ:</speaker>

               <p>Hvala lepa. Gospod minister, ki odgovarjate tudi za invalide. Kako lahko brez
               sodelovanje z invalidskimi organizacijami pripravite tako radikalne spremembe zakona?
               Zakaj niste pripravljeni iti v razgovore in ugotoviti, kje gre res za nesprejemljive
               višine, in jaz verjamem, da lahko v posameznih rešitvah gre, vendar upate, zaradi teh
               nekateri višin in posameznikov, ki jih je nekaj deset, s tem da plasirate te
               nesprejemljive višine in s tem razburite celo slovensko javnost, zagotoviti, da boste
               uveljavili svoj interes, da se iz političnih razlogov spremeni cel sistem
               invalidskega varstva vojaških vojnih invalidov. In do tega prihaja. Kako upate
               trditi, da ni nujno upoštevati različne stopnje invalidnosti glede na različne
               okoliščine? Kako upate trditi, da delovni invalid - lahko, če dela, dobi tudi
               invalidnino; vojaški vojni invalid, če dela, ne more dobiti invalidnine. Kako ne
               poveste direktno - danes prvič ste rekli, da bo za vse invalidne zamrznitev njihovih
               prejemkov veljala od 1.1.2006 naprej za vse. Za vse! Ker se vsem osnova zmanjša za
               50%. Potem povejte drugače! Za nekatere bo veljalo pa absolutno znižanje že s 1.
               naslednjega meseca po uveljavitvi zakona in vi veste dobro, da zamrznitev, ob (hvala
               bogu) želji, da imamo dva in manj odstotkov inflacijo, pomeni, da je sedanja višina
               zamrznjena vsem do smrti.</p>
            </sp>
            <sp xml:id="SDZ4-Redna-05-2005-04-18.sp238">

               <speaker>PODPREDSEDNIK DR. MARKO PAVLIHA:</speaker>

               <p>Hvala.</p>
            </sp>
            <sp xml:id="SDZ4-Redna-05-2005-04-18.sp239">

               <speaker>MAG. JANEZ DROBNIČ:</speaker>

               <p>Hvala lepa za dodatno vprašanje. To ni nekaj desetin, to seveda ponovno poudarjam.
               Prva kategorija 201, druga kategorija 223, tretja kategorija 229... To so vsi z
               izjemno visokimi dodatki in tako naprej. Niso to desetine, to so stotine. To so
               stotine, ljudje, 200, 220, 229, 456. Da se razumemo, saj vendar vemo, kaj je desetina
               in kaj je stotina.</p>
               <p>Zakaj ni prišlo do razgovorov z invalidskimi organizacijami? Svet za invalide pri
               vladi ni še imenovan. Zaradi nekaterih sporov, kdo naj bi vse notri bil, ampak to je,
               sem jasno povedal tudi v javnosti, da je to odgovornost invalidov in njihova možnost,
               da imenujejo v svet. Ker tega ni, ni bilo niti možno. Ne nazadnje pa se lahko
               invalidi razprave udeležujejo, so tudi povabljeni, zato imamo tudi razpravo v treh
               branjih, kjer lahko pride do sprememb.</p>
               <p>Glede valorizacij. Samo nekateri prejemki se valorizirajo, se zamrznejo, nekateri pa
               ne. Skupaj bodo imeli nekateri invalidi kljub tej omejitvi, še vedno približno 500
               tisoč, skupaj s pokojninami. Torej gre samo za visoke zneske in to velja ponovno
               poudariti. Možnost za spremembo so, kot sem povedal, kolikor pa si vi prizadevate za
               takšno razlikovanje, potem je to seveda vaša platforma. Ob tem imamo pa delavke v
               tekstilnih tovarnah z 80 tisoč plače, ko morajo preživljati druge, pa ne dobijo
               zanesljive plače. Oprostite, ti prejemki, invalidnine, ki gredo otrokom pa družinskim
               članom, so socialni prejemki in niso zasluge za ali pa nadomestilo, to, da so utipali
               vojno škodo oziroma da so postali v vojni, kajti te osebe niso bile v vojni. Še
               enkrat poudarjam, ta predlog, ki je bil nazadnje sprejet, tak zakon, je bil
               nerazumen, ni bil socialen, ne odgovoren, in tako država ne sme delati. Predlog, ki
               smo ga pripravili, je razumen in posamezni invalidi se bodo lahko vključili v javno
               razpravo.</p>
            </sp>
            <sp xml:id="SDZ4-Redna-05-2005-04-18.sp240">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Kot predzadnjega vabim k besedi gospoda poslanca Aleša Guliča, da postavi
               vprašanje ministru za zdravje.</p>
            </sp>
            <sp xml:id="SDZ4-Redna-05-2005-04-18.sp241">

               <speaker>ALEŠ GULIČ:</speaker>

               <p>Hvala lepa. Cenjeni gospod minister, spoštovani poslanci in poslanke! Ministrstvo za
               zdravje je v prejšnjem mandatu imelo protokolaren prevoz urejen tako, da je imelo
               vozilo renault laguna, ki je bilo ministru dodeljeno v osebno uporabo in zanj je
               potem plačeval boniteto. Prejšnji minister se je pač za to odločil, ker je menil, da
               omejena količina sredstev v zdravstvenem resorju zahteva zmanjševanje stroškov
               povsod, kjer je možno, in je to pokazal tudi kot osebni zgled. Sedanji minister dr.
               Andrej Bručan pa si je za protokolarne prevoze omislil 3000-kubični audi A6, TDI
               quattro, ki povsem nov stane 14 milijonov tolarjev. No, da me ne bo vlekel za jezik,
               naj povem, da je nekoliko rabljenega kupil za 10 milijonov tolarjev. Vprašanja seveda
               so pa posledična. Vezana so tudi na to, da se za zdravje pravzaprav zbirajo poleg teh
               sredstev iz prispevkov tudi sredstva iz dobrodelnih akcij, različni klubi zbirajo,
               Lionsi, Rotarijanci in tako dalje in jasno je, da je to razbremenitev. Vprašanja:
               Zakaj si je gospod dr. Andrej Bručan kupil takšno vozilo in ne polovico cenejšega,
               saj se dajo dobiti z enakimi varnostnimi kvalitetami? Kaj s svojim ravnanjem sporoča
               slovenskim bolnikom, razen to, kar je že sporočil, da bodo čakalne dobe morda celo
               daljše zaradi tega? Ali ne bi bilo primerneje, da bi v resorju, ki ga vodi in ki se
               kar naprej sooča s pomanjkanjem denarja, pokazal malo več, recimo, naklonjenosti
               kakšnemu minimalizmu in ne baroku? In pa tudi to: Ali bo še naprej tako ravnal z
               denarjem, ki mu ga je zapustil predhodnik in je namenjen izgradnji pediatrične
               klinike? Hvala lepa.</p>
            </sp>
            <sp xml:id="SDZ4-Redna-05-2005-04-18.sp242">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp243">

               <speaker>ANDREJ BRUČAN:</speaker>

               <p>Seveda, tega vprašanja sem še posebej vesel, ker kaže, prvič, na nepoznavanje stvari
               in tu bom lahko odgovoril točno na tisto, kar bi rad odgovoril že dalj časa.</p>
               <p>Kar se tiče varčevanja prejšnjega ministra, bi bila ta diskusija lahko zelo dolga,
               predvsem bi pa preveč časa porabil, da bi pokazal na vse tiste stroške, ki so jih v
               tistem času naredili na področju zdravstva, od propadle reforme, plačevanja številnih
               tujih strokovnjakov, ki niso pokazali prav ničesar, kar je zneslo vsaj stokrat toliko
               kot ta razlika, ki jo vi tu navajate za razliko pri tem avtu.</p>
               <p>Pa pojdimo k avtu! Ministrstvo za zdravje ima na razpolago najstarejši avto, ki je
               star 11 let, najmlajši je star pa zdaj 4 leta. Avto, ki sem ga dobil od prejšnjega
               ministra, ki ga je pa vozil šofer - tudi ta avto, ne sam, on je imel šoferja, tako da
               ni bil prav varčen, kajne? -, je pa bil ob predaji v takem stanju, da pravzaprav, ko
               smo prišli v neko bolnišnico na obisk, je šofer rekel, tu notri imam pa ministra, je
               pa rekel vratar: "A tu notri imate ministra?" Kakor češ, v tem avtu imate ministra.
               Avto je bil deloma tudi obtolčen, imel je generalno pri 80.000. Potem se je pa
               zgodila še ena zadeva, ki je bila odločilna. Prišlo je do karambola, za katerega ni
               bil kriv šofer, praktično je bila tako imenovana "totalka" in potem smo se odločili,
               da kupimo dejansko rabljen avto in smo namesto 14 milijonov za 9 milijonov 800 in
               mislim, da pri tem nismo prav nič pretiravali, mislim, da je avto primeren za
               ministra in tak avto imajo tudi vsi drugi ministri praktično. Tu ni bilo kakšnega
               velikega problema z razsipništvom.</p>
               <p>Kar se tiče moje skromnosti, me premalo poznate, da bi vedeli, koliko sem skromen in
               koliko ne. Tisti, ki me poznajo, vedo, da sem. In tisti, ki me poznajo, vedo tudi, da
               želim, da mi naročajo - recimo, samo eno vprašanje, kar se skromnosti tiče - prevoz v
               ekonomskem razredu v letalu, v rednih linijah in tako naprej. Mislim, da kar se moje
               skromnosti tiče, vprašajte tiste, ki me poznajo, sam se ne bom mogel niti hvaliti na
               tem področju niti se sam grajati.</p>
               <p>Kar se pa tiče drugih vprašanj, ki ste jih tu postavili, koliko bo to vplivalo na
               pediatrično kliniko in koliko je meni predhodnik zapustil denarja, kar se tiče
               pediatrične klinike, vam povem, da je pustil samo tisti denar, ki ga ni uspel zaradi
               nesposobnosti uporabiti. Samo tisti denar je pustil. V skladu je pustil 10 milijard
               tolarjev, ki ga ni uspel uporabiti, ali razumete, kaj je to? In to nima nobene veze s
               pediatrično kliniko, tudi približno ne. Tako vam toliko kar se tega tiče, mirno
               odgovorim, da to ne bo nič vplivalo na čakalne dobe, nič ne bo vplivalo na
               pediatrično kliniko. Denar, ki je bil zagotovljen za nakup tega avtomobila, je bil
               zagotovljen že več kot pol leta in smo se odločili za nabavo rabljenega avtomobila za
               potrebe ministra. In če mislite, da bi 2,4 ali 2.400 kubičen motor stal polovico manj
               od 3.000, se motite, verjetno ne poznate cen.</p>
               <p>Jaz svojim bolnikom nič ne sporočam. Sporočam jim samo to, da bo moje ministrovanje
               za njih sigurno boljše in da bodo tudi čakalne dobe, čeprav ste govorili, da sem
               rekel, da se bodo podaljšale, sem rekel mogoče za kakšno vrsto čakalne dobe, ne pa
               generalno in zaradi tega mislim, da to ne bo prav nič vplivalo na podaljšanje
               čakalnih vrst v zdravstvu. Mislim pa tudi, da že sedaj nekateri rezultati kažejo, da
               se stvari premikajo v pravi, to se pravi v boljši smeri. Hvala lepa.</p>
            </sp>
            <sp xml:id="SDZ4-Redna-05-2005-04-18.sp244">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod poslanec še dodatno obrazložitev?</p>
            </sp>
            <sp xml:id="SDZ4-Redna-05-2005-04-18.sp245">

               <speaker>ALEŠ GULIČ:</speaker>

               <p>Se zahvaljujem gospodu Andreju Bručanu za odgovor.</p>
            </sp>
            <sp xml:id="SDZ4-Redna-05-2005-04-18.sp246">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In kot zadnjega najavljam gospoda poslanca Mihaela Prevca, da postavi
               vprašanje ministru za kulturo.</p>
            </sp>
            <sp xml:id="SDZ4-Redna-05-2005-04-18.sp247">

               <speaker>MIHAEL PREVC:</speaker>

               <p>Še enkrat hvala za besedo, gospod predsedujoči. Spoštovana ministra, spoštovani
               kolegi in kolegice! Pravzaprav bi mogoče z ministrom na to vprašanje lahko odgovorila
               že prej, ker se dejansko tiče iste tematike, vendar mi je bilo naročeno, da sta to
               nekje dve ločeni vprašanji, zato sem ju nekje tudi ločeno postavil. Tudi v tem
               primeru gre za problematiko lokalnih in pa regionalnih radijskih in televizijskih
               postaj, in sicer gre za to, da so te lokalne radijske in televizijske postaje v letu
               2004 na osnovi dveh razpisov z ministrstvom za kulturo sklenile pogodbe o
               sofinanciranju programskih projektov posebnega pomena, vendar do izplačil teh
               pogodbenih zneskov ni prišlo in tudi ne pride, ker RTV Slovenija protizakonito
               zadržuje izplačilo teh sredstev, ki so se natekle od uveljavitve zakona o medijih, to
               je od aprila leta 2001, pa vse do uveljavitve odločbe ustavnega sodišča, to je do
               septembra leta 2004, to se pravi iz naslova 3% RTV prispevka. Številni radijski in
               televizijski izdajatelji so se zaradi tega znašli v izredno hudih finančnih stiskah
               in tudi na meji preživetja.</p>
               <p>Zato ministrstva sprašujem naslednje. Ali ima vlada v tem primeru kakršenkoli
               mehanizem, da bi vendarle prisilila nacionalno RTV organizacijo, da sredstva vendarle
               izplača, saj v tem primeru gre za spoštovanje zakona, ki ga je seveda sprejela tudi
               vlada? Hvala za odgovor.</p>
            </sp>
            <sp xml:id="SDZ4-Redna-05-2005-04-18.sp248">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-05-2005-04-18.sp249">

               <speaker>DR. VASKO SIMONITI:</speaker>

               <p>Hvala gospodu poslancu za vprašanje. Zdaj smo že v prvem odgovoru malo pojasnili.
               Povedal bi samo to, da vendarle od teh 773 milijonov, ki so bili v letu 2004
               obljubljeni in pogodbeno tudi zavezani, bi povedal to, da je bilo novembra 2004
               vendarle izplačano 130 milijonov tolarjev iz interventnih sredstev, za ostali del pa
               je pot edina taka, kot je običajna: torej izvršba ali rubež po domače in organ, ki
               upravno izvršbo lahko opravi, je davčna uprava Republike Slovenije in ministrstvo za
               kulturo je davčni upravi že predlagalo, naj opravi to izvršbo in trenutno se o tem
               odloča. Lahko samo toliko povem, torej mi smo dali to v izvršbo in čakamo na
               odločitev davčne uprave. Verjamemo, da bo tokrat to ugodeno ministrstvu za kulturo in
               da bo dejansko prišlo do te izvršbe. RTV Slovenija na posebnem kontu ta sredstva
               pravzaprav hrani, vendar se je na vse te zadeve pritožila, vendar pa posebna sredstva
               obstajajo na RTV-ju in jih hranijo. Torej, mi resnično verjamemo in upamo, da bo
               prišlo do te izvršbe in da bodo prizadeti, bi človek rekel, poplačani. Hvala
               lepa.</p>
            </sp>
            <sp xml:id="SDZ4-Redna-05-2005-04-18.sp250">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Tako. Ker je poslanka Barbar Žgajner Tavš predlagala, da se o odgovoru
               predsednika vlade opravi razprava in o tem predlogu bomo jutri glasovali, ne morem
               zaključiti te točke dnevnega reda, temveč jo prekinjam. Prekinjam tudi 5. sejo
               Državnega zbora Republike Slovenije, ki jo bomo nadaljevali jutri ob 10. uri. Želim
               vam lep večer, dober tek, srečno pot tistim, ki se vozite, in seveda hvala lepa tako
               predstavnikom vlade kot tudi poslankam in poslancem za napore in za potrpežljivost.
               Lahko noč. <title>(SEJA JE BILA PREKINJENA 18. APRILA 2005 OB 20.15 URI)</title>
               </p>
            </sp>
         </div>
      </body>
   </text>
</TEI>
