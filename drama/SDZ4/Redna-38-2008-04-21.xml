<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude"
   xml:id="SDZ4-Redna-38-2008-04-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|F8C8A06E4B7A7195C12574410046D990</idno>
               <idno type="URI"
                  >https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=F8C8A06E4B7A7195C12574410046D990</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-38-2008-04-21.DZ" n="38">
               <name>Redna</name>
               <date when="2008-04-21"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-38-2008-04-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">38. seja</stage>
            <stage type="date">(21. april 2008)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.00.</stage>


            <sp xml:id="SDZ4-Redna-38-2008-04-21.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 38.
                  sejo Državnega zbora Republike Slovenije, ki je bila sklicana na podlagi prvega
                  odstavka 57. člena Poslovnika Državnega zbora.</p>
               <p>Obveščen sem, da se današnje seje ne morejo udeležiti naslednji poslanci: gospod
                  Anton Anderlič, Roberto Battelli, Aurelio Juri za pričetek seje, Drago Koren,
                  Milan Petek, Alojz Sok in mag. Janez Drobnič do 14. ure.</p>
               <p>Na sejo sem vabil predsednika republike dr. Danila Türka k 30. točki, predsednika
                  Vlade Republike Slovenije gospoda Janeza Janšo k 1. točki dnevnega reda,
                  predstavnike Vlade Republike Slovenije k vsem točkam dnevnega reda in predstavnika
                  Sodnega sveta k 31. točki dnevnega reda. Vse prisotne lepo pozdravljam!</p>
               <p>Prehajamo na določitev dnevnega reda 38. seje Državnega zbora Republike
                  Slovenije.</p>
               <p>Predlog dnevnega reda ste prejeli s sklicem seje 11. aprila 2008. O predlogu
                  dnevnega reda bomo odločali v skladu z drugim odstavkom 64. člena Poslovnika
                  Državnega zbora.</p>
               <p>Prehajamo na obravnavo in odločanje o predlogih za umik točk z dnevnega reda.
                  Poslanska skupina Lipa predlaga, da se z dnevnega reda seje umakne Predlog zakona
                  o omejitvah in prepovedih za nosilce javnih funkcij, druga obravnava. Predlog za
                  umik ste prejeli z dopisom z dne 13. aprila 2008. Želi besedo predstavnik
                  predlagateljev za umik? Izvolite, gospa Žgajner Tavš, imate besede.</p>
            </sp>
            <sp xml:id="SDZ4-Redna-38-2008-04-21.sp2">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dobro jutro spoštovane kolegice in kolegi in tisti, ki nas
                  ob tej zgodnji uri spremljate.</p>
               <p>Predlog za umik je zelo tehtne vsebinske narave. Dejstvo je, da je tako imenovan
                  protikorupcijski zakon, ki ga je pripravila Vlada Republike Slovenije oziroma
                  resorno ministrstvo, zakon, ki ni medresorsko usklajen. Še več. Kot lahko beremo
                  iz dopisa, ki smo ga prejeli prejšnji teden s strani Banke Slovenije, gre za
                  zakon, ki bi moral biti usklajen predhodno celo z Evropsko centralno banko, kajti
                  to je ena izmed zavez držav članic Evropske unije, da se o tistih zakonih, ki se
                  dotikajo posameznih nacionalnih bank, predhodno posvetujejo tudi v okviru Evropske
                  skupnosti na podlagi odločbe iz leta 1998. Banka Slovenije jasno opozarja, če bo
                  ta zakon sprejet v takšni obliki, kakršna je predlagana, in mimo omenjenega
                  posvetovanja v okviru Evropske centralne banke, gre za, bom rekla, sprejet zakon,
                  ki ga ne bo upoštevala Evropska skupnost, kajti gre za kršitev, opozarjajo na
                  Banki Slovenije.</p>
               <p>In če dovolite samo še besedico ali dve. V poslanski skupini Lipa smo predhodno
                  predsednika matičnega delovnega telesa opozarjali, da gre za korenite spremembe na
                  področju protikorupcijskega boja v naši državi. Tako zelo korenite spremembe, da
                  so celo v nasprotju z v tem Državnem zboru ratificirano konvencijo Združenih
                  narodov o preprečevanju korupcije. Tri leta smo se potegovali, borili za to, da
                  smo ratificirali omenjen mednarodni dokument. Danes sprejemamo zakon, ki ukinja
                  neodvisen inštitut, Komisijo za preprečevanje korupcije, kar je v nasprotju z
                  dokumentom, ki smo ga ratificirali po treh letih, pred, mislim, da tremi
                  meseci.</p>
               <p>Spoštovane kolegice in kolegi, to je slaba popotnica tej državi ali tej vladi, ki
                  se na velika usta hvali, kako zelo si želi preprečiti pojav korupcije v naši
                  državi. Še enkrat vas naprošam, da, pa ne samo zaradi opozoril Banke Slovenije
                  oziroma Evropske centralne banke, razmislite o početju, o početju, ki ni v prid
                  naši državi, še manj pa je v prid državljankam in državljanom, ki se nenazadnje
                  dnevno srečujejo s pojavom korupcije v naši državi.</p>
            </sp>
            <sp xml:id="SDZ4-Redna-38-2008-04-21.sp3">

               <speaker>PREDSEDNIK FRANCE CUKJATI:</speaker>

               <p>Hvala. Želi besedo predstavnik Vlade? Mag. Roman Rep, državni sekretar, izvolite,
                  imate besedo.</p>
            </sp>
            <sp xml:id="SDZ4-Redna-38-2008-04-21.sp4">

               <speaker>MAG. ROMAN REP:</speaker>

               <p>Hvala. Glede na povedano, je treba jasno povedati, da omenjeni zakon v nobenem
                  segmentu ne posega v pristojnosti oziroma delo Banke Slovenije. To, kar je bilo
                  navedeno, absolutno ne drži. Zakon postavlja le okvir oziroma etične norme
                  uzakonja v obliko, ki zagotavlja transparentnost in jasen pregled delovanja
                  funkcionarjev. S tem zakonom posegamo oziroma bomo lahko nadzorovali le
                  premoženjsko stanje funkcionarjev banke in se ne spuščamo v samo poslovanje kot
                  tako. Zakon na transparenten in jasen način zagotavlja nadzor ravnanja oziroma
                  delovanja funkcionarjev v tem segmentu in se ne spušča, še enkrat povem, se ne
                  spušča v delo banke kot take. Hvala.</p>
            </sp>
            <sp xml:id="SDZ4-Redna-38-2008-04-21.sp5">

               <speaker>PREDSEDNIK FRANCE CUKJATI:</speaker>

               <p>Hvala. Želijo besedo predstavniki poslanskih skupin? Vidim samo eno roko, gospod
                  Peče, v imenu Poslanske skupine Lipa, izvolite.</p>
            </sp>
            <sp xml:id="SDZ4-Redna-38-2008-04-21.sp6">

               <speaker>SAŠO PEČE:</speaker>

               <p>Hvala lepa. V petek sem na kolegiju izpostavil dopis, ki prihaja iz Banke
                  Slovenije in je podpisan s strani guvernerja, gospoda Marka Kranjca. Danes je
                  predstavnik Vlade zatrdil, da vsebina omenjenega dopisa absolutno ne drži. S tega
                  mesta moram, prvič, izraziti začudenje, kako lahko državni sekretar na laž
                  postavlja guvernerja Banke Slovenije, ki v svojem dopisu govori ravno nekaj
                  drugega. Opozarja, da so v okviru samega zakonskega predloga dosedanji postopki v
                  nasprotju z zavezami naše države do Evropske unije, naše države do Banke Slovenije
                  in nenazadnje tisto, kar je najpomembnejše, vsaj v okviru razmišljanja Poslanske
                  skupine Lipa, torej zaveza do naših državljank in državljanov. Dejstvo je, da
                  inflacijske težnje pojavov korupcije, klientelizma in nenazadnje tudi kraja
                  denarja s predlogom, kot ga Vlada Republike Slovenije skuša uveljaviti v
                  zakonodajni oblasti, pomenijo samo eno - več korupcije, več kraje in več
                  klientelizma. Iz tega naslova tudi v imenu Poslanske skupine Lipa prosimo, da
                  Državni zbor ne bi pristal na omenjeno težnjo Vlade Republike Slovenije.
                  Hvala.</p>
            </sp>
            <sp xml:id="SDZ4-Redna-38-2008-04-21.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič, v imenu SDS.</p>
            </sp>
            <sp xml:id="SDZ4-Redna-38-2008-04-21.sp8">

               <speaker>DIMITRIJ KOVAČIČ:</speaker>

               <p>Hvala lepa. V nasprotju s predlagateljem umika se v Poslanski skupini Slovenske
                  demokratske stranke z umikom te točke z dnevnega reda ne strinjamo, saj menimo, da
                  gre za postopek, ki traja že kar nekaj časa. Ko je bil sprejet že v Državnem zboru
                  zakon o nezdružljivosti funkcij, ki je zamenjal prejšnji zakon o preprečevanju
                  korupcije, in je šel potem ta zakon o nezdružljivosti funkcij na presojo na
                  Ustavno sodišče, Ustavno sodišče tega zakona ni razveljavilo, pač pa je le
                  naložilo Državnemu zboru, da spremeni nekaj členov. Glede na to, da je Ustavno
                  sodišče dalo Državnemu zboru napotilo, kako naj ta zakon v tistih nekaj določilih
                  popravi, smo seveda v Državnem zboru na potezi, da navodilo Ustavnega sodišča
                  spoštujemo in da zakon, ki je v obravnavi oziroma ki je bil poslan Državnemu zboru
                  v sprejem, sprejmemo, da ga torej obravnavamo na tej seji in da ga v skladu s
                  proceduro tudi sprejmemo.</p>
               <p>Zato bomo v Slovenski demokratski stranki proti temu, da se ta točka umakne z
                  dnevnega reda.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp9">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>S tem zaključujem razpravo o predlogu umika.</p>
               <p>Prehajamo na odločanje. Prosim poslanke in poslance, da preverite delovanje
                  glasovalne naprave. Hvala.</p>
               <p>Odločamo o predlogu za umik navedene točke z dnevnega reda. Glasujemo. Glasovanje
                  o umiku teče. Navzočih je 57 poslank in poslancev. Za je glasovalo 20. Proti
                  34.</p>
               <p><stage>(Za je glasovalo 20.)</stage> <stage>(Proti 34.)</stage></p>
               <p>Ugotavljam, da predlog za umik ni sprejet.</p>
               <p>Poslanska skupina Socialnih demokratov predlaga, da se z dnevnega reda seje umakne
                  predlog Kazenskega zakonika, ki je v drugi obravnavi. Predlog za umik ste prejeli
                  z dopisom z dne 16. aprila 2008. Želi besedo predstavnik predlagatelja za umik?
                  <stage>(Da.)</stage></p>
               <p>Gospod Potrč, izvolite, imate besedo.</p>
            </sp>
            <sp xml:id="SDZ4-Redna-38-2008-04-21.sp10">

               <speaker>MIRAN POTRČ:</speaker>

               <p>Hvala lepa za besedo. Lep pozdrav.</p>
               <p>Poslanska skupina Socialnih demokratov je storila vse, da bi prepričala Vlado,
                  vladajočo koalicijo, večino v Državnem zboru, da je sprejemanje kazenskega
                  zakonika po postopku, ki ni primeren za obravnavo tako pomembnega akta,
                  nesprejemljivo. Pri tem se je sklicevala na res razdeljeno stroko, ki v enem delu,
                  manjšem po našem vedenju, predlog podpira, v večjem delu ima tehtne pripombe.
                  Sklicevala se je na javno predstavitev mnenj, ki je pokazala, ne glede na to, kako
                  kdo računa, število podpore ali nasprotovanja, da obstojajo velike razlike v
                  pogledu sploh na potrebnost novega kazenskega zakonika in na utemeljenost
                  nekaterih predlogov njegove vsebine. Sklicevala se je na dejstvo, kar se izjemno
                  redko zgodi, da je zakonodajna služba Vlade pri pripravi predloga menila, da ni
                  smotrno, da se zakon v takšni vsebini predlaga na Vlado in kasneje v Državni
                  zbor.</p>
               <p>Sklicevala se je na mnenje naše Zakonodajno-pravne službe, ki je na mnogih
                  področjih opozorila na neusklajenost, medsebojno neusklajenost zakona, na nejasne
                  rešitve, na protislovja, ki jih predlogi prinašajo. Sklicevala se je konec koncev
                  tudi na nekatera resna opozorila pomembnih funkcionarjev pravosodne stroke, ki so
                  opozarjali, da ni nobene sile, da bi se po takem postopku moral sprejemati
                  kazenski zakon, ker bo povzročil več težav, kot pa pomagal reševati probleme, ki
                  obstojajo.</p>
               <p>Mi smo prepričani, da je zdaj zadnji čas, da vladajoča koalicija spozna, da se
                  tako pomembnega zakona po tako nesprejemljivem postopku ne sprejema, in da
                  ugotovi, da je še možnost, da Vlada, Ministrstvo za pravosodje organizira razgovor
                  zagovornikov in nasprotnikov zakona s področja stroke in vidi, ali obstoja kakršna
                  koli možnost za uskladitev temeljnih pogledov. To ne pomeni, da mi in stroka kakor
                  koli nasprotujemo v celoti vsaki rešitvi. Posebej ne v posebnem delu zakona. V
                  splošnem delu pa je večina predlogov nepotrebnih in nesprejemljivih. Jaz končno
                  računam, da bo na Državni zbor vplival tudi apel predsednika države, da se ta
                  zakon po nesprejemljivem postopku ne obravnava. Hvala.</p>
            </sp>
            <sp xml:id="SDZ4-Redna-38-2008-04-21.sp11">

               <speaker>PREDSEDNIK FRANCE CUKJATI:</speaker>

               <p>Hvala. Želi besedo predstavnik Vlade, gospod Marolt, državni sekretar? Izvolite,
                  imate besedo.</p>
            </sp>
            <sp xml:id="SDZ4-Redna-38-2008-04-21.sp12">

               <speaker>ROBERT MAROLT:</speaker>

               <p>Hvala lepa, gospod predsednik za besedo. V zvezi s predmetnim zakonom bi, če
                  dovolite, samo še nekaj pojasnil. Dejstvo je, da je bila javna razprava o
                  predmetnem zakonu. Trajala je že od septembra lanskega leta, torej je bilo časa
                  več kot dovolj. Bila je opravljena javna predstavitev mnenj v Državnem zboru.
                  Opravljena je bila tudi že splošna razprava v tem Državnem zboru. Pri tem moram
                  posebej poudariti, da so bile po opravljeni javni razpravi in pa tudi javni
                  predstavitvi mnenj sprejete številne pripombe, sprejeti številni predlogi za
                  amandma k temu novemu, modernemu kazenskemu zakoniku. Dejstvo je, da je torej
                  Vlada prisluhnila tem strokovnim argumentom. Dejstvo tudi je, da je pri pripravi
                  tega zakona sodelovala strokovna skupina, ki je bila sestavljena tako iz vrst
                  rednega profesorja za kazensko pravo na Pravni fakulteti univerzi v Ljubljani,
                  potem profesorja s Pravne fakultete Univerze v Mariboru in pa tudi vrhovnega
                  sodnika svetnika. Torej iz same stroke, tako teoretične, če lahko temu rečemo, kot
                  tudi praktične, torej iz vrst pravosodja. Zato menimo in smo prepričani, da gre za
                  moderen evropski kazenski zakonik, ki je primerljiv modernim kazenskim zakonikom v
                  drugih državah članicah evropske unije. Dejstvo tudi je, da so že dlje časa bili
                  tudi še pred to javno razpravo številni posveti, številna izobraževanja, številne
                  izmenjava mnenj na številnih kazensko pravnih šolah, torej na šolah, ki so
                  organizirane za sodnike, na sodniških šolah, na številnih pravniških srečanjih,
                  kjer se srečujejo ugledni pravni strokovnjaki, kot tudi na številnih
                  izobraževanjih tožilcev in drugih, ki sodelujejo.</p>
               <p>Zato predlagamo, da Državni zbor predmetni zakonik čim prej sprejme, kajti
                  predvideno je, da začne veljati 1. novembra letos. Po sprejetju tega zakona je
                  potrebno intenzivno organizirati in pripraviti sodnike, tožilce, policiste in
                  druge, ki sodelujejo v kazenskih postopkih, da se bodo intenzivno in kvalitetno
                  pripravili za izvajanje zakona. Hvala.</p>
            </sp>
            <sp xml:id="SDZ4-Redna-38-2008-04-21.sp13">

               <speaker>PREDSEDNIK FRANCE CUKJATI:</speaker>

               <p>Hvala. Želijo besedo predstavniki poslanskih skupin? Odpiram prijavo.</p>
               <p>Gospa Širca, izvolite. V imenu Poslanske skupine Zares.</p>
            </sp>
            <sp xml:id="SDZ4-Redna-38-2008-04-21.sp14">

               <speaker>MAJDA ŠIRCA:</speaker>

               <p>Smiselno je, da se poskusi še enkrat preprečiti nasilje ali posilstvo, ki se
                  dogaja nad sodiščem oziroma nad kazensko zakonodajo na način, kot ga pripravlja
                  Vlada. Ni res, da je šlo za nek usklajen dialog. Ravno obratno. Ta dialog je imel
                  kratke stike tako rekoč v vseh javnih razpravah. Je pa res, da je šlo več ali manj
                  za monolog. Gre za posilstvo nad kazensko zakonodajo. Gre za zakon, ki dejansko bo
                  po obrokih ubijal. Kar je pa najhuje, pa je to, da bo povečal zaostanke. Sami pa
                  pravite, da ga sprejemate prav zaradi tega, da bodo sodni zaostanki krajši. Če ni
                  prišlo do konsenza na tako pomembni in občutljivi zakonodaji, kot je kazenska
                  zakonodaja, ki bi se je z laboratorijsko nežnostjo morali lotevati, če gre za
                  zakon, ki ga večina stroke v Sloveniji ne sprejema, potem je skrajno neprimerno,
                  da se z njim na tak način soočamo in da ga vsilimo. Če bi začel, kot pravite,
                  veljati 1. novembra, potem je dejstvo, danes lahko zagotovimo in obračun bomo
                  naredili zelo kmalu, da gre za mrtvi zakon, ki bo, kot pravim, ubijal situacijo, v
                  kateri trenutno smo. Ni bilo konsenza. Varuhinja človekovih pravic je predlagala,
                  njeno opozorilo je umestno, da bi morali v Sloveniji zakonodajo tako sprejemati,
                  da bi bila stroka in civilna družba vsaj deloma uslišana. Tukaj pravzaprav gre za
                  zakon, s katerim se strinjajo le avtorji, ki so ga pisali več ali manj. In če je
                  kaj alarmantnega, potem je prav dejstvo, da ga sprejemamo z nasilnimi postopki.
                  Zato se bomo pridružili in nasprotovali obravnavi, kot je predlagana. Hvala.</p>
            </sp>
            <sp xml:id="SDZ4-Redna-38-2008-04-21.sp15">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kovačič.</p>
            </sp>
            <sp xml:id="SDZ4-Redna-38-2008-04-21.sp16">

               <speaker>DIMITRIJ KOVAČIČ:</speaker>

               <p>Hvala lepa za besedo, gospod predsednik. Za razliko od predlagateljev umika te
                  točke z dnevnega reda v Poslanski skupini Slovenske stranke tudi tokrat
                  nasprotujemo umiku, saj smatramo, da gre za zakonik, ki je pripravljen po 14
                  letih, od takrat, ko je bil sprejet sedaj veljavni kazenski zakonik. Pa že takrat,
                  ko je bil ta kazenski zakonik sprejet, se je vedelo, da gre za prehodni zakon, ki
                  ga bo potrebno slej ko prej spremeniti in izdelati nov sodoben zakonik. V času od
                  sprejema sedaj veljavnega zakonika so potekale številne strokovne diskusije na to
                  temo, kako pripraviti nov sodoben zakonik, primerljiv z državami predvsem EU.</p>
               <p>Prvo besedilo tega zakonika, ki ga imamo danes na dnevnem redu, je bilo javno
                  objavljeno že septembra 2007 in od takrat dalje so potekale na to temo številne
                  strokovne diskusije. Kot je bilo že prej s strani predstavnika Vlade rečeno, je
                  bila tudi v Državnem zboru organizirana javna predstavitev mnenj. Tako gre
                  dejansko za zelo strokovno podkovan postopek in nikakor se ni mogoče strinjati z
                  oceno, ki je bila izrečena s strani predlagatelja, da gre za nesprejemljiv
                  postopek. Gre za postopek, kakršen je običajen in tudi omogoča in je omogočal zelo
                  široko razpravo. To dejstvo, da pa stroka ni poenotena pri tem, kako gleda na ta
                  zakon, ni pa nič nenavadnega. Praktično pri vsakem zakonu je tako. Zelo zelo redko
                  se zgodi, da bi bila stroka poenotena popolnoma, ampak gre vedno za to, da so tudi
                  znotraj stroke različna mnenja. Stvar politike pa je, da upošteva strokovno
                  mnenje, takšno ali drugačno, odvisno od tega, koliko je teh različnih strokovnih
                  alternativnih mnenj. Zanimivo je tudi to, da moja predgovornica, ki je sama pred
                  časom vložila predlog spremembe Kazenskega zakonika, s katerim je med drugim
                  poskušala uzakoniti tudi kaznivo dejanje sovražnega govora tudi zoper tiste, ki
                  nestrpno govorijo zoper pedofile, zdaj v tem primeru, ko gre pa za strokovno, v
                  vseh pogledih kvalitetno pripravljen predlog, pa temu predlogu, da se v tem zakonu
                  uredi tudi to vprašanje, nasprotuje.</p>
               <p>Kot rečeno, podprli bomo, da se postopek nadaljuje. Hvala.</p>
            </sp>
            <sp xml:id="SDZ4-Redna-38-2008-04-21.sp17">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat, izvolite.</p>
            </sp>
            <sp xml:id="SDZ4-Redna-38-2008-04-21.sp18">

               <speaker>JOŽEF HORVAT:</speaker>

               <p>Hvala, gospod predsednik. Spoštovane kolegice in kolegi, lepo vas pozdravljam!
                  Spoštovani predstavniki Vlade, prav tako tudi vam lep pozdrav! Pri tem, ko bomo
                  odločali, ali bomo umaknili 9. točko, to je obravnavo Predloga Kazenskega
                  zakonika, seveda ne gre za vsebinsko razpravo o predlogu zakona. Pozorno sem
                  prebral obrazložitev predlagateljev, kolegov iz Socialnih demokratov, ki med
                  drugim pravijo, formalno morda dopolnjen Predlog Kazenskega zakonika res
                  izpolnjuje pogoje za uvrstitev točke na dnevni red aprilske seje Državnega zbora,
                  vendar način, kako se je tem pogojem zadostilo, ostaja poslovniško sporen; ni
                  navedeno, kateri členi poslovnika bi bili v tem postopku obravnave kršeni. Tako da
                  mi trdimo, da formalno dopolnjen Predlog Kazenskega zakonika res izpolnjuje
                  pogoje, da ta predlog obravnavamo na aprilski seji. Tisti, ki se z rešitvami ne
                  morejo strinjati, je povsem normalno, da predloga zakona ne bodo podprli. Tisti,
                  ki pa mislimo, da je predlog dobra rešitev, tisti bomo pa gotovo ta zakon tudi
                  podprli.</p>
               <p>Poslanska skupina Nove Slovenije ne bo glasovala za umik 9. točke z dnevnega reda.
                  Hvala lepa.</p>
            </sp>
            <sp xml:id="SDZ4-Redna-38-2008-04-21.sp19">

               <speaker>PREDSEDNIK FRANCE CUKJATI:</speaker>

               <p>Hvala. Gospa Darja Lavtižar Bebler, izvolite.</p>
            </sp>
            <sp xml:id="SDZ4-Redna-38-2008-04-21.sp20">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. V imenu Poslanske skupine Socialnih demokratov
                  izjavljam, da seveda podpiramo umik tega predloga zakona z dnevnega reda. Gospodu
                  Horvatu samo mimogrede, kaj je poslovniško sporno. Poslovniško sporno je to, da se
                  skliče izredna seja za zakon, ki je sicer dan v redni postopek. To je zagotovo
                  zelo poslovniško sporna stvar. Sporna pa je seveda tudi iz drugih razlogov, da se
                  takšen zakon, kot je Kazenski zakonik, sklicuje in obravnava na ta način. Mi
                  menimo, da je treba ta zakon umakniti z dnevnega reda in si vsaj na ta način
                  zagotoviti vsaj malo kredibilnosti Državnega zbora pri sprejemanju tako pomembnega
                  zakona, o katerem ni bilo doseženo temeljno soglasje, ki bi bilo nujno potrebno
                  tako v strokovni javnosti, tako v civilni družbi kot tudi v tistih krogih, ki bodo
                  ta zakon tudi uporabljali, se pravi v asociacijah sodnikov, tožilcev in
                  odvetnikov. Tudi varuhinja človekovih pravic je opozorila, da se takšen zakon ne
                  more sprejemati na ta način, da ne bi bil dosežen nek najširši družbeni konsenz o
                  vsebini predlaganih sprememb. To je opozoril tudi predsednik države, in mislim, da
                  bi Državni zbor moral prisluhniti takšnim opozorilom. Naj za nameček omenim, da je
                  komisar Sveta Evrope za človekove pravice ravnokar sprožil tudi vprašanje, ali je
                  denimo dosmrtni zapor sploh še smiseln in sprejemljiv za Evropo, in je v tistem
                  svojem apelu za razpravo posebej poudaril, da pa so v Evropi štiri države, ki
                  nimajo dosmrtnega zapora, kot so: Španija, Portugalska, Norveška in Slovenija.
                  Očitno ni bil gospod komisar seznanjen, da bo Slovenija vsak čas s tega seznama
                  izpadla.</p>
               <p>Tudi navedbe državnega sekretarja, da je bila o tem zakonu opravljena široka in
                  poglobljena javna razprava, ne držijo, zagotovo ne držijo. Naj tudi ilustriram,
                  kako je v Državnem zboru potekala dosedanja razprava o tem predlogu zakona. Bilo
                  je vloženih približno 130 amandmajev na ta zakon na seji Odbora za notranjo
                  politiko, pravosodje in javno upravo. In o teh 130-ih amandmajih je koalicija
                  glasovala na ta način, da je porabila približno 1 minuto na en amandma. Si lahko
                  mislite, kako poglobljena .../Opozorilni znak za konec razprave./... in kako
                  strokovna je bila ta razprava?!</p>
               <p>Mi seveda zahtevamo, predlagamo in prosimo kolege poslance, da glasujete za umik
                  tega zakona z dnevnega reda.</p>
            </sp>
            <sp xml:id="SDZ4-Redna-38-2008-04-21.sp21">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Jožef Školč, izvolite.</p>
            </sp>
            <sp xml:id="SDZ4-Redna-38-2008-04-21.sp22">

               <speaker>JOŽEF ŠKOLČ:</speaker>

               <p>Hvala lepa.</p>
               <p>Tudi v Poslanskem klubu Liberalne demokracije smo podali veliko vsebinskih in tudi
                  procesnih razlogov za to, da se ta zakon ne obravnava na način, kot se obravnava
                  zdaj v Državnem zboru. Ampak vse je bilo "bob ob steno". Mogoče je kolegica
                  Lavtižarjeva; naj mi ne zameri; bila celo velikodušna, kar se tiče časa, ki ga je
                  pripisala koaliciji ob sprejemu oziroma zavrnitvi posameznih amandmajev. Bistveno
                  manj od minute so porabili za to, da so opravili z različnimi predlogi. Bodisi s
                  tistimi, s katerimi so se strinjali, bodisi s tistimi, ki so jih zavrnili. Ampak
                  to niti ni tako bistveno. Kaznovalna politika po moji presoji, pa to mnenje deli
                  še marsikdo drug, ne more biti predmet takšne ali drugačne večine v Državnem
                  zboru. Zato je razumljivo, da se vsaka sprememba Kazenskega zakonika in drugih
                  zakonov, ki ponavadi temu sledijo, pripravlja dolgo, da se tehtajo različne
                  posledice in da se poskuša pridobiti soglasje ne samo v parlamentu, ampak bistveno
                  širše. S kaznovalno politiko se nenazadnje ne ukvarja samo pravosodje in organi,
                  ki ga podpirajo, ukvarja se veliko ljudi in nenazadnje kaznovalna politika na
                  koncu pomeni enega od tistih instrumentov, ki naj bi slabe stvari odpravljala.
                  Tukaj, ko se praktično velika večina ljudi, ki deli pravico, velika večina ljudi,
                  ki spremlja učinke tega, s tem ne strinja, je to obsojeno na neuspeh.</p>
               <p>Gospod Marolt je rekel, da se je veliko število ljudi s tem ukvarjalo, da je bilo
                  veliko razprav. Drži, ampak z vsako razpravo se je razdor glede rešitev
                  poglabljal, ne pa zmanjševal. To je vsebina oziroma izkušnja teh razprav v
                  Državnem zboru, na fakultetah in v javnosti. Z vsakim dnem je število ljudi, ki je
                  temu nasprotovalo, naraščalo, ne pa se zmanjševalo. S tega vidika ministrstvo
                  jemlje to kot neko formalno obvezo, da razpravlja s tem, z onim, z drugim, s
                  tretjim, na koncu se pa zadovolji s tistim, kar smo svoj čas poznali, da ima na
                  razpolago tri poštene, se je reklo včasih, strokovnjake, ki to zagovarjajo, vsi
                  drugi pa so očitno... /Izklop./... </p>
            </sp>
            <sp xml:id="SDZ4-Redna-38-2008-04-21.sp23">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo o predlogu umika. Želite dopolnilno obrazložitev
                  kot predlagatelj? Izvolite, gospod Potrč.</p>
            </sp>
            <sp xml:id="SDZ4-Redna-38-2008-04-21.sp24">

               <speaker>MIRAN POTRČ:</speaker>

               <p>Hvala lepa. Mislim, da je bilo s strani državnega sekretarja in tudi koalicijskih
                  poslancev rečeno toliko polresnic, da je prav, da vas na te polresnice opozorim,
                  da bi se lažje odločali. Od septembra naj bi po trditvah gospoda Marolta tekla
                  javna razprava. Kaj je smisel javne razprave? Da se medsebojno soočijo argumenti
                  in objektivno ugotovi, kje so razlike in kje so skupne rešitve. Ničesar od tega ni
                  bilo. Javna razprava je bila sporočilo ministrstva in treh spoštovanih in uglednih
                  pravnikov, da pripravijo zakon in kakšna je njegova vsebina. Vse ostalo, zapisano
                  v strokovnih publikacijah, izrečeno na javni predstavitvi mnenj, je bilo pač
                  nekaj, kar se ministra, Vlade ni tikalo. Za njih je bilo dovolj, da trije ugledni
                  pravniki plus uslužbenci ministrstva menijo, da je pripravljeni zakon dober. Zato
                  je to polresnica, ki jo kaže jemati takšno, kot je bila. Nobena javna razprava, ki
                  nima soočenja različnih argumentov in rezultata, nima polnega smisla.</p>
               <p>Drugo. Vlada se hvali, da je bilo sprejeto veliko amandmajev. Naj najprej povem,
                  da se Vlada s tem, da je na podlagi mnenja Zakonodajno-pravne službe bilo vloženih
                  125 amandmajev; kaj zelo za pohvaliti nima. 380. členov kazenskega zakonika je
                  doživelo skoraj tretjinsko dopolnitev in s tem se jaz v imenu Vlade v nobenem
                  primeru ne bi hvalil, ker to pomeni, da je zakon slabo pripravljen. In takšen tudi
                  res je. Drugo, kar je pa enako ali še pomembnejše, samo manj kot 10% teh
                  amandmajev je povezano s splošnim delom kazenskega zakonika in nobeden od teh
                  amandmajev ne zadeva temeljnih pripomb, ki jih je oblikovala Zakonodajno-pravna
                  služba. Večina amandmajev zadeva posebni del, ki je mnogo manj ali v mnogo čem
                  tudi nesporen. In večina zadeva redakcijske dopolnitev. Kako se redakcijske
                  dopolnitve delajo, vemo vsi. Na podlagi mnenja Zakonodajno-pravne službe jih
                  pripravi predlagatelj, podpišejo jih pa vodje poslanskih skupin koalicije. Tako se
                  je dogajalo tudi tukaj in zaradi tega je prav povedati, da kakšnega posebnega
                  prispevka Državni zbor razen Zakonodajno-pravne službe, ki je na to opozorila, ni
                  dal. In s tem se, gospod Marolt, ne kaže posebej hvaliti.</p>
               <p>Trije predlagatelji, ki so bili zadolženi, da pripravijo predlog zakona oziroma s
                  katerimi je bila sklenjena ustrezna pogodba, da so po pogodbi ta zakon
                  pripravljali, niso vsa kazenskopravna stroka v Sloveniji in najmanj kar je, prav
                  bi bilo poslušati, upoštevati tudi mnenja drugih. V stališčih posebej nekaterih
                  kolegov iz vrst koalicije so bili poskusi utemeljiti, zakaj ta zakon nujno
                  potrebujemo. Moj poudarek je poskusi, ker so iz tega izzvenele samo splošne fraze,
                  tako kot s strani predlagateljev, ker ta zakon je po mnenju vse ostale pravne
                  stroke, razen treh podpisnikov, evropski že danes, tiste dopolnitve, ki so
                  potrebne, bi bile pa mogoče preko sprememb in dopolnitev v enem normalnem
                  postopku, ne pa takšnem, kot je bil predlagan.</p>
               <p>Končno, kako in kaj misli kazenskopravna in tudi sicer stroka, je doživela Vlada
                  in minister za pravosodje tudi ob dnevu pravne fakultete. Obveščen sem, verjamem,
                  ne od enega, od mnogih, da je predsednik države doživel aplavz, ko je opozoril, da
                  naj vendar Državni zbor razmisli o proceduri sprejemanja zakona.</p>
               <p>In še dvoje. V čem je postopek neobičajen? Kolegica Darja je povedala, zakon, ki
                  se sprejema po rednem postopku, ni običajno dajati na nujno sejo matičnega
                  delovnega telesa v rokih, ki so onemogočali vsako resno razpravo, saj so bila
                  stališča ZPS-a dana na klop in enako je bilo kasneje tudi z amandmaji. Morda je za
                  vladno koalicijo to običajen postopek, jaz sem prepričan, da za opozicijo ne.</p>
            </sp>
            <sp xml:id="SDZ4-Redna-38-2008-04-21.sp25">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo. Prehajamo na odločanje o predlogu za umik.
                  Glasujemo. Navzočih je 61 poslank in poslancev, za jih je glasovalo 22, proti
                  37.</p>
               <p><stage>(Za je glasovalo 22. )</stage><stage>(Proti 37.)</stage></p>
               <p>Ugotavljam, da predlog ni sprejet.</p>
               <p>Glede širitve dnevnega reda naj vas obvestim, da je Poslanska skupina Lipa v petek
                  18. aprila 2008 predložila predlog za širitev dnevnega reda 38. seje Državnega
                  zbora za obravnavo gradiva Stanje odnosov med Republiko Slovenijo in Republiko
                  Hrvaško. Predlog za širitev je v nasprotju z drugim odstavkom 58. člena Poslovnika
                  zbora, zato zbor o predlogu Poslanske skupine Lipa za širitev dnevnega reda ne bo
                  odločal.</p>
               <p>Zato prehajamo na določitev dnevnega reda, in sicer zboru predlagam, da za
                  današnjo sejo določi dnevni red, kot ste ga prejeli s sklicem. Glasujemo. Navzočih
                  je 61 poslank in poslancev, za je glasovalo 39, proti 10.</p>
               <p><stage>(Za je glasovalo 39.)</stage> <stage>(Proti 10.)</stage></p>
               <p>Ugotavljam, da je dnevni red 38. seje zbora določen.</p>
               <p>Prehajamo na <title>2. TOČKO DNEVNEGA REDA,</title> to je na <title>DRUGO OBRAVNAVO
                     PREDLOGA ZAKONA O OMEJITVAH IN PREPOVEDI ZA NOSILCE JAVNIH FUNKCIJ</title> v
                  okviru rednega postopka. Predlog zakona je v obravnavo zboru predložila Vlada
                  Republike Slovenije. Besedo dajem predstavniku Vlade za dopolnilno obrazložitev
                  predloga zakona. Mag. Rep, državni sekretar, izvolite.</p>
            </sp>
            <sp xml:id="SDZ4-Redna-38-2008-04-21.sp27">

               <speaker>MAG. ROMAN REP:</speaker>

               <p>Hvala, gospod predsednik. Spoštovane poslanke in poslanci! V zadnjih razpravah smo
                  velikokrat slišali, da omenjeni zakon ogroža preprečevanje oziroma boj proti
                  korupciji, da bo s tem omajan sistem v državi, da se ta boj ne bo mogel
                  nadaljevati in tako naprej. V uvodu bi želel še enkrat poudariti, da za boj proti
                  korupciji imamo v tej državi ustrezne inštitucije in tudi ustrezne predpise. V
                  mislih imam policijo in tožilstvo. Omenjeni zakon v tem segmentu postavlja okvire
                  oziroma etična pravila za ravnanje funkcionarjev oziroma z drugimi besedami
                  postavlja pravila politične higiene. Zakon seveda jasno opredeljuje, kako morajo
                  funkcionarji ravnati v določenih segmentih, v mislih imam predvsem prijavo
                  premoženjskega stanja, kako ravnati v primeru daril, kako ravnati v segmentu
                  prepovedi poslovanja oziroma nezdružljivosti.</p>
               <p>Pri prijavi premoženjskega stanja, če pogledamo ureditev, ki smo jo poznali do
                  danes, o premoženjskem stanju se je poročalo komisiji, komisija je imela nek
                  pregled nad podatki, ampak nekega konkretnega in učinkovitega pristopa na tem
                  področju ni bilo. Omenjeni zakon daje jasno pooblastilo Računskemu sodišču, se
                  pravi neodvisnemu organu te države, da lahko na tem področju, ne samo da spremlja
                  premoženjsko stanje funkcionarjev, ampak tudi v primerih, ko ugotovi, da to
                  premoženjsko stanje ni v skladu s tistim, kar bi bilo pričakovano oziroma s
                  konkretnimi mesečnimi prejemki, ki jih funkcionar prejema, lahko opravi tudi resen
                  finančni nadzor, revizijo, ne samo nad finančnim, ampak tudi nad stvarnim
                  premoženjem bodisi funkcionarja, bodisi njegovih ožjih družinskih članov. Ne bom
                  špekuliral, ali si mogoče kdo ne želi tovrstnega nadzora, ampak v tem segmentu so
                  določbe zakona popolnoma jasne in konkretne in dajejo nek nov segment na področju
                  prijave premoženjskega stanja. Glede nezdružljivosti. Veliko razprave je teklo v
                  to smer, da zakon bo razpršil ta nadzor, ta segment na različne inštitucije v
                  državi in da to ne bo dobro, da se bo stanje na tem področju poslabšalo. Glede
                  nezdružljivosti je treba jasno vedeti, da zakon daje to vlogo organu, ki je
                  odgovoren za imenovanje funkcionarja. Ne nazadnje funkcionar je odgovoren tem
                  segmentom in tudi ti organi imajo najboljši konkretni podatek oziroma informacijo,
                  kako se lahko odločijo v nekem konkretnem stanju. Zelo težko si predstavljam, da
                  za vrsto funkcionarjev, ki opravljajo svojo funkcijo širom po Sloveniji, bi o tem
                  odločal nek organ iz Ljubljane, ki je vsemogočen in ima pregled nad celotnim
                  stanjem in pa dogajanjem v državi. Ko govorimo o nezdružljivosti, je treba jasno
                  povedati, da ne gre za segment, ki bi že v preteklosti zahteval tudi po tej
                  ureditvi, ki jo poznamo danes, ne vem kakšen angažma oziroma da bi šlo za zadeve,
                  ki so pogosto obravnave. Če pogledamo konkretno poročilo komisije, lahko
                  ugotovimo, da je v letu 2006, če se ne motim, bilo pet primerov, kjer je komisija
                  odločala o teh vprašanjih oziroma izdala okoli 6 ali 10 različnih mnenj s tega
                  področja. Se pravi, vsa tista bojazen, da bodo te volilne komisije oziroma organi,
                  pristojni za imenovanje funkcionarja, preobremenjeni s tem segmentom dela in da ne
                  bodo zmogli tega koncepta, ne vzdrži.</p>
               <p>Za konec mi dovolite, da še enkrat povem, da zakon ob tej jasni politični higieni
                  tudi sledi odločbi Ustavnega sodišča. S tem odpravljamo tudi problem delitve
                  oblasti. Z Računskim sodiščem na eni strani in pa s prej omenjenimi organi jasno
                  postavljamo to ravnovesje in prepričan sem, da bo zakon kot takšen bistveno
                  pripomogel k bolj jasnemu in transparentnemu poslovanju funkcionarjev tudi na tem
                  segmentu. Hvala.</p>
            </sp>
            <sp xml:id="SDZ4-Redna-38-2008-04-21.sp28">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za notranjo politiko, javno upravo in
                  pravosodje kot matično delovno telo. Besedo dajem podpredsedniku odbora gospodu
                  Srečku Hvaucu za predstavitev poročila odbora. Prosim.</p>
            </sp>
            <sp xml:id="SDZ4-Redna-38-2008-04-21.sp29">

               <speaker>SREČKO HVAUC:</speaker>

               <p>Hvala za besedo. Spoštovani! Odbor za notranjo politiko, javno upravo in
                  pravosodje je na svoji 43. seji 8. 4. 2008 kot matično delovno telo obravnaval
                  predlog zakona o omejitvah in prepovedih za nosilce javnih funkcij, ki ga je
                  Državnemu zboru v obravnavo in sprejem predložila Vlada Republike Slovenije. V
                  skladu s 122. členom Poslovnika Državnega zbora je bila na 36. seji Državnega
                  zbora 29. 2. 2008 o predlogu zakona opravljena splošna razprava. Po končani
                  splošni razpravi je Državni zbor sklenil, da je predlog zakona primeren za
                  nadaljnjo obravnavo. V skladu s 129. členom Poslovnika so amandmaje k predlogu
                  zakona vložile poslanske skupine SDS, NSi in SLS ter poslanska skupina Zares. V
                  uvodu je dodatno predstavnik predlagatelja obrazložil posamezne rešitve zakona.
                  Predstavnica Zakonodajno-pravne službe pa je še ustno dodatno obrazložila pisno
                  mnenje te službe. Poudarila je, da so nekatere pripombe upoštevane v amandmajih
                  poslanskih skupin SDS, NSi in SLS, da pa bi o nekaterih pripombah bilo potrebno še
                  razmisliti. Predstavnik Računskega sodišča Republike Slovenije je predstavil
                  stališče tega organa do predloga zakona. Po njihovi oceni predlog ne posega v
                  njegovo neodvisnost, saj mu le podeljuje nekatere nove naloge. V Računskem sodišču
                  ocenjujejo, da te nove naloge ne predstavljajo zahtevnih opravil in niso prevelik
                  strokovni izziv, zato jih bo sodišče lahko nemoteno izvajalo, zlasti še, če bodo
                  nanj prenesena tako vsa potrebna sredstva kot tudi ustrezni kadri. Člani odbora in
                  ostali prisotni so v okviru razprave o posameznih členih razpravljali pretežno o
                  amandmajih Poslanske skupine Zares, ki temeljito posegajo v temeljni koncept
                  zakona, saj kot osrednji organ za preprečevanje korupcije ponovno uvajajo komisijo
                  za preprečevanje korupcije. Predstavniki koalicije pa so se strinjali s temeljnimi
                  rešitvami zakona, poudarjali so predvsem to, da gre v teh sprememba za to, da se
                  sledi odločbi Ustavnega sodišča. Odbor je v skladu z drugim odstavkom 130. člena
                  Poslovnika Državnega zbora obravnaval tudi vložene amandmaje in ni sprejel
                  amandmaja Poslanske skupine Zares, sprejel pa je amandmaje poslanskih skupin SDS,
                  NSi in SLS k 5., 10., 17., 20., 22., 23., 24., 25. členu in za nov 26. člen.</p>
               <p>Odbor je v skladu s 128. členom Poslovnika Državnega zbora glasoval o vseh členih
                  predloga zakona ter jih sprejel. Glede na sprejete amandmaje in na podlagi prvega
                  odstavka 133. člena Poslovnika Državnega zbora je pripravljeno besedilo
                  dopolnjenega zakona, v katerem so vključeni tudi sprejeti amandmaji. Dopolnjeni
                  predlog zakona je sestavni del tega poročila. Hvala lepa.</p>
            </sp>
            <sp xml:id="SDZ4-Redna-38-2008-04-21.sp30">

               <speaker>PREDSEDNIK FRANCE CUKJATI:</speaker>

               <p>Hvala. Prehajamo na razpravo o členih in vloženih amandmajih, ki jo bomo opravili
                  na podlagi pregleda vloženih amandmajev z dne 18.4.2008. V razpravo dajem 5. člen
                  in amandma Poslanske skupine Zares. Odpiram prijavo za razpravo o 5. členu. Gospa
                  Žgajner Tavš, izvolite, imate besedo.</p>
            </sp>
            <sp xml:id="SDZ4-Redna-38-2008-04-21.sp31">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz moram v okviru tega 5. člena nedvomno izraziti podporo
                  predlaganemu amandmaju. Amandma v dobršni meri povzema stanje, kakršno je na tem
                  področju danes, se pravi, da so jasno definirane tiste dejavnosti, ki jih poklicni
                  funkcionar lahko opravlja za eno petino svojega delovnega časa. Se pravi, gre za
                  pedagoško, znanstveno, raziskovalno, umetniško, kulturno, športno, publicistično
                  dejavnost in tako dalje. Gre za podobno ureditev kot je ureditev, danes na podlagi
                  Zakona o preprečevanju korupcije. V okviru tega moram reči, da, pa ničkolikokrat
                  smo slišali s strani gospoda državnega sekretarja besedno zvezo "politična
                  higiena". Vendar se sprašujem, ali je politična higiena tudi ravnanje nenazadnje
                  predsednika Vlade, ki je podpisal etični kodeks Vlade, pa ne upošteva navodil
                  Računskega sodišča. V okviru tega zakona pa ta ista Vlada daje skorajda vse
                  pristojnosti Računskemu sodišču...</p>
            </sp>
            <sp xml:id="SDZ4-Redna-38-2008-04-21.sp32">

               <speaker>PREDSEDNIK FRANCE CUKJATI:</speaker>

               <p>Gospa Žgajner Tavš, 5. člen...</p>
            </sp>
            <sp xml:id="SDZ4-Redna-38-2008-04-21.sp33">

               <speaker>BARBARA ŽGAJNER TAVŠ:</speaker>

               <p>... tudi v zvezi z nadzorom funkcionarjev. Dovolite!</p>
            </sp>
            <sp xml:id="SDZ4-Redna-38-2008-04-21.sp34">

               <speaker>PREDSEDNIK FRANCE CUKJATI:</speaker>

               <p>5. člen in amandma je na dnevnem redu.</p>
            </sp>
            <sp xml:id="SDZ4-Redna-38-2008-04-21.sp35">

               <speaker>BARBARA ŽGAJNER TAVŠ:</speaker>

               <p>Ja, ampak tudi ta amandma, veste, je v veliki meri povezan s politično higieno, z
                  ravnanjem tudi poklicnih funkcionarjev in predvsem tiste osebe, ki bo odgovorna in
                  ki bo odločala, katere so tiste dejavnosti, ki jih poklicni funkcionar lahko
                  opravlja. Jaz pravim, da na podlagi vladnega predloga zakona te dejavnosti niso
                  jasno opredeljene. Če v zakonu manjka jasna opredelitev, potem si dajemo zelo
                  široko polje odločitev. In če si na področju boja zoper korupcijo dajemo preveč
                  široke možnosti, preveč široko polje, potem kaj hitro lahko pride do konflikta
                  interesov oziroma da dovolimo obstoj korupcije. In jaz pravim, da zakon, ki ga je
                  pripravila Vlada, ne bo v zadostni meri sledil tudi konvenciji Združenih narodov,
                  ki jasno govori o preventivi na področju korupcije. Je že res, da imamo v naši
                  državi organe pregona, ampak z organi pregona, ki so se v preteklosti izkazali kot
                  zelo neučinkoviti, ne rešimo vprašanja preventive na področju boja zoper
                  korupcijo. Pooblastila ali pa vloga Komisije za preprečevanje korupcije je
                  bistveno širša kot zgolj in samo nadzor nad funkcionarji, ali funkcionarji
                  prijavljajo svoje premoženjsko stanje, ali funkcionarji prijavljajo darila. Jaz
                  verjamem, da ste si, gospod državni sekretar, pogledali seznam daril, obveznost,
                  ki smo jo morali izpolniti vsi funkcionarji v državi. In že na podlagi tega lahko
                  sklepam, da je politična higiena vseh funkcionarjev nezadostna ali pa zelo
                  slaba.</p>
               <p>Še enkrat pravim, amandma je smiselno podpreti tudi zaradi tega, da jasno
                  definiramo, katere so tiste dejavnosti, ki so dovoljene za poklicne funkcionarje,
                  ki jih skladno ali pa istočasno ob poklicni funkciji lahko opravljajo.</p>
            </sp>
            <sp xml:id="SDZ4-Redna-38-2008-04-21.sp36">

               <speaker>PREDSEDNIK FRANCE CUKJATI:</speaker>

               <p>Hvala. Še kdo o 5. členu? Gospod Moge.</p>
            </sp>
            <sp xml:id="SDZ4-Redna-38-2008-04-21.sp37">

               <speaker>RUDOLF MOGE:</speaker>

               <p>Hvala lepa, gospod predsednik, za besedo. Spoštovane kolegice in kolegi! Mislim,
                  da ljudem, narodu mečemo pesek v oči, "Quod licet iovi, non licet bovi". Če
                  pogledamo nas, poslance, pa tiste poslance, ki so hkrati župani, opravljajo
                  določeno dejavnost, opravljajo v rednem delovnem razmerju, tam se nekaj zavije, pa
                  gre nekaj preko pogodbe, a opravljajo v enotretjinskem delu. Ali dobijo eno
                  tretjino plače? Ne, dobijo polovice plače. Tu dobijo celo plačo, ko hkrati poteka
                  zasedanje Državnega zbora, poglejte si, koliko občin je takrat, ko so hkrati tudi
                  poslanci, ker poslanci sedijo in načelujejo tistemu, za kar dobijo del denarja,
                  tule pa dobijo celo plačo brez vsakih odbitkov, brez vsega. In predvsem na tem
                  področju, če hočemo biti čisti do drugih poklicev, bi morali tudi v svoji hiši ta
                  Avgijev hlev sčistiti in enkrat priti do tega, da bi sprejeli takšno zakonodajo,
                  ki bi prepovedala hkrati dobivati celo poslansko plačo in še pol županske plače za
                  isto delo. Pri tem bi lahko bili malo bolj na teh omejitvah strogi, tako pa se mi
                  zdi to, kar ste vi v Lipi predlagali, kar je bilo prej - ena kontrola je dobro,
                  ampak dokler pri sebi ne bomo imeli ene takšne kontrole, da bomo enkrat kolegom,
                  ki hkrati, ko poteka seja Državnega zbora, vodijo tudi občinske svete in tukaj ne
                  dobijo nič manj plače, dokler do takrat ne bomo imeli, se mi zdi, lahko tak
                  amandma s to moralo bistveno podpremo, ne da bi pri tem zardevali.</p>
            </sp>
            <sp xml:id="SDZ4-Redna-38-2008-04-21.sp38">

               <speaker>PREDSEDNIK FRANCE CUKAJTI:</speaker>

               <p>Hvala.</p>
               <p>Gospod Potrč.</p>
            </sp>
            <sp xml:id="SDZ4-Redna-38-2008-04-21.sp39">

               <speaker>MIRAN POTRČ:</speaker>

               <p>Hvala lepa.</p>
               <p>Jaz bom predlog amandmaja podprl, čeprav je vsebina, o kateri danes razpravljamo,
                  ob pripravljenih amandmajih popolnoma nepomembna. In mislim da je prav, upam, da
                  bom lahko povedal vsaj stavek, da povemo, da je cilj predlaganega zakona mnogo
                  več, kot to, o čemer bomo danes razpravljali. Cilj Vlade je onemogočiti, da bi se
                  nadzirala korupcijska dejavnost, ki je potencialno možna in se vse reducira samo
                  na to, ali posamezni funkcionarji prijavljajo ali ne prijavljajo svojih dohodkov
                  in država misli, da bo lahko na tej podlagi kontrolirala mnoge potencialne
                  možnosti korupcije, ki jih je največ gotovo v okviru Vlade in lokalnih skupnosti,
                  kjer se največ s sredstvi razpolaga...</p>
            </sp>
            <sp xml:id="SDZ4-Redna-38-2008-04-21.sp40">

               <speaker>PREDSEDNIK FRANCE CUKAJTI:</speaker>

               <p>No, gospod Potrč, vendarle vrnite se k točki.</p>
            </sp>
            <sp xml:id="SDZ4-Redna-38-2008-04-21.sp41">

               <speaker>MIRAN POTRČ:</speaker>

               <p>Prosim?</p>
            </sp>
            <sp xml:id="SDZ4-Redna-38-2008-04-21.sp42">

               <speaker>PREDSEDNIK FRANCE CUKAJTI:</speaker>

               <p>Prosim, da se sčasoma le vrnete k 5. členu.</p>
            </sp>
            <sp xml:id="SDZ4-Redna-38-2008-04-21.sp43">

               <speaker>MIRAN POTRČ:</speaker>

               <p>Se bom, ne sčasoma, takoj se bom vrnil, gospod predsednik, in povedal, da še
                  enkrat trdim, da je Zakon o preprečevanju korupcije mnogo pomembnejši in širši,
                  kot je vsebina Zakona o omejitvah in prepovedih za nosilce javnih funkcij. S tem
                  zakonom se ničesar ne rešuje. Tudi s tem amandmajem se ničesar ne rešuje in je
                  čisto navadna dvoličnost Državnega zbora, da poskuša te stvari urejati na ta
                  način.</p>
               <p>Jaz bom amandma podprl, ker kaže vsaj neko malenkost želje in volje, da bi se
                  stvari, ki so bile sporne, mnogokrat do zdaj, predvsem pa na začetku vsakega
                  mandata je Mandatno-volilna komisija o njih razpravljala, samo prav je povedati,
                  da je smisel in problem reševanja in aktivnosti za boj proti korupciji mnogo mnogo
                  širši od tega, ki se zdaj rešuje v tem zakonu. Vlada se je odločila, da korupcije
                  ni in da ne rabimo organa, ki bo to predhodno spremljal, nadziral, opozarjal,
                  zagotavljal, da se v ustreznih organih sprejemajo ustrezne odločitve. In prav je,
                  da javnost ve, da se je naša vlada, aktualna, Janševa vlada in vladna koalicija za
                  to odločila v nasprotju s konvencijo in v nasprotju tudi z mednarodno prakso.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp44">

               <speaker>PREDSEDNIK FRANCE CUKAJTI:</speaker>

               <p>Hvala.</p>
               <p>Gospod Kovačič.</p>
            </sp>
            <sp xml:id="SDZ4-Redna-38-2008-04-21.sp45">

               <speaker>DIMITRIJ KOVAČIČ:</speaker>

               <p>Hvala lepa.</p>
               <p>Za razliko od dosedanjih razpravljavcev, ki so veliko večino časa govorili o nečem
                  drugem, ne o amandmaju, ki je sedaj v razpravi, bom sam izključno govoril samo o
                  amandmaju. Predlagani amandma govori ravno nasprotno temu, kar je obrazložila prva
                  razpravljavka, ki je rekla, da se s tem amandmajem oži krog upravičencev do
                  možnosti opravljanja neke druge pridobitne dejavnosti. poleg tiste dejavnosti, ki
                  jo lahko funkcionar opravlja, torej pridobitne dejavnosti, ki jo lahko funkcionar
                  opravlja, za katero dobi soglasje, amandma govori tudi o številnih drugih
                  dejavnostih, pri katerih soglasje ni potrebno. Kjer je soglasje, je amandma
                  identičen s tem 5. členom. Poleg tega pa amandma uvaja še številne nove možnosti
                  brez soglasja, kjer pravi, da če gre za pedagoško, znanstveno, raziskovalno,
                  umetniško, kulturno-športno, publicistično, kmetija, upravljanje z lastnim
                  premoženjem in tako naprej. Torej ravno obratno, kot je bilo rečeno. S tem, da
                  tudi v prvem delu, ko govorimo o soglasju, govori amandma o komisiji, pri čemer ne
                  vemo, katera komisija sploh naj bi to bila. Govori kar o komisiji. Pri tem ni
                  jasno, katera komisija. Tako je amandma nekonsistenten in tudi iz tega razloga ga
                  ni mogoče podpreti. Hvala.</p>
            </sp>
            <sp xml:id="SDZ4-Redna-38-2008-04-21.sp46">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rezman. Oprostite, gospod Rezman, gospa Žgajner Tavš je želela
                  repliko. Izvolite.</p>
            </sp>
            <sp xml:id="SDZ4-Redna-38-2008-04-21.sp47">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dovolite, gospod Kovačič, jaz verjamem, da poznate Zakon o
                  preprečevanju korupcije, v kolikor ga ne, potem je to, bom rekla, sramotno za
                  Državni zbor, da imamo člana komisije Državnega zbora, ki nadzoruje Komisijo za
                  preprečevanje korupcije. Če pa ga, potem verjamem, da ste zlonamerno, zlonamerno
                  zmanipulirali z mojimi besedami izgovorjenimi prej, zato, ker ste hoteli dati še
                  en plus vladnemu zakonu, ki pa je slab, ker izključuje široko polje preventive
                  boja zoper korupcijo. To področje zajema sedanji zakon, Zakon o preprečevanju
                  korupcije, tudi integriteto, ki jo recimo vladni zakon ne upošteva, vladni zakon
                  se osredotoča zgolj nad nadzor nad funkcionarji. Hvala lepa.</p>
            </sp>
            <sp xml:id="SDZ4-Redna-38-2008-04-21.sp48">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rezman.</p>
            </sp>
            <sp xml:id="SDZ4-Redna-38-2008-04-21.sp49">

               <speaker>VILI REZMAN:</speaker>

               <p>Hvala lepa.</p>
               <p>Naj najprej nekaj besed spregovorim o amandmaju, in sicer v tem smislu, da je
                  amandma kot ga mi razumemo, diskriminatoren, zato ne more imeti takšne podpore,
                  kot bi si jo nekateri želeli. Diskriminatoren do nekaterih poklicev, ki jih ne
                  favorizira apriorno, tako kot nekatere druge poklice. In ker je bil mimogrede
                  omenjen še Avgijev hlev, in nekateri pač vemo kaj to je, bi rekel, da je prav, da
                  tisti, ki imajo metle v rokah čistijo, vendar naj čistijo Avgijev hlev takrat in
                  tam kjer je govora o Avgijevem hlevu. Ko gre za nezdružljivost posamičnih funkcij,
                  bila je možnost, da bi podprli to nezdružljivost, nekateri smo to podpirali, vsi
                  pa ne, tudi člani tiste stranke, ki nas je zmerjala z Avgijevim hramom, niso
                  podpirali nezdružljivosti teh dveh funkcij, ki sta bili omenjeni. Naj povem
                  gospodu, ki je o tem govoril, da se poslanci, pa tudi župani, merijo po delu, ki
                  ga opravijo. In naj povem, da poznam celo vrsto članov Državnega zbora, ki jih ni
                  opaziti ne v parlamentu in ne v občinah, pa tudi dobijo plačo. Tako, da ne bi po
                  nepotrebnem in počez zmerjali, kot tiste, ki nekoliko, vsaj tako menim, več delamo
                  kot povprečni poslanci.</p>
               <p>Kar zadeva amandma, pa še enkrat povem, da ga, žal, ne moremo podpreti - podpirali
                  bomo pa kasnejše, ki so tudi predlagani -, zato ker je diskriminatoren in ker, na
                  primer, ne vidim razlike, zakaj bi lahko a priori kmet opravljal kmetijsko delo,
                  zdravnik pa svojega ne.</p>
            </sp>
            <sp xml:id="SDZ4-Redna-38-2008-04-21.sp50">

               <speaker>PREDSEDNIK FRANCE CUKJATI:</speaker>

               <p>Hvala. Ker vidim, da je še interes, odpiram prijave za razpravo o 5. členu in
                  amandmaju k temu členu. Gospod Mikolič, izvolite.</p>
            </sp>
            <sp xml:id="SDZ4-Redna-38-2008-04-21.sp51">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni!</p>
               <p>Menim, da je ta drugi odstavek 5. člena dokaj korektno napisan, ker pravzaprav
                  postavlja vse pod enake pogoje, in sicer 20% opravljanja ostalega dela, seveda v
                  soglasju z delodajalcem. Če se delodajalec ne bo strinjal oziroma ga ne rabi samo
                  za 20%, potem pravzaprav do tega opravljanja določenega dela ne bo niti prišlo.
                  Govorim o tem amandmaju, ki pa res ne postavlja vseh v enak položaj. Se pravi, za
                  nekoga bi potem naj bila omejitev, omejitev seveda s strani komisije, ki niti ni
                  jasno definirana, kot razumem, gre najbrž za tiste komisije, ki so v 7. členu
                  navedene. Ampak to pomeni, da naj bi o opravljanju funkcij odločala ta komisija,
                  za nekatere pa sploh nihče. To se mi ne zdi v redu in ta amandma ne vodi k neki
                  dodatni kvaliteti glede nadzora nad izvajanjem določenih nalog. Moram povedati
                  tudi, da sem mnenja, da 7. člen zelo dobro definira v tem prvem odstavku, kdo
                  izvaja nadzor nad tem in tudi nad tistim, kar pravzaprav še ni posebej napisano.
                  Tako, da sem mnenje, da je drugi odstavek 5. člena dokaj korektno napisan, in
                  amandmaja ne bom podprl. Hvala.</p>
            </sp>
            <sp xml:id="SDZ4-Redna-38-2008-04-21.sp52">

               <speaker>PREDSEDNIK FRANCE CUKJATI:</speaker>

               <p>Hvala. Gospod Terčon.</p>
            </sp>
            <sp xml:id="SDZ4-Redna-38-2008-04-21.sp53">

               <speaker>DAVORIN TERČON:</speaker>

               <p>Hvala lepa, gospod predsednik.</p>
               <p>Torej, želel bi res govoriti samo o tem amandmaju, ker sem tudi sam opazil, da je
                  bilo precej govora o smislu celotnega zakona. O tem bom poskušal govoriti v
                  razpravi o nadaljnjih amandmajih, ki, moram reči, bi bili še bolj obširni, če ne
                  bi poslovniške možnosti zapirale te možnosti, ker so nekateri členi ostali
                  zaprti.</p>
               <p>Kar se pa tiče 5. člena, moram reči, da gre tukaj za sistemski zakon in za
                  sistemsko ureditev enega področja, ki, kot ga mi predlagamo, je bil do sedaj v
                  določenem obsegu s specialnimi zakoni že urejen in je na nek način regulirano; mi
                  vemo, da imajo tudi poslanci možnost opravljanja dodatnih dejavnosti na določenih
                  področjih, kot je znanstveno, pedagoško in tako naprej; deloma je bil pa precej
                  nedorečen. Mi skušamo to nedorečenost nekako uokviriti v sistemskem zakonu. Naj
                  spomnim na razprave, ki so se pojavljale potem, ko so nekateri postali športni
                  funkcionarji in se je postavilo vprašanje, kako je pa to urejeno. Res je, da imajo
                  nekatera področja, kot so poslanci, že svoje zakone, da pa drugi poklicni
                  funkcionarji, vladni in tako naprej, tega nimajo posebej zakonsko opredeljenega in
                  ker vidimo mi to kot sistemski zakon, smo hoteli te nedorečenosti oziroma vse, kar
                  je zajeto že v specialnih zakonih, regulirati. Dalo se bi mogoče še kaj, omenjeni
                  so bili tudi župani, čeprav vemo, da so s specialnimi zakoni tudi že regulirani,
                  lahko pa bi jih tudi tukaj notri vnesli.</p>
               <p>Kar se tiče gospoda Kovačiča, ki je rekel, za katero komisijo se gre. Gre za
                  komisijo, ki obstaja po pravni zakonodaji, ki jo imamo. Izgleda, da ste jo že
                  ukinili, tako kot je namen tega zakona, ampak gre za to komisijo. Hvala.</p>
            </sp>
            <sp xml:id="SDZ4-Redna-38-2008-04-21.sp54">

               <speaker>PREDSEDNIK FRANCE CUKJATI:</speaker>

               <p>Hvala. Gospod Petan.</p>
            </sp>
            <sp xml:id="SDZ4-Redna-38-2008-04-21.sp55">

               <speaker>RUDOLF PETAN:</speaker>

               <p>Hvala za besedo, gospod predsednik. Spoštovani!</p>
               <p>V obrazložitvi tega 5. člena piše: med dopustne izjeme je smiselno vključiti
                  pedagoško, znanstveno, raziskovalno, umetniško, kulturno, športno, publicistično
                  in tako naprej, dejavnost. Istočasno pa ste govorili o preventivi, kako je treba
                  delovati preventivno. Zdaj pa se meni postavlja vprašanje ali pedagoška,
                  znanstvena, raziskovalna, umetniška, kulturna, ta dejavnost, tukaj pa preventiva
                  ni potrebna. To se pravi, tukaj a priori ni možnosti korupcije. Pri vseh ostalih
                  pa je možna korupcija. Spoštovani zagovorniki tega amandmaja, bili ste zelo
                  diskriminatorni. Postavljali ste različne pogoje in ene ste že vnaprej obsodili,
                  ki opravljajo določene poklice, da so nagnjeni h korupciji in da preventiva ni
                  potrebna. Recimo, bom si izmislil dva primera recimo na zdravstvenem področju, tam
                  pa je že potrebna preventiva, ker vi tako sodite, da tam pa obstaja možnost
                  korupcije, ali še enega mogoče iz tehničnega dela, orodjarstvo. Zakaj pa
                  orodjarstvo ne bi smelo biti zraven ali pa kaj podobnega, kaj? Ali je tam pa a
                  priori možna korupcija, med tem, kar ste našteli, pa ne? Lepo vas prosim, kaj pa
                  enaki pogoji vseh državljanov. Se pravi, če poklicni funkcionar opravlja to, kar
                  ste tukaj napisali, je vse v redu, to lahko dela, česa drugega pa ne bi smel.
                  Istočasno pa govorite o preventivi. Zelo, jaz bom rekel, kar žaljivi in obtožujoči
                  ste do ostalih poklicev ali pa do ostalih dejavnosti. In to je nezdružljivo, bom
                  rekel, z ustavno pravico, s čim se človek lahko ukvarja, in da že vnaprej nekoga
                  obsodite, da tam pa preventiva ni potrebna, pri drugih je pa potrebna. Ker že
                  zaradi tega, ker opravlja nek poklic, neko dejavnost, je že koruptivno, je
                  predvidena koruptivnost. In zaradi tega, da ne razlagam še druge stvari, seveda,
                  takega amandmaja ne morem podpreti. Me pa takšno razmišljanje navdaja s čudnim
                  občutkov zagovornikov takega amandmaja, da lahko kar povprek nekoga obtožujejo,
                  druge pa potegnejo izven zakona. Tam pa je vse v redu že a priori. Zato jaz takega
                  amandmaja ne morem podpreti in tudi razmišljanje samo pri razpravi o tem zakonu me
                  prepričuje, da ima ta predlog, ki je pred nami, da ima neko dobro osnovo, da je
                  verjetno na dobrih predpostavkah in zato bom tudi zakon kot tak podprl, amandmaja
                  pa ne. Hvala lepa.</p>
            </sp>
            <sp xml:id="SDZ4-Redna-38-2008-04-21.sp56">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janc.</p>
            </sp>
            <sp xml:id="SDZ4-Redna-38-2008-04-21.sp57">

               <speaker>KRISTIJAN JANC:</speaker>

               <p>Hvala lepa za besedo, gospod predsednik. Državni sekretar, kolegice in kolegi!</p>
               <p>Tega amandmaja zagotovo ne morem podpreti iz mnogih razlogov. Prvi je zagotovo ta,
                  da je diskriminatoren, to ne pije vode, ne sodi sem zraven v ta zakon, za katerega
                  tudi sam nisem najbolj prepričan, da je dober, ampak o tem drugi, kasneje.
                  Preprosto v tem, da nekatere poklice meče posebej, drugih ne. Zopet sta pa sporna,
                  župan in poslanec, o tem tolikokrat slišimo, kako je vse narobe. V vsakem mandatu
                  Državnega zbora je bil tudi ta poslanec in župan na tapeti in večina je odločila
                  kako je dobro in prav. Na koncu odloči volivec ali hoče imeti župana poslanca, ali
                  ne, pa vendarle O tej temi govorimo neprestano. Prepričan sem, da bo naslednjič
                  ponovno prišlo v Državni zbor ali je ta funkcija združljiva, ali ne. Naj
                  parlamentarci odločijo ali je, ali ni. Volivci že vedo kaj je dobro in kaj ne, in
                  ne da se jim tako beli glave, nenazadnje tudi statistika v Državnem zboru govori
                  koliko poslanci župani delajo in delajo, in koliko je poslancev, ki jih tukaj bolj
                  malo slišimo ali vidimo, ali jih sploh ni v Državnem zboru. To ni merilo in to
                  nekatere tako blazno moti. Mislim, da je še vedno ta funkcija izjemno izjemno
                  naporna, ampak dobra tudi za Državni zbor, ker vemo od kod prihajamo in vemo
                  kakšni so problemi malega človeka, da tukaj lahko povemo na glas tisto, ker so se
                  nekateri poslanci že malo oddaljili od baze volivcev. Zdaj se bodo spet nazaj
                  približali, prej pa jih nikjer ni bilo.</p>
               <p>Zato kolegi, ne bodite tako nestrpni do teh funkcij župana in poslanca, poskušajte
                  ti dve funkciji, to je garanje, ki je včasih nečloveško, ampak vendarle za voljo
                  nekega dela, pa mislim, da zelo pozitivno.</p>
               <p>In nenazadnje, v novem mandatu bo zopet priložnost, da se odločite, če vam to ne
                  ustreza, pa boste morda enkrat tudi prišli do tega, da bodo to ukinili, da to ni
                  združljivo, ni higiensko in ne vem še kaj. Zaradi tega se s tem ne obremenjujte,
                  kolegi.</p>
               <p>Amandmaja ne bom podprl, ni primeren, je takšen, da ne sodi v kontekst celotnega
                  zakona, o katerem pa bom kasneje, ko ga bomo sprejemali, tudi še kakšno rekel.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp58">

               <speaker>PREDSEDNIK FRANCE CUKAJTI:</speaker>

               <p>Hvala.</p>
               <p>Gospod Moge.</p>
            </sp>
            <sp xml:id="SDZ4-Redna-38-2008-04-21.sp59">

               <speaker>RUDOLF MOGE:</speaker>

               <p>Hvala lepa, gospod predsednik, za besedo.</p>
               <p>Sam mislim, da je v bistvu ta zakon rekviem za "Kosovo komisijo". To tako in tako
                  vsi vemo, ampak ne moremo o tem tukaj govoriti, ker to ni stvar tega amandmaja.
                  Zdi pa se mi, da se ob tem amandmaju lahko odpirajo pred nami, ki odločamo,
                  moralne dileme. Zagotovo je, da so nekateri ljudje po Gaussovi krivulji takšni, da
                  več delajo, drugi manj, nekateri so pa v sredini. In lahko, da sta župana, ki sta
                  se oglasila, kolega Rezman, kolega Janc in tukaj še Jerič, ki je bil prej zadaj,
                  da so ti kot mravljice. Verjamem, da delajo doma, verjamem da delajo dosti tu, so
                  pa tudi nekateri kolegi, ki imajo obe funkciji, pa jih ni nikjer. Ampak to je
                  življenjsko.</p>
               <p>Želim govoriti o nečem drugem. Poglejte, nekdo, ki dela znanstveno mora zdaj
                  dobiti dovoljenje. Ali kakšen župan dobi dovoljenje, da lahko to funkcijo
                  opravlja? Ne. Njemu to sledi že ex lege, eks lege mu že sledi. In namesto, da bi
                  tak župan s ponosom in častjo to funkcijo opravljal, mu sledi še pol plače. Tega
                  niso ljudje izglasovali, to smo mi izglasovali, da mu pripadajo te stvari. Kakšna
                  morala je zdaj to?! Visoko kvalitetnemu univerzitetnemu profesorju bomo dali
                  tretjino plače in bomo rekli, da se mora prijaviti, en župan pa bo šel tja, bo
                  dobil pol plače in bo celo delo opravljal, na tistem delu bo celo delo izvršil. In
                  tukaj, veste, pač prihajamo v navzkrižje z deklarirano poštenostjo, ki bi jo moral
                  Državni zbor imeti. Jaz vem, da nismo bili poslanci tisti, ki smo glasovali za to,
                  da sta ti funkciji združljivi, ampak so bile v prvi vrsti stranke, ki imajo
                  poslance kot trofejne kandidate na volitvah. Stranke so bile, nekatere, tiste, ki
                  so "tiščale" to in so ljudje, ki so garači, tako, kot je kolega Janc povedal, da
                  je to trpljenje oziroma ogromno je tega dela, vse to opravljati, ker je tudi
                  hkrati v navzkrižju interesov, ko dela tu in tam. Ampak, mi bi morali biti enkrat
                  moralno toliko močni, da bi Državni zbor enkrat presekal ta gordijski vozel in da
                  bi ostali tam kjer smo.</p>
               <p>Drugače se mi pa zdi tudi v prihodnosti, da bomo morali, če bo pri nas demokracija
                  zaživela, kakorkoli bo zaživela, biti tudi funkcija poslanca, častna funkcija, da
                  ne bo vezana na neko plačo, ampak da bodo ljudje lahko drugo delo opravljali, in
                  da bodo tukaj opravljali to delo iz časti. Zdi se mi, da po tolikem času, sedaj,
                  ko smo te ošpice tranzicije preboleli bi moral biti Državni zbor tudi neprimerno
                  manj obtežen s sprejemanjem zakonov, ne pa, da imamo že na tej seji 30, po 50, po
                  40 zakonov na vsako sejo. Ja, ljubi bog, kdo bo pa vse te zakone znal. Kdo jih bo
                  dajal v življenje? Kako bodo ti zakoni živeli? Ne smemo prenormirati države. Zato
                  je ob tem zakonu hkrati tudi na ogled to, kako gledamo mi sami sebe in koliko smo
                  pošteni do samih sebe in koliko smo pošteni do ljudi, ki so nas izvolili. Jaz sem
                  mislil samo na to stvar tukaj opozoriti. Vem, da s tem zakonom na to ne morem
                  vplivati, ampak čim večkrat se bomo o teh stvareh pogovarjali, tem prej bo mogoče
                  tudi v javnosti dozorelo eno spoznanje, ki ga bodo morali ljudje, ki jih tukaj
                  zastopamo, vzeti na znanje in sprejeti ustrezno rešitev. Tako, da bosta ti dve
                  funkciji navsezadnje ločeni.</p>
            </sp>
            <sp xml:id="SDZ4-Redna-38-2008-04-21.sp60">

               <speaker>PREDSEDNIK FRANCE CUKJATI:</speaker>

               <p>Hvala. Še kakšen interes? <stage>(Ne.)</stage> Potem zaključujem razpravo o 5. členu. In odpiram
                  razpravo o 22. členu in amandmaju Poslanske skupine Zares, k temu členu. Ker je ta
                  amandma enako povezan s 24. členom in 25. členom, saj govori le o prenehanju
                  delovanja komisije oziroma o roku prenehanja, dajem v razpravo vse tri člene in
                  amandma k tem členom. Odpiram prijavo.</p>
               <p>Gospod Žnidaršič, izvolite, imate besedo.</p>
            </sp>
            <sp xml:id="SDZ4-Redna-38-2008-04-21.sp61">

               <speaker>MAG. FRANC ŽNIDARŠIČ:</speaker>

               <p>Lepa hvala!</p>
               <p>Torej, mi kanimo ta amandma podpreti, ker mislimo, da je nesmiselno hiteti z
                  ukinitvijo komisije. Na to je bila vezana tudi naša podpora zakonu kot celoti. Mi
                  bomo ta amandma podprli, zato ker mislimo, da je potrebno pustiti delo komisije
                  vsaj do takrat, kot je bilo najprej načrtovano. Hvala lepa.</p>
            </sp>
            <sp xml:id="SDZ4-Redna-38-2008-04-21.sp62">

               <speaker>PREDSEDNIK FRANCE CUKJATI:</speaker>

               <p>Hvala. Gospod Terčon.</p>
            </sp>
            <sp xml:id="SDZ4-Redna-38-2008-04-21.sp63">

               <speaker>DAVORIN TERČON:</speaker>

               <p>Hvala, gospod predsednik.</p>
               <p>Že prej sem povedal, da smo vložili amandmaje k prehodnim in končnim določbam, ker
                  druge poslovniške možnosti ni bilo, ker so členi v skladu z voljo glasovalnega
                  stroja ostali zaprti. Zato v prehodnih in končnih določbah poskušamo ohraniti
                  komisijo do preteka mandata, tako kot je bilo predvideno.</p>
               <p>Večkrat je že bilo v Državnem zboru, seveda bolj s strani opozicije kot pozicije,
                  povedano, da je sedanja vlada prišla na oblast v veliki meri tudi s kritiko treh
                  K-jev, torej tudi korupcije, zato se tudi bolj pozorno spremlja, kaj se na tem
                  področju dogaja. Jaz pa lahko ugotovim, da je v boju proti korupciji dejansko
                  porabljen celoten mandat, ne zato, da bi bil ta boj bolj učinkovit, ampak samo
                  zato, da bi se ukinilo komisijo oziroma motečega predsednika komisije, ki ima
                  očitno s predsednikom Vlade neke račune iz preteklosti in mora zaradi tega trpeti
                  sistem boja proti korupciji v celotni državi. Nam se zdi to hitenje nepotrebno. Na
                  koncu koncev niti ne gre več za hitenje, gre bolj za capljanje na mestu, ker če bi
                  se hitelo razumno, bi bila verjetno ta komisija z voljo ukinjena že prej, ne da se
                  porabi cel mandat, pa tudi ne vemo, kakšen bo končni izid tega dvoboja, bi rekel
                  jaz temu. Zato se nam zdi pametno, da bi vendarle še enkrat premislili. Predvsem
                  se nam zdi napačen pristop. Mi se strinjamo, da mora dobiti Komisija za
                  preprečevanje korupcije neke nadgrajene funkcije, mora dobiti zobe, kot se je
                  večkrat reklo. Vendar za to, da to dobi, jo moramo najprej ohraniti in si vzeti
                  čas, da to lahko nadgradimo. Mi ne vemo, kakšna bo koalicija po jesenskih
                  volitvah. Če bi sprejeli tako predlagan zakon, je malo verjetno, da bi bodoča
                  vladna koalicija imela čas pred 1. 1. 2009 kaj sistemskega storiti v smislu, da bi
                  nadgradila to komisijo. Zato predlagamo v prehodnih in končnih določbah, da se ta
                  ohrani še nekoliko dlje, tako kot je predvideno, do 2010, ko bi lahko nova vladna
                  koalicija naredila nekaj, kar v tem mandatu ni bilo storjeno, da bi komisija
                  dobila zobe in da bi nekaj operativnega in učinkovitega na področju boja proti
                  korupciji tudi storili, in ne, da se zaganja samo v to, da se komisijo za vsako
                  ceno ukine. To seveda ni dobra popotnica za to, da boste lahko pred jesenskimi
                  volitvami pokazali, kaj ste na področju boja proti korupciji storili in dejansko
                  gremo v neko megleno prihodnost na tem področju. Seveda je ironično, da potem ko
                  se s pozivi Računskega sodišča postopa tako, kot se postopa, da se temu istemu
                  Računskemu sodišču potem naloži tako pomembno nalogo. Moram pa reči tudi to, da je
                  bil predstavnik Računskega sodišča na matičnem delovnem telesu zelo slikovit, ko
                  je komentiral pristojnosti Računskega sodišča po tem zakonu. Seveda je jasno
                  povedal, da Računsko sodišče, še posebej, če bodo preneseni kadri, zlahka postori
                  to kar mu je naloženo. Vendar je tudi povedal, da ne bi bilo higienično, da se
                  opredeljuje do zakona, ki Računskemu sodišču nekaj dodatno nalaga. Še posebno, če
                  bi bilo to, berimo, razmišljanje negativno in odklonilno.</p>
               <p>Kakorkoli že. Mi upamo, da bodo na kocu vendar toliko razmisleka, da bomo pustili
                  tudi bodoči vladni koaliciji možnost, da nadgradi ta sistem boja proti korupciji.
                  Tudi tako, da na vsak način ne ukinemo Komisije za preprečevanje korupcije. Kar je
                  edini smisel in mogoče bo, mogoče niti ne bo edini rezultat te vladne koalicije na
                  tem področju. Hvala lepa.</p>
            </sp>
            <sp xml:id="SDZ4-Redna-38-2008-04-21.sp64">

               <speaker>PREDSEDNIK FRANCE CUKJATI:</speaker>

               <p>Hvala. Jaz bi prosil, da se držimo točke dnevnega reda. Gospod Rezman izvolite.
                  Imate besedo.</p>
            </sp>
            <sp xml:id="SDZ4-Redna-38-2008-04-21.sp65">

               <speaker>VILI REZMAN:</speaker>

               <p>Hvala lepa še enkrat gospod predsednik.</p>
               <p>Tako Poslanska skupina DeSUS, kot jaz osebno, bomo podprli te amandmaje. Izražam
                  celo neko upanje, da bi bili sprejeti z ozirom na glasovanje na prejšnji seji. Rad
                  bi pa hkrati povedal, da smo ves čas nasprotovali temeljni intenci predlaganega
                  zakona. Vemo kdo ga je napisal, kako ga je napisal, zakaj in kdo ga je in kako
                  potem spreminjal in ta temeljna intenca seveda ni v tem, kar bi se rado pokazalo,
                  ampak je resnično v tem, da se ta neodvisna komisija prelevi v nekaj drugega.</p>
               <p>Naj spomnim, da je na zadnjem glasovanju o primernosti tega zakona bilo tako
                  tesno, da je šlo za en sam glas in da takrat ni bila samo opozicija zoper to, da
                  bi razglasila predlog zakona za primeren. Ampak, da je tudi velik del tudi
                  koalicijskih poslancev bodisi proti bodisi so dvorano zapustili ali niso
                  glasovali. Tako da mislim in upam, da vmes ni bilo kakšnih vaj, ki so prepričevale
                  tiste, ki so imeli takrat pomisleke, da morajo svoje pomisleke opustiti.</p>
               <p>Jaz bom torej podprl ta predlog amandmajev. V nobenem primeru, tudi če bi bili
                  amandmaji sprejeti, ne bom podprl zakona. Zato, ker ti amandmaji samo lajšajo
                  bolečine, temeljnega problema pa ne rešijo. Komisija bo ukinjena.</p>
            </sp>
            <sp xml:id="SDZ4-Redna-38-2008-04-21.sp66">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes po razpravi, odpiram prijavo. Gospod Potrč, izvolite.</p>
            </sp>
            <sp xml:id="SDZ4-Redna-38-2008-04-21.sp67">

               <speaker>MIRAN POTRČ:</speaker>

               <p>Hvala lepa.</p>
               <p>V zvezi s predlogi amandmajev k 22. členu, ki predvideva drugačno delo Komisije za
                  preprečevanje korupcije, se mi zdi, da je ob tem amandmaju še zadnja resna
                  možnost, da za daljši čas ohranimo, ne samo formalni status, ki je manj pomemben,
                  ampak vsebinske pristojnosti pri delu komisije. Treba je namreč vedeti, da po
                  predlogu kakršnega ima Vlada, mi dejansko vsebinske pristojnosti dela komisije s
                  sprejemom tega zakona ukinjamo v celoti, formalno pa pustimo komisijo, da se
                  ukvarja z manj pomembnimi vprašanji, za katere dejansko ni ustanovljena. Zato je
                  amandma k predlogu 22. člena treba sprejeti in ob tej priložnosti še enkrat
                  povedati in poudariti. V Sloveniji po prepričanju Socialnih demokratov potrebujemo
                  samostojno in neodvisno komisijo za boj proti korupciji, ki bo imela pristojnosti,
                  da oblikuje jasna stališča kaj so elementi in kdaj in v katerih primerih boja
                  proti korupciji, da zbira ustrezne podatke, da svetuje državnim organom in drugim,
                  da se na njo lahko obračajo tudi državljani ob ustreznem zaupanju, da se odkriva
                  in preprečuje korupcija, da ima potrebna pooblastila za delovanje tudi vizavi
                  organom pregona in pravosodnih organov. To vse pa so bile dosedanje naloge in
                  pristojnosti, ki jih je imela Komisija za boj proti korupciji. Samo podaljševanje
                  njenega mandata za eno leto, se pravi do 1. septembra 2009, ne da bi hkrati
                  ohranjala tudi pristojnosti, ne pomeni nič oziroma pomeni premalo. Hvala.</p>
            </sp>
            <sp xml:id="SDZ4-Redna-38-2008-04-21.sp68">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ4-Redna-38-2008-04-21.sp69">

               <speaker>BREDA PEČAN:</speaker>

               <p>Hvala lepa.</p>
               <p>Že pri prejšnji razpravi o tem zakonu sem posebej poudarila, da so pristojnosti
                  Komisije za preprečevanje korupcije, ki ji ta predlog zakona daje življenjsko dobo
                  samo še slabih osem mesecev ali pa dobrih osem mesecev, mnogo širše, kot pa bi
                  verjetno nekateri v Vladi in koaliciji želeli. Zaradi tega menim, da tudi želja,
                  da bi se s 1. januarjem 2009 komisijo ukinilo in da bi lahko razpršili njene
                  pristojnosti na zelo veliko število kompetenčno zelo ubogih, revnih teles. Zlasti
                  lahko to trdimo za komisije na nivoju občin, kjer nekatere ne morejo zagotoviti
                  niti dovolj kvalificiranih predsednikov volilnih komisij, recimo, kaj šele, da bi
                  lahko strokovno bili dovolj močni, da bi sestavili telo, ki bi lahko opravljajo
                  del nalog protikorupcijske komisije. Zato te tri amandmaje, zlasti prvega, ki ga
                  je predlagala Poslanska skupina Zares, izrecno podpiram, zaradi tega, ker menim,
                  da je s tem morda dan tudi čas za razmislek o tem, da bi vendarle namesto množice
                  nekompetentnih in problematično sestavljenih teles, ki naj bi nadzirala oziroma
                  preprečevala korupcijo, in poleg tega še korupcijo samo pri funkcionarjih. Že
                  zadnjič sem povedala, da ni osnovni problem korupcije samo pri funkcionarjih, pač
                  pa je problem možnosti koruptivnega ravnanja oziroma spodbujanja koruptivnega
                  ravnanja. Zlasti so temu izpostavljeni javni uslužbenci, uradniki, ki imajo
                  pristojnost odločati o posameznih pomembnih javnih odhodkih, javnih izdatkih, in
                  je pri tem njihova integriteta izrazito ogrožena. Mi s tem zakonom, ko ukinjamo
                  Komisijo za preprečevanje korupcije, enostavno izbrišemo kakršnokoli možnost
                  nadzora nad javnimi uslužbenci. Nočem reči, da so javni uslužbenci kaj bolj
                  nagnjeni h korupciji, vendar je delovno področje dela teh javnih uslužbencev tako,
                  da je zaradi tega njihova ogroženost zaradi tistih, ki jim ponujajo podkupnine ali
                  kakršnekoli druge usluge, toliko večja. In nikogar v tej državi ni, ki bi te javne
                  uslužbence pred takimi skušnjavami, bom rekla, branil. Dejansko je Komisija za
                  preprečevanje korupcije tukaj opravila zelo veliko delo in tudi raziskava, o
                  kateri pišejo v obrazložitvi tega amandmaja kolegi in kolegice iz poslanske
                  skupine Zares, zelo veliko pove. Pove, da je v javnem mnenju v Sloveniji Komisija
                  za preprečevanje korupcije prepoznana kot ena od najbolj zaslužnih za to, da se
                  korupcija v Sloveniji sploh omejuje. Zagotovo bomo težko prišli do tega, da bomo
                  rekli, da bodo komisije v občinah imele tako priznanje s strani javnega mnenja, s
                  strani državljank in državljanov te države. In zaradi tega menim, kolegice in
                  kolegi iz koalicije, razmislite, z izjemo DeSUS-a, ki se je tako ali tako že
                  opredelil, razmislite, ali je smotrno popolnoma neodvisno telo, ki ga je imenoval
                  Državni zbor ukiniti samo zaradi tega, ker nekaterim ljudem v Vladi Republike
                  Slovenije pač ni po volji. In še nekaj bi rekla, ta zakon uvaja tudi Računsko
                  sodišče, kot enega izmed organov, ki bo preprečeval tudi korupcijo. Lepo, vendar,
                  če bo to Računsko sodišče ugotovilo koruptivna ravnanja v Vladi Republike
                  Slovenije, ki jo vodi pač trenutni predsednik Vlade, potem ta korupcija ne bo
                  priznana, zaradi tega, ker Računsko sodišče nima prave kompetence zaradi tega, ker
                  je presoja predsednika Vlade in nekaterih njegovih svetovalcev takšna, da Računsko
                  sodišče nima pojma in zaradi tega je smešno, da ta ista vlada predlaga Računsko
                  sodišče za enega izmed organov, ki bo preprečeval korupcijo.</p>
            </sp>
            <sp xml:id="SDZ4-Redna-38-2008-04-21.sp70">

               <speaker>PREDSEDNIK FRANCE CUKJATI:</speaker>

               <p>Hvala. Gospod Štebe.</p>
            </sp>
            <sp xml:id="SDZ4-Redna-38-2008-04-21.sp71">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Spoštovani!</p>
               <p>Jaz tega dopolnila ne bom podprl. Menim, da je osnovni namen zakona ta, da se
                  telo, neodvisno telo, ki je dokazano neučinkovito, čim prej ukine. Da je
                  neučinkovito, pa je razvidno že iz obrazložitve k temu amandmaju. Namreč, v letu
                  2007 je 10% več anketirancev povedalo, da je korupcija povečana glede na leto
                  2006. Komisija deluje dobra tri leta, to se pravi da v tem obdobju ni zaznati
                  izboljšanj, verjetno tudi zaradi nedelovanja te komisije. Ne govorim o tistih, ki
                  v tej komisiji delujejo, ne govorim o komisiji, tudi o teh anketnih rezultatih ne.
                  Dejstvo je, da bi morali v Sloveniji bolj učinkovito delovati: tožilstvo,
                  policija, kriminalisti in po drugi strani tudi Računsko sodišče. Vsa opozorila
                  posameznikov in tudi zapisi v javnosti, bi morali biti nemudoma predmet preiskav
                  in to resnih preiskav, ne pa da se določene preiskave sicer začnejo, zbere se,
                  pogosto, relevantno gradivo, potem pa stvar zamre - ali pri tožilcu ali pa pri
                  sodniku oziroma na sodišču. Ampak, ker smo zdaj pri Komisiji za preprečevanje
                  korupcije je dejstvo, da ta komisija, če pogledamo v njeno praktično delovanje,
                  zbira, anketira posamezne funkcionarje, zbere podatke, ki so itak že v takšni ali
                  drugačni zbirki podatkov te države in potem na osnovi teh zbranih podatkov in tudi
                  nekih indicev, morebiti ukrepa. Na osnovi izbranih podatkov zagotovo težko pridobi
                  relevanten razlog za to, da ugotovi nek sum korupcije funkcionarja. Veliko več je
                  ta komisija naredila zmede pri ljudeh, ki želijo delovati v javnem interesu,
                  predvsem v občinskih svetih, in na ta način pravzaprav s to zmedo preprečila, da
                  bi bolj sposobni, ljudje z več praktičnih znanj in tudi strokovnih znanj, s
                  poznavanjem okolice, sodelovali pri javnih zadevah. Pravi koruptivni odnosi se
                  skrivajo za tem, kar ta komisija zbira, za temi podatki. In mislim, da je v tej
                  državi dovolj ozaveščenih ljudi, ki znajo te primere na nek način odkrivati in jih
                  posredovati ustreznim inštitucijam, to so pa predvsem tožilstvo, policija in tudi
                  Računsko sodišče. Po mojem mnenju je ta komisija popolnoma odveč in je nek
                  dodatek, okras, ki se je izkazal, tudi po mnenju državljanov, za nekoristnega. Vsa
                  dejavnost države, moč bi morala biti usmerjena v bolj vsebinsko delo tudi
                  Računskega sodišča, predvsem pa bolj učinkovito delo tožilcev, še prej pa tudi
                  kriminalistov, da bodo lahko operativno in učinkovito zbrali relevantne dokaze.
                  Jaz bom nasprotoval temu amandmaju in tudi podprl zakon v celoti. Hvala.</p>
            </sp>
            <sp xml:id="SDZ4-Redna-38-2008-04-21.sp72">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp xml:id="SDZ4-Redna-38-2008-04-21.sp73">

               <speaker>DUŠAN KUMER:</speaker>

               <p>Hvala lepa za besedo, spoštovani predsednik. Spoštovane kolegice in kolegi!</p>
               <p>Prav imate tisti, ki trdite, da je Državni zbor res ukinil Zakon o boju proti
                  korupciji s sprejetjem tega zakona, vendar je sodišče vrnilo ta isti zakon nazaj v
                  življenje in danes na žalost velja še vedno ta zakon, tako da se ne bi
                  sprenevedali in govorili neresnice tudi v Državnem zboru. Jaz bom te tri amandmaje
                  na te tri člene zakona podprl iz preprostega razloga, ker je danes predstavnik
                  Vlade govoril tudi o higieni, da je tudi Ministrstvo za javno upravo kolikor
                  toliko higienično, saj je njegov minister v tem Državnem zboru že enkrat javno in
                  glasno povedal, da bo nastopila nova doba novega zakona po izteku mandata tej
                  komisiji, torej leta 2010 in zato predlagam, da če že očita ministrstvo komu
                  drugemu higieno naj bo samo higienično in si včasih opere roke, pa še kaj. Ravno
                  tako se ne bi strinjal s poudarkom, ki ga je danes dal predstavnik Vlade, da si
                  morda kdo ne želi nadzora nad premoženjskim stanjem funkcionarjev. Morda je kdo,
                  ampak definitivno pa je, s celotnim procesom zadnjih treh let in pol, da si Vlada,
                  izvršna oblast ne želi nadzora. In največ klientelizma, koruptivnih dejanj je
                  ravno v izvršni veji oblasti, to imamo možnost in priložnost prebrati vsakodnevno
                  ali v časopisju ali poslušati po javnih medijih in tako dalje. In v takšnem
                  kontekstu in ob takšnem stanju razraščanja in dviga stopnje korupcije v Sloveniji
                  je jasno, da je takšna neodvisna komisija tak neodvisni organ nek tujek v tej
                  filozofiji. V zadnjem letu je postalo povsem jasno, da je problem v Sloveniji
                  razraščanje korupcije. Če se je včasih govorilo o hobotnicah, lahko danes govorimo
                  o celi vrsti hobotnic. Se pravi, če se je leta 2004 sedanja vlada, sedanja
                  koalicija odločila, da bo odpravila to hobotnico, je namesto te hobotnice nastala
                  cela vrsta malih, mladih hobotnic, ki se ukvarjajo z nepotizmom, klientalizmom in
                  korupcijo. .../Oglašanje iz klopi./ Predsednik, poskusite umiriti poslanca iz
                  koalicije...</p>
            </sp>
            <sp xml:id="SDZ4-Redna-38-2008-04-21.sp74">

               <speaker>PREDSEDNIK FRANCE CUKJATI:</speaker>

               <p>Prosim, res, samo Kumer ima besedo. Gospoda Kumarja pa prosim, da se drži točke
                  dnevnega reda, kajti na vrsti imamo vprašanje datuma prenehanja delovne komisije,
                  kot je v ...</p>
            </sp>
            <sp xml:id="SDZ4-Redna-38-2008-04-21.sp75">

               <speaker>DUŠAN KUMER:</speaker>

               <p>... ne samo datuma, imamo tri člene, imamo tudi ukinitev te komisije zdaj, ki še
                  velja. To se pravi, da lahko govorim tudi o smotrnosti še nadaljnjega obstoja
                  komisije in zakaj je do tega prišlo, da skušate, ne zdaj, z letom 2010, ampak že z
                  letom 2009 ukiniti.</p>
               <p>Preprosto menim, da predlog zakona, ki ga imamo danes pred seboj ni vreden
                  diskusije o preventivnem delovanju boja proti korupciji, tudi s tem, da bomo
                  nadzirali funkcionarje oziroma preverjali nezdružljivost funkcije, ki jo
                  opravljajo z neko drugo pridobitno dejavnostjo. Kajti njegove posledice bodo
                  številni organi na različnih nivojih le ugotavljali; in to dosedanja praksa tudi
                  dokazuje: kdo od funkcionarjev je dobil večja, lepša, bogatejša darila.
                  Davkoplačevalski denar pa bo skozi vodena in dogovorjena javna naročila še vedno
                  šel mimo tega nadzora, mimo te kontrole, ki bo ...</p>
            </sp>
            <sp xml:id="SDZ4-Redna-38-2008-04-21.sp76">

               <speaker>PREDSEDNIK FRANCE CUKJATI:</speaker>

               <p>Gospod Kumer, splošna razprava o zakonu je že bila.</p>
            </sp>
            <sp xml:id="SDZ4-Redna-38-2008-04-21.sp77">

               <speaker>DUŠAN KUMER:</speaker>

               <p>Ni splošna razprava, ampak argumentiram zakaj ...</p>
            </sp>
            <sp xml:id="SDZ4-Redna-38-2008-04-21.sp78">

               <speaker>PREDSEDNIK FRANCE CUKJATI:</speaker>

               <p>... je že bila, gospod Kumer...</p>
            </sp>
            <sp xml:id="SDZ4-Redna-38-2008-04-21.sp79">

               <speaker>DUŠAN KUMER:</speaker>

               <p>... je potrebna...</p>
            </sp>
            <sp xml:id="SDZ4-Redna-38-2008-04-21.sp80">

               <speaker>PREDSEDNIK FRANCE CUKJATI:</speaker>

               <p>... drugo opozorilo.</p>
            </sp>
            <sp xml:id="SDZ4-Redna-38-2008-04-21.sp81">

               <speaker>DUŠAN KUMER:</speaker>

               <p>Bom zaključil tu. Ravno iz teh razlogov smatram, da mora komisija oziroma ta
                  neodvisni organ še delovati vsaj do leta 2010, da ne bomo imeli samo afere lopata,
                  ampak da bomo z buldožerjem kaj posneli, to kar se je zgodilo v zadnjih treh in
                  pol letih, na področju klientalizma in korupcije.</p>
            </sp>
            <sp xml:id="SDZ4-Redna-38-2008-04-21.sp82">

               <speaker>PREDSEDNIK FRANCE CUKJATI:</speaker>

               <p>Hvala. Še enkrat prosim, da se držite dnevnega reda. Gospod Grims, izvolite.</p>
            </sp>
            <sp xml:id="SDZ4-Redna-38-2008-04-21.sp83">

               <speaker>MAG. BRANKO GRIMS:</speaker>

               <p>Hvala za besedo.</p>
               <p>Tisto, zaradi česar sem se javil, je bilo to, da bi opozoril, čeprav domnevam, da
                  je kritična javnost, ki nas spremlja, to zdajle že opazila, na huronsko smešno
                  nasprotje med predlogom amandmaja, med tekstom amandmaja in njegovo
                  obrazložitvijo, ki smo ji bili priča tudi zdajle, posebej pa je zapisana v pisni
                  obliki v sami obrazložitvi k amandmaju, kot je bil vložen. Namreč, kako se to
                  glasi, povzeto v preprosti slovenščini. Kot argument je tukaj navedeno, da je
                  treba komisijo ohraniti čim dlje, torej do konca mandata, ker se je korupcija v
                  tem obdobju močno povečala. V zadnjem letu naj bi 10% več ljudi menilo, da je
                  korupcija močno narasla. To je citat. Potem, da je močno narasla korupcija v
                  celotnem obdobju po osamosvojitvi, je odgovorilo 36,6% anketiranih. Tudi to je
                  citat iz obrazložitve. To se pravi, preprosto povedalo, ker komisija očitno ni
                  bila učinkovita in se je koruptivnost povečevala ves čas v naši državi, je
                  potrebno tisto institucijo, ki se je očitno pokazala za popolnoma neučinkovito,
                  čim dlje ohraniti. Ja, perfektna logika, moram reči. To je pa res krasna
                  obrazložitev tovrstnega amandmaja. Zdaj, če je že nekaj težav s preprosto človeško
                  logiko, poglejmo to realno. Edina konkretna akcija, ki je bila v zadnjem obdobju,
                  da so jo tudi ljudje tako zaznali, proti korupciji, je bila sprožena s strani
                  tožilstva, proti tako imenovanim tranzicijskim tajkunom, vendar je bilo potem
                  silno zanimivo kakšna je bila reakcija komisije, protikorupcijske komisije od
                  katere bi človek pričakoval, da bo prišel prvi impulz. Nekaj takega je bilo potem
                  sporočeno v javnosti, da ima tudi ta komisija o tem nekatere indice, in da bodo
                  sedaj pregledali svoja gradiva, kaj od tega lahko najdejo v teh gradivih. To se
                  prvi, do sedaj na tem področju niso storili popolnoma nič. Spet prevedeno v
                  slovenščino.</p>
               <p>Tisto, kar ta država rabi, so učinkovite institucije, tudi pri pregonu ali pa še
                  posebej pri pregonu korupcije. In če se neka institucija pač očitno ni izkazala
                  kot zelo učinkovita, je potrebno pretehtati tudi druge možne rešitve. Prav to pa
                  je vsebina tega zakona. Ta amandma je nesmiseln z vidika, da neko stanje, za
                  katerega priznam sama obrazložitev tega amandmaja, da je neustrezno, da se slabša,
                  potem še podaljšuje. Ja kakšna logika pa je to? Kje je tukaj odgovornost do ljudi,
                  do davkoplačevalcev, kje je tukaj odgovornost do pravne države? S tem, da še dve
                  kratki repliki na to, kar je bilo zdajle rečeno.</p>
               <p>Kolega iz vrst SD-ja je prej dejal, da je Državni zbor ukinil boj proti korupciji
                  - veste, pa ne s temi predlogi in temi zakoni. Če je bilo kaj napačno storjenega v
                  tem parlamentu, je bila to poteza, storjena tam nekje leta 2002 ali 2003, ko so se
                  bistveno skrajšali roki za zastaranje posameznih kriminalnih dejanj, tudi s tega
                  področja, tudi s področja gospodarskega kriminala, in je bil zato danes ob
                  sprejemanju dnevnega reda vrhunski primer sprenevedanja, da tisti, ki so dali na
                  ta način odvezo koruptivnim ljudem, danes sami predlagajo, da se umakne z dnevnega
                  reda novi Kazenski zakonik, ki pa podaljšuje zastaralne roke...</p>
            </sp>
            <sp xml:id="SDZ4-Redna-38-2008-04-21.sp84">

               <speaker>PREDSEDNIK FRANCE CUKJATI:</speaker>

               <p>Gospod Grims, 22. člen!</p>
            </sp>
            <sp xml:id="SDZ4-Redna-38-2008-04-21.sp85">

               <speaker>MAG. BRANKO GRIMS:</speaker>

               <p>... in torej daljša roko pravice.</p>
               <p>Samo odgovarjam na tisto, kar je bilo v tej razpravi že rečeno, gospod
                  predsednik.</p>
            </sp>
            <sp xml:id="SDZ4-Redna-38-2008-04-21.sp86">

               <speaker>PREDSEDNIK FRANCE CUKJATI:</speaker>

               <p>Ja, ampak sem ponovno opozoril, držimo se 22. člena, v povezavi s 24. in 25.
                  členom. </p>
            </sp>
            <sp xml:id="SDZ4-Redna-38-2008-04-21.sp87">

               <speaker>MAG. BRANKO GRIMS:</speaker>

               <p>No, no, saj govorim o velikem nasprotju med obrazložitvijo in vsebino tega člena.
                  Ta člen namreč, tako kot je amandma zdaj predlagan, pomeni, da bi se sedanje
                  stanje podaljševalo. In pri tem se je, mimogrede, prej navedlo še kot dodaten
                  argument, spet, mislim, da s strani kolegice iz vrst SD, da je treba tudi
                  upoštevati, če bi se to preneslo na Računsko sodišče, kajti to implicitno pomeni,
                  da je Računsko sodišče zdaj ugotovilo neko korupcijo. Veste, tisto, kar je
                  Računsko sodišče ugotovilo, se nanaša na leto 2002 ali 2003, to je na tisto vlado,
                  v kateri ste bili kolegi iz SD skupaj s kolegi iz LDS, je pa usmerilo ost proti
                  sedanjemu ministru zato, ker ni dobilo nekega odziva pravočasno in v obliki, kot
                  si je samo želelo. Ker je minister prosil za...</p>
            </sp>
            <sp xml:id="SDZ4-Redna-38-2008-04-21.sp88">

               <speaker>PREDSEDNIK FRANCE CUKJATI:</speaker>

               <p>Gospod...</p>
            </sp>
            <sp xml:id="SDZ4-Redna-38-2008-04-21.sp89">

               <speaker>MAG. BRANKO GRIMS:</speaker>

               <p>... pojasnilo, kaj točno od njega želijo, je dobil odgovor, naj se ga razreši.</p>
            </sp>
            <sp xml:id="SDZ4-Redna-38-2008-04-21.sp90">

               <speaker>PREDSEDNIK FRANCE CUKJATI:</speaker>

               <p>Gospod Grims, vrnite se na amandma...</p>
            </sp>
            <sp xml:id="SDZ4-Redna-38-2008-04-21.sp91">

               <speaker>MAG. BRANKO GRIMS:</speaker>

               <p>To seveda ni nikakršna korupcija in ne morete vsaki domislici, ki jo poda
                  Kardeljev vnuk, reči, da je to že zaznalo oziroma da je to dokaz koruptivnosti
                  nekje v Vladi Republike Slovenije...</p>
            </sp>
            <sp xml:id="SDZ4-Redna-38-2008-04-21.sp92">

               <speaker>PREDSEDNIK FRANCE CUKJATI:</speaker>

               <p>Gospod Grims, sem vas že opozoril drugič...</p>
            </sp>
            <sp xml:id="SDZ4-Redna-38-2008-04-21.sp93">

               <speaker>MAG. BRANKO GRIMS:</speaker>

               <p>To je čisto sprenevedanje, no.</p>
            </sp>
            <sp xml:id="SDZ4-Redna-38-2008-04-21.sp94">

               <speaker>PREDSEDNIK FRANCE CUKJATI:</speaker>

               <p>... in prosim, da se držite 22. člena.</p>
            </sp>
            <sp xml:id="SDZ4-Redna-38-2008-04-21.sp95">

               <speaker>MAG. BRANKO GRIMS:</speaker>

               <p>Toliko samo. Za konec naj še enkrat ponovim, argumentirati podaljševanje obstoja
                  obstoječe komisije s tem, da je korupcije čedalje več, je seveda čisti paradoks,
                  je popoln logičen nesmisel. Če se ta komisija očitno ni uveljavila, če ni pokazala
                  učinkovitosti, potem je treba pač poiskati in preučiti druge možnosti za bolj
                  učinkovit boj proti korupciji. Torej je ta amandma s tega vidika popolnoma
                  nesprejemljiv. Ta precej smešna in z logiko skregana obrazložitev pa je samo, če
                  parafraziram tisto staro modrost, da papir prenese vse, dokaz, da tudi mikrofoni v
                  tej dvorani očitno res prenesejo vse.</p>
            </sp>
            <sp xml:id="SDZ4-Redna-38-2008-04-21.sp96">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jerovšek.</p>
            </sp>
            <sp xml:id="SDZ4-Redna-38-2008-04-21.sp97">

               <speaker>JOŽEF JEROVŠEK:</speaker>

               <p>Hvala lepa, gospod predsednik. Spoštovane kolegice in kolegi!</p>
               <p>Tudi sam se ne bom strinjal s temi amandmaji, ki želijo podaljšati delo komisije,
                  ki je kot je navedel moj predhodnik, tudi na podlagi argumentacije očitno
                  neučinkovita.</p>
               <p>Dejansko ta komisija ne more pokazati enega dokaza dobrega, učinkovitega, da je na
                  nekem področju res bila učinkovita. In zakaj je temu tako. Bila je že imenovana s
                  strani sedanje opozicije, takrat s tem namenom, da se ne bi borila proti korupciji
                  učinkovito, ampak da bi bila vseskozi politično motivirana, da bi se bojevala
                  predvsem proti svojim ideološkim nasprotnikom. Moramo vedeti, da je vsaj vrh te
                  komisije izrazito politično ideološko motiviran in je bil zaradi tega tudi takšen
                  nastavljen. Kajti, če bi opozicija, ki sedaj nasprotuje, delovala v interesu
                  državljanov, v interesu zaščite človekovih pravic, v interesu boja zoper
                  korupcijo, potem bi pri tistem kadrovanju ravnala drugače. Tudi takrat se je že
                  vedelo, da je predsednik te komisije zelo eklatantno kršil človekove pravice v
                  primeru novinarja Ranca in da to ni bilo pravzaprav edino takšno ravnanje na
                  njegovi prejšnji funkciji. S tem je postal vpet v interese tistih, ki so ga
                  imenovali. In se zavedate tega, da ne more delovati zoper korupcijo, slučaj, ko bi
                  naletel na koruptivno ravnanje tistih vaših podpornikov in vaših članov. To
                  zavestno dela skozi in to zelo jasno kaže. Dodatno pa je v preteklem letu prišlo
                  do enega nezaslišanega koruptivnega ravnanja znotraj komisije, s strani
                  predsednika. Namreč, predsednik komisije je naročil študijo o delovanju policije
                  na področju človekovih pravic v slučaju družine Strojan v azilnem centru v
                  Postojni. Nobene povezave s korupcijo, nobene. Je pa izrazita korupcija to, da je
                  tako nenamensko porabo velike vsote proračunskega denarja za študijo na pravni
                  fakulteti. To pa je korupcija. In če bi mi imeli v tej državi neko opozicijo, in
                  bi bila načelna, bi v tistem trenutku zagnala vik in krik in zahtevala zamenjavo
                  takšnega predsednika, če bi se ta korupcija zavzemala za to, da bi se komisija
                  borila zoper korupcijo. Ne. Ta opozicija ne ravna tako, in moram tudi sam
                  ponoviti, iz enakih razlogov zavračate Kazenski zakonik, ker se podaljšujejo roki
                  pri kaznivih dejanjih za gospodarsko kazniva dejanja. Zaradi tega zavračate
                  Kazenski zakonik in to je glavni razlog....</p>
            </sp>
            <sp xml:id="SDZ4-Redna-38-2008-04-21.sp98">

               <speaker>PREDSEDNIK FRANCE CUKJATI:</speaker>

               <p>Gospod Jerovšek, jaz razumem, da dokazujete upravičenost 1. januarja naslednje
                  leto, ampak vseeno...</p>
            </sp>
            <sp xml:id="SDZ4-Redna-38-2008-04-21.sp99">

               <speaker>JOŽEF JEROVŠEK:</speaker>

               <p>In zaradi tega se vi tudi....</p>
            </sp>
            <sp xml:id="SDZ4-Redna-38-2008-04-21.sp100">

               <speaker>PREDSEDNIK FRANCE CUKJATI:</speaker>

               <p>... držite se teme...</p>
            </sp>
            <sp xml:id="SDZ4-Redna-38-2008-04-21.sp101">

               <speaker>JOŽEF JEROVŠEK:</speaker>

               <p>... Komisije za boj proti korupcij ne zavzemate za neko celovito rešitev,
                  sistemsko rešitev, rešitev, ki bi zagotavljala znižanje koruptivnjih ravnanj v tej
                  državi. Pravzaprav z neko evforijo razmišljate, kot da boste v neki boljši
                  politični situaciji in da nočete imeti takrat absolutno zaščiten hrbet, da bodo
                  lahko ravnali po svoje vaši člani, vaši funkcionarji....</p>
            </sp>
            <sp xml:id="SDZ4-Redna-38-2008-04-21.sp102">

               <speaker>PREDSEDNIK FRANCE CUKJATI:</speaker>

               <p>Gospod Jerovšek, bi lahko v povezavi s členom...</p>
            </sp>
            <sp xml:id="SDZ4-Redna-38-2008-04-21.sp103">

               <speaker>JOŽEF JEROVŠEK:</speaker>

               <p>Seveda, ja saj se gre absolutno za mandat komisije. Oni želijo imeti komisijo, ki
                  bo od njih politično popolnoma odvisna, ki se je že, s svojimi ravnanji v
                  preteklosti, onemogočila za boj proti korupciji. Vpeti so nekateri ljudje v vaša
                  ravnanja. In zaradi tega jaz razumem, da ste vi proti. Samo je treba pred
                  slovensko javnostjo povedati, da vi pač niste tisti, ki si želite manj korupcije v
                  Sloveniji. Imate velike zasluge za zelo hude koruptivne dejavnosti v državi v času
                  vaše vladavine, in tudi pozneje, in ste nasprotniki tega, da se učinkovito borimo
                  proti korupciji v tej državi. Hvala.</p>
            </sp>
            <sp xml:id="SDZ4-Redna-38-2008-04-21.sp104">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes odpiram ponovno prijavo. Gospod Kovačič, izvolite.</p>
            </sp>
            <sp xml:id="SDZ4-Redna-38-2008-04-21.sp105">

               <speaker>DIMITRIJ KOVAČIČ:</speaker>

               <p>Hvala za besedo.</p>
               <p>Predlagani amandma spet ni konsistenten, kot ni bil konsistenten prejšnji.
                  Poglejte, namen vsakega zakona je čimprejšnja uveljavitev in je rok za uveljavitev
                  zakona in za uveljavitev posameznih določil odvisen od tega kdaj bodo tisti, ki so
                  dolžni zakon izvajati, sposobni, da bodo lahko nemoteno začeli zakon in posamezna
                  določila uvajati. Zato je določen rok kdaj začnejo veljati zakoni in kdaj začnejo
                  posamezna določila. Glede tega določila, glede prevzema pristojnosti pravi predlog
                  zakona, da naj bi se to zgodilo 1. januarja 2009. To je zelo dolg, neobičajno dolg
                  rok za uveljavitev zakona in za uveljavitev posameznih določil. Torej, da se v tem
                  času Računsko sodišče in vsi ostali, zadostno pripravijo na to, da bodo lahko
                  potem učinkovito izvajali zakonska določila. Z amandmajem se predlaga, da se ta
                  nenavadno dolg rok podaljša še za več kot eno leto. Popolnoma nerazumljivo. Razen,
                  če je bil amandma vložen zato, da se špekulira. Da se špekulira s tem, da se tukaj
                  ta rok podaljša do onemoglosti. V tem času, če bo prišlo slučajno do kakšne
                  drugačne politične opcije na vladni ravni, bomo pa zakon spremenili in bo zadeva
                  potekala nemoteno naprej tako kot sedaj. To pa ni namen. Namen zakona je, da
                  tisto, kar se sprejme, se čim prej uveljavi. In seveda špekulativnih predlogov in
                  špekulativnih amandmajev ne moremo sprejemati in utemeljiti amandmaje na tem, da
                  predvidevamo, da se bo potem v prihodnosti nekaj zgodilo, potem bomo pa mi to
                  izkoristili in bomo potem prilagodili temu stanju svoje interese. Tako to ne
                  gre.</p>
               <p>In seveda, če nekdo govori, da je nekaj sporno in na tem utemelji opravičenost
                  svojih predlogov, je to spet nenavadno in nesprejemljivo. Če je nekaj sporno za
                  nekoga, to še ne pomeni, da na tem gradiš, da se mora nekaj drugega kot tisto, kar
                  je predlagano spremeniti. To je sporno. Pač, sporno je lahko vedno, če nekdo nekaj
                  drugače misli. Ampak, to ne pomeni, da je to, kar je za nekoga sporno, da je
                  narobe. Nič ni narobe. Dokler je samo sporno, ni še nič narobe.</p>
               <p>No, zato sam tega amandmaja iz razlogov, ki sem jih tudi povedal, nikakor ne morem
                  sprejeti. Mimogrede, tudi če bi bilo, kot nekateri trdite, da gre za neodvisno
                  komisijo za katero jaz trdim, da niti slučajno ni neodvisna, kar se je pokazalo v
                  času mandata dela te komisije, torej ni neodvisna, pa tudi, če bi bila ta komisija
                  neodvisna, to ne pomeni, da se v času trajanja nekega mandata stvari spreminjajo,
                  da se spremenijo, poskuša stanje še izboljšati in se uvedejo na tem področju tudi
                  druge institucije, konkretno tukaj Računsko sodišče, ki so lahko ravno tako
                  neodvisne. Torej tudi, če bi bila ta sedanja komisija neodvisna, je tudi Računsko
                  sodišče neodvisno, predvsem pa je bistveno bolj strokovno usposobljeno. O tem se
                  bomo verjetno vsi, ki smo sedaj prisotni, strinjali. Zato, kot rečeno, ta amandma
                  ni vreden podpore. Hvala.</p>
            </sp>
            <sp xml:id="SDZ4-Redna-38-2008-04-21.sp106">

               <speaker>PREDSEDNIK FRANCE CUKJATI:</speaker>

               <p>Hvala. Gospod Terčon.</p>
            </sp>
            <sp xml:id="SDZ4-Redna-38-2008-04-21.sp107">

               <speaker>DAVORIN TERČON:</speaker>

               <p>Hvala, gospod predsednik.</p>
               <p>Gospod predsednik, jaz bi najprej predlagal, da uporabljate enake vatle za vse
                  razpravljavce in da jih kar pustite, da razpravljajo, ker konec koncev vsi
                  razpravljajo o tem ali ukiniti ali ne komisijo. Tako, da ni fer, da enega, kot
                  Kumarja, opomnite trikrat, kolega Jerovšek, ki pa je udaril totalno milno in sploh
                  ni govoril o amandmaju, pa je bil kar puščen pri miru. Moje mnenje je, da pustite
                  da vsak pove svoje stališče.</p>
               <p>Kar se tiče obrazložitve gospoda Grimsa, je seveda njemu "svojstvena". On je
                  obrnil vse to na glavo. Ja, gospod Grims, edini cilj je ukinitev komisije. Mi
                  ugotavljamo, da je med ljudmi občutek in zaveste, da je korupcije več. To bi se
                  morali vi vprašati, ne mi. Ker vi ste pred volitvami pred 4-imi leti se hvalili,
                  kako boste stopili na prste ne vem komu, porabili ste štiri leta za to, da bi
                  ukinili Kosa, ker vas očitno moti predvsem on. Jaz še zdaj ne vem ali ga boste ali
                  ne boste. Vi pač upate da ga boste. Seveda ste higiensko predlagali zelo dolg rok,
                  se strinjam s kolegom Kovačičem. Pa predlagajte krajšega. Ampak vi hočete
                  ustvarjati tisto - saj bo po volitvah prišlo do ukinitve tega. Čeprav vi veste, da
                  potem, ko se bo zavrtela celotna procedura imenovanja nove vlade, da bo zmanjkalo
                  časa za kaj takšnega popravljati, mi pa hočemo dajati samo to priložnost. In če je
                  res komisija tako neučinkovita, kot pravite. Jaz tudi pravim, da je premalo
                  učinkovita, jaz sem povedali, da dajmo nadgraditi in Poslanska skupina Zares je
                  tudi predlagala zakon, na osnovi katerega bi, kot rečemo, dali komisiji zobe pa
                  ste jih vi, in to je sprenevedanje, ta zakon zavrnili. Seveda zakaj? Zato, ker je
                  spet tam neki Kos verjetno, pa nočete slišati, verjetno vas ošpice udarijo, ko
                  slišite to ime. Ampak, kakorkoli že. Višek sprenevedanja pa je to, kar delate, da
                  prenašate na Računsko sodišče. To isto računsko sodišče, za katerega predsednik
                  Vlade pravi, mogoče ima pri svoji argumentaciji tudi kaj prav, ampak ki mu odreka
                  pravico predlaganja nečesa, torej zmanjšuje njen pomen, to isto Računsko
                  sodišče...</p>
            </sp>
            <sp xml:id="SDZ4-Redna-38-2008-04-21.sp108">

               <speaker>PREDSEDNIK FRANCE CUKJATI:</speaker>

               <p>Gospod Terčon, v 20. členu ni nič o Računskem sodišču.</p>
            </sp>
            <sp xml:id="SDZ4-Redna-38-2008-04-21.sp109">

               <speaker>DAVORIN TERČON:</speaker>

               <p>Ja, gospod predsednik. Jaz sem že povedal, saj .../Oglašanje v ozadju./... Jaz
                  razlagam, vsak ima, očitno gledamo različno ta zakon jaz in vi, moram reči, da sem
                  jaz dosti študiral, kar se tiče tega zakona in vsebina je pa zelo zapletena. Vmes
                  pa je tudi Računsko sodišče. Ker, če boste sprejeli...</p>
            </sp>
            <sp xml:id="SDZ4-Redna-38-2008-04-21.sp110">

               <speaker>PREDSEDNIK FRANCE CUKJATI:</speaker>

               <p>Samo prosim, ne splošne razprave no. To smo že imeli...</p>
            </sp>
            <sp xml:id="SDZ4-Redna-38-2008-04-21.sp111">

               <speaker>DAVORIN TERČON:</speaker>

               <p>Bomo naredili uskladitveni amandma, in potem ne bo več Računskega sodišča, ampak
                  bo še naprej komisija.</p>
               <p>Samo da obrazložim, gospod predsednik, kaj ima Računsko sodišče s tem, ker ima
                  očitno nekaj. Torej, to pa je višek sprenevedanja, da temu istemu Računskemu
                  sodišču, ki mu odrekate neke pomembne kompetence, pa druge kompetence nalagajo. To
                  je ena takšna lepoigra pred volitvami, ki nima popolnoma nobenega učinka, ampak
                  dejstvo pa je, še enkrat pravim, da se ta zavest ogroženosti o teh negativnih
                  pojavih pri ljudeh povečuje. In to bi vas moralo skrbeti, ko bo pred volitvami
                  treba dati rezultate na mizo, ne pa samo, kdo naj bi to opravljal z imenom in
                  priimkom.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp112">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims se je javil k repliki. Ne? Oprostite, sem mislil, da ste se
                  javili k repliki. Besedo ima gospod Školč.</p>
            </sp>
            <sp xml:id="SDZ4-Redna-38-2008-04-21.sp113">

               <speaker>JOŽEF ŠKOLČ:</speaker>

               <p>Hvala lepa. Tudi v našem poslanskem klubu bomo te amandmaje podprli, čeravno na
                  koncu ne prinašajo tistih rešitev, ki bi bile nujno potrebne za to, da je ta
                  komisija bolj učinkovita; ampak o tem je nekaj malega govoril kolega Terčon in
                  tudi drugi kolegi iz opozicije.</p>
               <p>Ob teh amandmajih pa ni zanimivo samo tisto, kar je zapisano in kar bomo na koncu
                  odločili, ampak kar je bilo v tej dvorani povedano. Kolegi iz koalicije vsi po
                  vrsti govorijo, da se je korupcija razrasla, da je po letu 2006, smo slišali tamle
                  z desne strani, to bistveno naraslo, da obstaja niz institucij, ki bi se lahko s
                  tem ukvarjale. In da je, tu je, bom rekel, pa na delu logika ideologov te rešitve,
                  očitno edina stvar, ki pravzaprav omogoča razraščanje korupcije, komisija, ki jo
                  vodi gospod Kos. Kajti logika njihove argumentacije je taka, da če njih ne bi
                  bilo, bi bilo vse lažje; deloval bi, recimo, etični kodeks, ki ministrom
                  prepoveduje različne stvari. Ko pa je bil minister Virant vprašan, recimo, po
                  etičnem ravnanju ministra Rupla glede rabe službenih stvari v zasebne namene za
                  njegovo ženo, je takoj se zgodilo to, da je pisec kodeksa bil ukorjen, da razlaga
                  kodeksa in uporaba kodeksa pripada samo predsedniku Vlade.</p>
               <p>Tu veliko govorimo o tem, da bi lahko Računsko sodišče kaj postorilo namesto
                  Kosove komisije. Se strinjam, zagotovo bi lahko, ko v postopku pride do konca, in
                  zagotovo bi tudi Računsko sodišče ne bilo v zadregi, če bi pač ministri upoštevali
                  izreke Računskega sodišča, pa jih ne. Če pustimo vnemar to, da tu kolega Grims
                  pravi, da je bila napaka narejena v času gospoda Kopača in gospoda Ropa, pri čemer
                  za vse niti ne vem, v katerih strankah v tem trenutku so, hkrati pa pripisujete to
                  neki načrtni dejavnosti LDS, potem vam moram reči, da nas v LDS ta razprava ne
                  skrbi. Absolutno, gospod Grims, nas ne skrbi, ne razprava o gospodu Podobniku ne
                  razprava o prejšnjih ministrih. Čeravno je izrek Računskega sodišča popolnoma
                  jasen: predsednik Vlade bi moral predlagati v razrešitev ministra Podobnika zaradi
                  neodzivnosti na poročilo. Kasneje smo brali še dve poročili o stanju na...</p>
            </sp>
            <sp xml:id="SDZ4-Redna-38-2008-04-21.sp114">

               <speaker>PREDSEDNIK FRANCE CUKJATI:</speaker>

               <p>Gospod Školč, imamo določen zakon na dnevnem redu in celo določen člen.</p>
            </sp>
            <sp xml:id="SDZ4-Redna-38-2008-04-21.sp115">

               <speaker>JOŽEF ŠKOLČ:</speaker>

               <p>Gospod predsednik, ne bi se javil k besedi, če ne bi vaši kolegi iz vaše poslanske
                  skupine tega odprli. Zagotovo se ne bi, v prvi rundi se nisem. Ampak govorim o
                  tem, da ta ideja, da je mogoče to tako imenovano Kosovo komisijo nadomestiti z
                  vsem drugim, kot bi rekel kolega Grims, to govorjenje ni iskreno, ne gospod Grims,
                  ne njegovi šefi, tega ne upoštevajo, sicer bi pač upoštevali izreke Računskega
                  sodišča. In mi s tem ne bi imeli nobenih težav kot rečeno. Določene stvari smo
                  plačevali na volitvah, določene po volitvah, vi jih pa dajte v tem trenutku glede
                  na izrek v Državnem zboru. Tisto, kar je vaša logika, tej pa ne verjamem, da bo
                  vse boljše, če se ta komisija ukine oziroma da je vsako telo, ki se ukvarja s
                  čimerkoli v redu, samo če ga ne vodi gospod Kos. Oprostite, intenca te razprave pa
                  me napeljuje na to. O tem se tudi že govoril, da pravzaprav vi uporabljate in
                  zlorabljate instrumente zakona, zato da obračunavate z ljudmi iz čisto zasebnih
                  razlogov. Kaj imate vi med seboj in z gospodom Kosom, to za ta zakon in za ta
                  sistem preprečevanja korupcije ni pomembno, ampak da greste tako daleč, da to
                  prevedete v zakonite rešitve oziroma v zakonske rešitve, to se mi pa zdi vredno
                  diskusije, gospod predsednik, in intenca tega, kar poslušamo s strani vaših
                  kolegov in prav je, da to slišimo, jaz se sploh ne pritožujem na to, če jim
                  pustite, da govorijo, kajti, ko govorijo, povedo, zakaj v bistvu pri tej zadevi
                  gre, je točno v tem, poleg vsega, poleg tega, da vam gleda ta komisija pod prste
                  imate očitno s predsednikom še neke zasebne, kolega Grims, pa pravi politične
                  račune. Političnih računov se na nadzornih komisijah ne poravnava. To je moje
                  stališče.</p>
               <p>Tako, da bi kazalo to diskusijo imeti odprto in bi kazalo pač povedati, da bo vse
                  boljše, ko se boste znebili gospoda Kosa, kot se vam zdi, da je vse boljše, kot
                  ste se znebili določenih neodvisnih novinarjev, ko bo mogoče boljše, ko se boste
                  znebili še kakšnega sodnika, na kakšnem pomembnem sodišču, morebiti pooblaščenke
                  za dostop do teh informacij in tako naprej. Očitno vsakdo, ki pač pokaže, da je
                  nekaj narobe, je za vas moteč, ne pa sestavni del elementa oziroma tega mehanizma
                  delitve oblasti in nadzorovanja različnih vej oblasti. Tisto, kar je problem je,
                  da vi razumete Slovenijo kot svojo fevdalno posest z absolutno oblastjo in nima
                  nihče dokler sije sonce iz Grosuplja pravice o ničemer tu govoriti. Hvala
                  lepa.</p>
            </sp>
            <sp xml:id="SDZ4-Redna-38-2008-04-21.sp116">

               <speaker>PREDSEDNIK FRANCE CUKJATI:</speaker>

               <p>Gospod Školč, daleč ste zaplavali. Gospod Horvat.</p>
            </sp>
            <sp xml:id="SDZ4-Redna-38-2008-04-21.sp117">

               <speaker>JOŽEF HORVAT:</speaker>

               <p>Hvala, gospod predsednik. Spoštovane kolegice in kolegi!</p>
               <p>Nekateri kolegi in tudi kolegice predvsem iz opozicije ste govorili, da se
                  korupcija razrašča in da to govorite po občutku. Če je temu res tako, potem je
                  nedopustno in če hočete ni higiensko, da pri tej točki, ob teh amandmajih govorimo
                  o gradbeni mehanizaciji, lopatah in buldožerjih in o razmnoževanju nekih morskih
                  živali. Je nedopustno, potem kažete na to, da vam je zelo, zelo malo do tega, da
                  bi okrepili in naredili bolj učinkovit boj proti korupciji. Iz razprav nekaterih
                  kolegic in kolegov se je tudi dalo razbrati, da s tem zakonom ukinjamo tako
                  imenovano Kosovo komisijo. Pa mi dovolite, ne vem, če sem poslan za to, da vam
                  lahko osvežim spomin. Želim pojasniti, da Zakon o omejitvah in prepovedih za
                  nosilce javnih funkcij, ki ga ravnokar obravnavamo, ne ukinja Komisije za
                  preprečevanje korupcije. Državni zbor Republike Slovenije je namreč Komisijo za
                  preprečevanje korupcije ukinil že pred kakšnima dvema letoma, leta 2006. To je
                  vse, kar govorim, vezano na amandma k 22. oziroma posledično tudi k 24., 25.
                  členu. To komisijo je Državni zbor ukinil, ko je sprejel Zakon o nezdružljivosti
                  upravljanja javnih funkcij s pridobitno dejavnostjo. Ta zakon je bil objavljen v
                  Uradnem listu Republike Slovenija številka 20 v letu 2006. Potem pa pride Ustavno
                  sodišče in Ustavno sodišče Republike Slovenije je nato presojalo nekatere določbe
                  tega zakona in ugotovilo neskladje z Ustavo Republike Slovenije, vendar ne glede
                  vidika ukinitve Komisije za preprečevanje korupcije.</p>
               <p>S predlogom Zakona o omejitvah in prepovedi za nosilce javnih funkcij, ki ga sedaj
                  obravnavano, bo se bo uresničila odločba Ustavnega sodišča Republike Slovenije in
                  se bo odpravilo ustavno neskladje. V predlog zakona oziroma v dopolnjen predlog
                  zakona, pa je bilo treba vnesti prehodno določbo, ki podaljšuje čas delovanja
                  Komisije za preprečevanje korupcije, saj bi sicer, to je zelo pomembno, "v skladu
                  z odločbo Ustavnega sodišča morala," ta komisija namreč, "prenehati delovati takoj
                  po uveljavitvi novega zakona." In zaradi tega mi sodimo, da je datum 1. januar
                  2009 pravi datum, zato tega amandmaja kolegic in kolegov iz Poslanske skupine
                  Zares, torej amandmaja k 22. členu, Poslanska skupina Nove Slovenije ne bo
                  podprla. Hvala lepa. </p>
            </sp>
            <sp xml:id="SDZ4-Redna-38-2008-04-21.sp118">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-38-2008-04-21.sp119">

               <speaker>MIRAN POTRČ:</speaker>

               <p>Hvala lepa.</p>
               <p>Pri razpravi o 22. členu in nekaterih naslednjih gre za različen pogled v naši
                  poslanski skupini in kot razumem, tudi v večini opozicije in v treh največjih
                  poslanskih skupinah koalicije, to je, Demokratih, Novi Sloveniji in Slovenski
                  ljudski stranki. Ja, mi želimo ohraniti pri življenju Komisijo za boj proti
                  korupciji čim dalj časa. Kar zadeva mene in upam trditi, da tudi mojo stranko, ne
                  samo čim dalj časa, ampak tudi kot trajen element našega sistema. In zato ne
                  želimo, da bi se kratkoročno za par mesecev ukinjala in potem na novo
                  ustanavljala. Prepričani smo, da delovanje takšne komisije je koristno, ne edina
                  rešitev, vendar koristno za splošno prizadevanje družbe kot celote in vseh njenih
                  organov za boj proti korupciji. Pri tem niti slučajno ne mislimo, da naj bi se
                  zmanjševala vloga drugih organov, organov pregona, policije, tožilstva, sodišč.
                  Kdor to trdi, ni poslušal razprav v tem Državnem zboru, ki trajajo nekaj let o tem
                  vprašanju; mi tega nikoli nismo trdili. Čim bolj učinkoviti policija, tožilstvo,
                  pravosodje, tem bolje, ampak to ne pomeni, da v tem okviru nima lahko svoje
                  funkcije in vloge tudi Komisija za boj proti korupciji. Katero vlogo in katere
                  naloge ima, je prav, da v javnosti povemo - tiste, ki jih vi ne priznavate. Tiste,
                  ki jih vi ne želite imeti, ker mislite, da se da vse reševati z ugotavljanjem
                  premoženjskega stanja funkcionarjev. Naloge in pristojnosti te komisije pa so
                  doslej bile določene mnogo širše, in mislimo, da približno v tem okviru naj
                  ostanejo. In govorite, čigava je ta komisija. Če bi bil sprejet zakon o
                  preprečevanju korupcije, ne razveljavljen, če bi bili sprejeti amandmaji, ki jih
                  je Poslanska skupina Zares tudi k temu zakonu dajala, bi imeli komisijo, ki, upam,
                  da ne trdite, da bi jo določala opozicija. Določil bi jo Državni zbor,
                  predlagatelji pa bi bili predsednik republike, naša Mandatno-volilna komisija,
                  Sodni svet in Vlada. In v čem je to, dragi gospodje, tako zelo narobe, da se lahko
                  očita, da bi takšna komisija bila napačnega sestava. Samo zato moramo podaljšati
                  rok, da bi do tega lahko prišli. Trdite, da komisija ni bila učinkovita. Ja,
                  soglašam. Tudi sama to priznava. Samo če ji nekdo in to je vladajoča koalicija, na
                  čelu s kolegicami in kolegi, ki so danes v imenu vladajoče koalicije tudi
                  govorili, vsak dan znova spodmika tla pod nogami in trdi, da je nepotrebna, da ne
                  more delovati, da jo je treba ukiniti, potem čudo, da je bila tako učinkovita kot
                  se je pokazalo v poročilu, ki smo ga pred nekaj meseci obravnavali in z veliko
                  večino v tem državnem zboru sprejeli. Kje niste bili kolegi iz koalicije oziroma
                  kje ste bili takrat, da ste rekli, da je to poročilo "lari fari", in da v njem ni
                  nobene prave vsebine. Ne. Vi ste ga na enak način pohvalili, kot ga je pohvalila
                  opozicija in tudi to je razlog, zakaj je prav, da ta komisija deluje. In namen
                  zakona je njeno nadaljnje delovanje, da bi se okrepil bolj proti korupciji. Njeno
                  ukinjanje pomeni ravno nekaj nasprotnega.</p>
               <p>Želim, da se omogoči delovanje komisije čim dlje, da bi skupaj našli morda
                  spoznanje, da je tudi pri nas, pa še marsikje drugje, ta komisija sestavni del
                  delovanja v boju proti korupciji, sicer nas na to ne bi opozarjale tudi mednarodne
                  organizacije, ki se bojujejo proti korupciji, na katere se tudi tokrat, kadar vam
                  paše, pač vladajoča koalicija požvižga. Hvala.</p>
            </sp>
            <sp xml:id="SDZ4-Redna-38-2008-04-21.sp120">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kumer.</p>
            </sp>
            <sp xml:id="SDZ4-Redna-38-2008-04-21.sp121">

               <speaker>DUŠAN KUMER:</speaker>

               <p>Hvala lepa za besedo.</p>
               <p>Upam, da bom sedaj lahko v miru spregovoril par stavkov. Najprej bom rekel, da ta
                  argument o neučinkovitosti, na katerega se opira vladajoča koalicija, bi
                  predlagal, da je vsaj malo moralno korekten. Namreč, ta komisija, o kateri
                  govorimo, o Komisiji za boj proti korupciji, ni doživela niti svojega prvega
                  rojstnega dne. Takoj leta 2005 spomladi, z vsemi kanoni ste napadli to komisijo,
                  pravim, ni doživela niti prvega rojstnega dne in danes po treh letih, ko je tri
                  leta vedno napadana govoriti in ji očitati neučinkovitost, jasno, da ja. Ne more
                  preživeti, če vladajoča koalicija, ki ima vse vajeti v rokah, jo torpedira
                  vsakodnevno, potem pa naj se izkaže s svojim delom, tako da gre tukaj za malo
                  moralne neizprijenosti in bi lahko druge argumente uporabljali, ne pa tega.</p>
               <p>Drugič, kaj je za mene moralno, tudi ni povsem korektno. Mi smo v tem Državnem
                  zboru ratificirali konvencijo OZN in mi smo govorili in ratificirali o boju proti
                  korupciji, ne konvencije o nezdružljivosti funkcij in o pridobitni dejavnosti
                  funkcionarjev. Tako, da vsi ti organi, na katere se sklicujete in danes je tudi
                  bilo rečeno, drugi načini boja proti korupciji. Ti funkcionirajo 17 let, tako
                  dolgo kot imamo to svojo samostojno državo Slovenijo. Noben ni oviral oziroma
                  zakonsko ni bilo ovir, da bi organi pregona opravljali, sodni organi opravljali
                  svoje zadeve.</p>
               <p>In čisto na koncu še, neke vrste mala politična korupcija je bila potrjena na
                  zadnji seji Odbora za notranjo politiko, ko sem pogledal magnetogram, ko je eden
                  od nekdanjih članov Slovenske nacionalne stranke preprosto izrekel, eden od
                  koalicijskih poslancev je pritekel v Poslansko skupino SNS in predložil zakon. In
                  mi smo s tem zakonom prišli v Državni zbor. Lepo vas prosim, jaz sem navajen že na
                  "plonk" listke koalicije, ampak tukaj gre za en velik "plonk" listek, ki ste pač z
                  njim "vleteli" v poslansko skupino neke druge stranke, ki ni v koaliciji in ste na
                  nek način zlorabili tudi ta inštitut in tudi to je takšna majhna politična
                  korupcija, ki se je zgodila v tem Državnem zboru, vi pa danes govorite o vseh
                  drugih stvareh, samo o tem svojem nespornem, nemoralnem dejanju ne.</p>
            </sp>
            <sp xml:id="SDZ4-Redna-38-2008-04-21.sp122">

               <speaker>PREDSEDNIK FRANCE CUKJATI:</speaker>

               <p>Gospod Kumer, vsaj zakona bi se lahko držal, ki je v razpravi. Gospod Gantar,
                  prosim. </p>
            </sp>
            <sp xml:id="SDZ4-Redna-38-2008-04-21.sp123">

               <speaker>DR. PAVEL GANTAR:</speaker>

               <p>Hvala lepa, gospod predsednik.</p>
               <p>Gospod predsednik, sicer res ni moja stvar, in je res popolnoma v vaši
                  pristojnosti, ampak jaz ne bi omejeval poslancev SDS pri razpravi o tem amandmaju.
                  Tako za vse nas, kot tudi za tiste, ki nas spremljajo je nemara dobro, da nam
                  kolegi razkrijejo ideološke, politične, in vrednostne predpostavke njihovega
                  argumentiranja za ukinitev Kosove komisije. Navsezadnje kot se zdi marsikomu
                  pomagajo mogoče tudi tistim, ki zagovarjajo delovanje Kosove komisije. Mislim, da
                  je prav, da se sliši glas vaših kolegov in mislim, da ta pove več kot oni mislijo
                  sami, da pove.</p>
               <p>Sicer pa kolegi in kolegice, jaz bom podprl tega in z njim povezane amandmaje,
                  tako kot nekateri drugi mislim, da je dobro, da ta komisija deluje čim dlje, da ne
                  prekinja svojega delovanja in da se seveda v teku tega delovanja na osnovi
                  izkušenj izboljšuje, popravlja, dopolnjuje in ima tisto funkcijo, ki naj bi jo
                  imela v nekem celovitem sistemu obvladovanja in boja proti korupciji.</p>
               <p>Želel bi poudariti in to utemeljiti predvsem s tem, da se vendarle moramo, žal, ob
                  tem amandmaju spomniti cene te zgodovine, na kratko. Če se je ta mandat, ki se
                  sedaj izteka, končal z bojem proti korupciji, se končuje z bojem proti komisiji,
                  Komisiji za preprečevanje korupcije. In to je prav paradoksalen obrat, ki mu bo
                  težko najti pravo pojasnilo. In povedano je, da je to pojasnilo pravzaprav, moram
                  se popraviti, zelo lahko najdemo pravo pojasnilo. Rečeno je bilo enostavno, eden
                  od kolegov je povedal, politični vrh komisije je ideološko neprimeren in je
                  nasproten tej koaliciji, zato je treba ukiniti komisijo. To je bilo rečeno in to
                  je razlog povedan na prvo in neposredno. Toliko o boju zoper korupcijo.</p>
               <p>S korupcijo naj se ukvarja policija, je bilo večkrat povedano s strani kolegov.
                  Seveda, ja, kdo pa drug, kot policija, policija, tožilstva, sodišča in tako
                  naprej. Toda, kot povedo številne mednarodne študije, številne druge izkušnje in
                  primeri, takrat, ko se policija začne ukvarjati s korupcijo, je že prepozno.
                  Navsezadnje je v sistemu, ko samo še policiji preostane boj zoper korupcijo, je
                  ponavadi tudi tako, da je ta ista policija lahko žrtev, ali pa prizadeta s
                  korupcijskim ravnanjem. In krog je zaprt, zato je jasno bilo rečeno, in v teh
                  deklaracijah, ki smo jih sprejeli, in v resolucijah, in v predlogih in v izkušnjah
                  v boju zoper korupcijo, ki je resen problem, v svetovnih globalnih dimenzijah je
                  pa globalni problem, je, da je treba ustvarjati neke vrste transparentna,
                  družbena, gospodarska in finančna okolja, transparentnost med politiko, financami,
                  ekonomijo, ki bodo preprečile, da se korupcijska ravnanja pravzaprav pojavljajo in
                  ki bodo naredile okolje, ki je manj nagnjeno, manj dovzetno za korupcijska
                  ravnanja. Jaz ne pravim, da je Kosova komisija v tej poti prišla daleč, šele na
                  začetek z nekaterimi načelnimi javnimi mnenji, mogoče, ampak komaj da na začetek,
                  in več kot toliko tudi ni mogla storiti. Če mislite, da boste korupcijo locirali v
                  politične, ideološke diskvalifikacije "ala tajkuni", na drugi strani pa v
                  policijsko preganjanje, vam povem, da boste korupcijo šele prignali na svet, jo
                  razpršili in pospešili. Zato je treba vzpostaviti boj proti korupciji na različnih
                  ravneh, iz različnih točk in na različne oblike ravnanja. Torej, enostavno. In
                  zdaj smešen argument, češ, da je argumentacija tega amandmaja protislovna v tem
                  smislu, ker ankete dokazujejo, da ljudje mislijo, da se je korupcija povečala. To
                  dokazuje neupravičenost ali slabo delo Kosove komisije. Po tej logiki seveda bi
                  lahko rekli, je še najmanj korupcije in še najbolj je koruptivna, bi rekel,
                  preprečevanje korupcije urejeno v avtoritarnih državah. Tam se o korupcijah niti
                  ne govori, seveda se tudi šepetati ne sme in tam tudi ne boste našli nobenih
                  podatkov o korupciji in korupcije ni. Če želite takšno sliko o korupciji, kjer je
                  prišla korupcija tako daleč, da se o njej niti govoriti ne sme, potem je seveda
                  argument, ki ste ga navedli lahko resničen, seveda pa je smešen. Smešen,
                  nedostojen nekega normalnega, zdravega in logičnega razmišljanja, in smešen,
                  nedostojen interpretacij, ki obstajajo v stroki. Prav to, da se je povečala
                  senzitivnost do korupcije je deloma tudi zasluga Kosove komisije, seveda pa tudi
                  politike, večkrat v negativnem smislu. Če se danes govori o korupciji, to pomeni,
                  da moramo govorjenje o korupciji vzeti zares, ne ga pravzaprav prevračati in
                  obračati na takšne ali drugačne način.</p>
               <p>In na koncu, vem, da je to mimo tega - popravek napačne navedbe. Predlog
                  Računskega sodišča v zvezi z razrešitvijo ministra Podobnika se ne nanaša na
                  napačno zaračunavanje in odvajanje okoljske dajatve v letih 2002 oziroma 2003 do
                  2005, ampak na drugi Podobnikov poskus, da bi te napačno zaračunane dajatve
                  pravzaprav skozi svojo notranjo, podzakonsko legislaturo legaliziral in ker je
                  bilo Računskemu sodišču zadosti, je, kot kaže, seveda storilo to, kar je storilo.
                  To je zelo enostavno, poglejte si dokumente. Zakaj je to storilo, zelo zanimivo -
                  namreč, večina denarja, ki bi ga morale občine vrniti, to moram povedati svojim
                  kolegom, pač prihaja iz okolij, kjer so župani, prav pri največji, iz SLS. Zelo
                  zanimivo. Jaz samo postavljam povezavo, ničesar ne domnevam in ničesar trdim, da
                  je šlo za kakršnakoli korupcijska ravnanja, ampak opažam neko značilno podobnost
                  in podrobnost. Zakaj je tako, se vprašajte sami. Hvala lepa.</p>
            </sp>
            <sp xml:id="SDZ4-Redna-38-2008-04-21.sp124">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pečan.</p>
            </sp>
            <sp xml:id="SDZ4-Redna-38-2008-04-21.sp125">

               <speaker>BREDA PEČAN:</speaker>

               <p>Hvala lepa za besedo, gospod predsednik. Najprej bi rada povedala, da je amandma
                  Poslanske skupine Zares napačno razumljen. Večkrat sem slišala kolege iz
                  koalicijskih strank, da gre za podaljšanje delovanja komisije. Ni res, ta amandma
                  samo vzpostavlja stanje, kakršno je bilo določeno z Zakonom o preprečevanju
                  korupcije. Ta komisija ima šestletni mandat, od aprila leta 2004 je šest let pač
                  april 2010. In zaradi tega ne gre za podaljševanje stanja, ampak gre samo za
                  popravljanje napačnega določila, ker izjave predstavnikov Vlade, ne govorim
                  današnjih predstavnikov Vlade, ampak tudi sicer, pa tudi, konec koncev, ministra,
                  so bile, da naj bi ta komisija delovala do konca svojega mandata. Mandat pa
                  poteče, kot rečeno, aprila 2010.</p>
               <p>Drugo, kar bi rada povedala, je to, da je značilno za nekatere poslance iz
                  koalicijskih strank, da zelo radi preberejo samo del tistega, kar je bilo kot nek
                  argument navedeno, in to interpretirajo kot katastrofalno stanje oziroma
                  katastrofalno slabo delovanje v tem primeru te komisije. Prebrala bi samo tisto,
                  kar je tudi napisano v obrazložitvi tega amandmaja oziroma se ta obrazložitev
                  nanaša na vse tri amandmaje. Med drugim piše tole: "Po raziskavi največ v boju
                  proti korupciji prispevajo mediji in Komisija za preprečevanje korupcije. Večina
                  anketirancev tudi zagovarja nadaljnji obstoj komisije." Zanimivo, da gospod
                  poslanec ni štel za potrebno, da bi tudi to povedal. Se pravi, ko govorimo o
                  presoji ljudi, ki so vprašani za mnenje, ne moremo reči, da je to nek verodostojen
                  ali pa strokoven podatek, vendar pa veliko pove o tem, kakšni so zlasti v zvezi s
                  korupcijo pomembni občutki ljudi, kaj čutijo v zvezi s korupcijo. In zelo značilno
                  je, da je mnenje ljudi se od leta 2006 do 2007 v zvezi s presojo pogostosti, se
                  pravi množičnosti pojavljanja korupcije zelo spremenilo v smer, da se je med leti
                  2006 in 2007, da se je korupcija močno povečala in da se je število tistih, ki so
                  rekli, da se je korupcija malo povečala ali da je ostala na enakem nivoju
                  zmanjšalo za pet odstotkov. To se pravi, da ta amandma ima še kako utemeljene
                  razloge za to, da bi bilo treba Komisijo za preprečevanje korupcije kljub temu, da
                  je v 25. členu, dela popolnoma invalidno, ampak vendarle je potem še čas, se bom
                  pridružila mojemu vodji poslanske skupine, še nam pušča čas, da lahko ohranimo in
                  dopolnimo, ojačamo edini neodvisni organ, ki preprečuje korupcijo v tej državi.
                  Vsi drugi, mi ne moremo reči, da je Računsko sodišče usposobljeno za preprečevanje
                  korupcije. Računsko sodišče ima popolnoma druge naloge in ne mi reči, da ni
                  poniževanje in bom rekla odrivanje Računskega sodišča, če mu bomo dali nalogo, da
                  preverja ali so funkcionarji prijavili darila v preteklem letu in koliko daril so
                  prijavili, pa bodite smešni. Jaz moram reči, da se norca delate iz Računskega
                  sodišča s takim predlogom zakona.</p>
            </sp>
            <sp xml:id="SDZ4-Redna-38-2008-04-21.sp126">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl. <stage>(Ga ni.)</stage> Gospod Grims, replika. Ne, razpravo. Potem odpiram
                  ponovno prijavo za razpravo. Gospod Ljubeljšek, izvolite.</p>
            </sp>
            <sp xml:id="SDZ4-Redna-38-2008-04-21.sp127">

               <speaker>MITJA LJUBELJŠEK:</speaker>

               <p>Hvala lepa, gospod predsednik.</p>
               <p>Ko poslušam današnjo razpravo o dveh amandmajih, poslušam razpravo, ki sem jo
                  poslušal tri leta. Vse ostalo, razen tistega, kar se dejansko ozko tiče obeh
                  amandmajev, prejšnjega, ki smo ga že obravnavali, pri katerem sem hotel
                  razpravljati in nekako tudi osebno protestirati, da se odpira neka razprava.
                  Povedati pa predvsem to da, sam osebno nasprotujem kakršnikoli dodatni pridobitni
                  dejavnosti, če si poslanec. Če si poslanec, bodi 100% poslanec, drugače pa pred
                  volitvami volivcem povej, da boš samo 80% poslanec.</p>
               <p>Kar se tiče tega amandmaja, ki je zelo kratek, s 1. januarjem 2009 se nadomesti z
                  besedilom z dnem dokončanja mandata predsednika in članov komisije. Jaz se ne bom
                  spuščal v vsebino dela komisije, tako imenovane Kosove komisije, ali razpravljal o
                  takem ali drugačnem načinu, oblike nadzora, učinkovitega nadzora nad korupcijo. O
                  tem je bilo, že kot sem rekel, v teh treh letih že veliko povedano. Danes se vse
                  ponovno, ponovno ponavlja. Vsi smo za to, da je korupcija bila, da korupcija
                  obstaja in da je treba korupcijo preganjati na učinkovit način. In tu bi bilo
                  zanimivo, če bi enkrat obravnavali analizo dosedanjega dela dosedanje komisije,
                  koliko je bila res učinkovita ta komisija s konkretnimi dejanji, s konkretnimi
                  pregoni in tako naprej.</p>
               <p>Z zakonom oziroma s predlogom se prenaša pristojnosti in delo te komisije
                  Računskemu sodišču. Ne morem se strinjati s kolegico Pečanovo, ki je rekla, da je
                  komisija edini organ v državi, ki lahko preganja lahko korupcijo. Da Računsko
                  sodišče za to ni usposobljeno, s tem se ne more ukvarjati, to pomeni, da negira
                  Računsko sodišče kot organ, kot neučinkoviti organ. Pa bom samo prebral iz
                  magnetograma iz matičnega delovnega telesa, ko je predstavnik Računskega sodišča,
                  gospod Vesel povedal: Predlagane funkcije, ki jih predlagatelj predlaga Računskemu
                  sodišču, to pa je nadzor nad premoženjskim stanjem, sprejemanje daril, prepovedi
                  poslovanja, trdimo, da jih lahko za popolnoma nemoteno izvedemo, da ne gre za
                  zahtevno, recimo, ali pa bolj zahtevna revizijska opravila. Takšnih revizijskih
                  opravil smo vajeni in da je verjetno, boste nam priznali, toliko kredibilnosti, da
                  tovrstna opravila za nas, seveda, ne morejo predstavljati prevelikega strokovnega
                  izziva. To je predstavnik Računskega sodišča povedal in zapisano, ne bom naprej
                  bral, ker lahko to sami preberete kaj je še povedal. Zato menim, da je termin, da
                  začne delovati po novem s 1. 1. 2009 pravi termin. Zakaj? Zaradi tega, ker bodo
                  volitve do takrat opravljene, nov Državni zbor se bo konstituiral, odpirala se bo
                  nova vlada, nova koalicija, kakršnakoli že bo. Bodo novi funkcionarji in je tudi
                  prav, da s 1.1.2009 začne se tudi izvajati nadzor nad, prvič, nezdružljivostjo in
                  drugič tudi z novo funkcijo, ki jo tudi prevzema Računsko sodišče. Ne vidim
                  pravega, res pravega vzroka, da se ta zadeva podaljšuje do 19.4.2010. To se pravi
                  še eno leto, ker s 1.1.2009 bo ta komisija, Kosova, ker je bila konstituirana
                  19.4.2004, delovala 5 let. In ne vidim zakaj bi sedaj še za eno leto zadevo
                  podaljševali. Zdi se mi umestno, odpira se nov Državni zbor, nova Vlada, novi
                  funkcionarji in naj se začne delati tudi po novem sprejetem zakonu. Zato nikakor
                  ne morem podpreti tega amandmaja.</p>
            </sp>
            <sp xml:id="SDZ4-Redna-38-2008-04-21.sp128">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kovačič.</p>
            </sp>
            <sp xml:id="SDZ4-Redna-38-2008-04-21.sp129">

               <speaker>DIMITRIJ KOVAČIČ:</speaker>

               <p>Hvala lepa za besedo.</p>
               <p>Trditev gospe Pečanove, da se predlagatelji oziroma tisti, ki podpiramo ta zakon,
                  delamo norca iz Računskega sodišča, pa mislim, da je presegla vse meje dobrega
                  okusa. Da se na ta način vsiljuje neko mnenje o Računskem sodišču, ko je vendar to
                  Računsko sodišče samo javno in na seji delovnega telesa, ki je obravnavalo to
                  tematiko, povedalo, da sprejema, da se strinja z vsebino tega predlaganega zakona,
                  da ga bo brez težav izvajalo, in da ga je sposobno izvajati celo v bistveno
                  krajšem času kot se tukaj sedaj ta prenos predvideva. Pa vendarle smo slišali s
                  strani spoštovane gospe poslanke takšno trditev. Zelo zelo nekorektno in ne vem
                  čemu je nam bilo namenjeno.</p>
               <p>Kar se tiče pa predlagateljev amandmaja; pravijo, naš namen je, z vložitvijo
                  amandmaja, da čim bolj podaljšamo mandat obstoječi tako imenovani Kosovi komisiji.
                  Torej hkrati predlagatelji želijo, da se zakon sprejme, vendar da se izvajanje
                  tega zakona čim bolj podaljša. Kakšen je to namen? Torej, če je namen, da se nekaj
                  ne uveljavi, torej da se zakon ne uveljavi, zakaj vlagati amandma. Zakon naj se
                  sprejme, vendar uveljavitev zakona se naj podaljša v nedogled, v neko daljno
                  prihodnost. Potem zakaj ste vložili amandma. Preprosto odločajte, ko bo glasovanje
                  glasujete proti zakonu. Zakaj ste za zakon, vendar uveljavitev zakona se naj
                  podaljša do onemoglosti? Jaz ne vidim tukaj nobene logike. Če se pa zakon sprejme,
                  potem je pa namen vsakega zakona, da se čim prej uveljavi, kar sem tudi že prej
                  govoril, torej, če ste za to, da se zakon sprejme, potem mora biti vaš interes, da
                  se zakon čim prej uveljavi, ne pa zakon sprejmimo, potem ga pa ne uveljavimo.
                  Torej, ne vem zakaj ste vložili amandma, da se zakon ne uveljavi. Ste za zakon,
                  vendar, da se ne uveljavi. Torej, jaz takšnega početja ne razumem. Preprosto bi
                  bilo bolj korektno, bolj pošteno, da poveste z zakonom se ne strinjamo, smo proti,
                  ne pa tako kot ste storili. Torej, amandma, še enkrat, je nepotreben in je
                  popolnoma, celo zaradi tega, kar sem ravnokar povedal, nesmiseln. Hvala.</p>
            </sp>
            <sp xml:id="SDZ4-Redna-38-2008-04-21.sp130">

               <speaker>PREDSEDNIK FRANCE CUKJATI:</speaker>

               <p>Hvala. Gospod Grims.</p>
            </sp>
            <sp xml:id="SDZ4-Redna-38-2008-04-21.sp131">

               <speaker>MAG. BRANKO GRIMS:</speaker>

               <p>Najprej replika v bistvu vsem tistim, ki so tako zanimivo obračali moje besede. Ko
                  spregovori podzavest je res zanimivo. Namreč, kar nekaj razpravljavcev je izrecno
                  omenjalo prav moj priimek in govorilo kot da sem jaz govoril o gospodu Kosu. Če
                  greste gledati magnetogram moje razprave, ki sem jo imel prej, boste videli, da
                  gospoda Draga Kosa z besedo in priimkom nisem niti omenil. Se pravi, od kje tem
                  ljudem to? To je tisti stari retorični trik, ki ga stalno uporablja tranzicijska
                  opozicija, da vsako razpravo o stvari poskuša sprevreči o razpravo o človeku, da
                  je vse razprava o ljudeh namesto razprava o stvareh, ker jim tam zmanjka
                  argumentov. Meni ni bilo treba nič omenjati gospoda Draga Kosa, ker on sam je zelo
                  pameten človek in zelo dobro ve, da bi največ pripomogel k ugledu komisije, ki jo
                  vodi, če bi tisti dan, ko je postala sodba sodišča, da je sodeloval v nekem
                  postopku, ki ga je sodišče ocenilo kot grob poseg v človekove pravice proti
                  novinarju gospod Rancu, sam odstopil, pač tega ni storil, vztraja na mestu, on se
                  je tako odločil, žal s tem tudi ni razbremenil te razprave tega elementa in to ste
                  vi sami pokazali, ne mi, jaz gospoda Draga Kosa v svoji razpravi nisem omenjal. In
                  na ta način tudi vse te vaše razprave, ker jih v bistvu izdaja vaša podzavest,
                  izzvenijo kot da hočete reči, ja, veste, ne vemo kam bi dali tega gospoda, ker je
                  sodišče ocenilo, da je sodeloval v nekem postopku, ki ga je sodišče ocenilo kot
                  grob poseg v človekove pravice proti neodvisnemu novinarju, da mu bomo zagotovili
                  tako dobro plačo, ki jo ima zdaj, pa mu jo zato še malo podaljšajmo. Tako zdaj vse
                  to vaše prizadevanje za ta amandma zveni. Ampak gospod Drago Kos, kot rečeno, je
                  pameten človek, on to sam ve, in zaradi tega pač o njem jaz nisem nič govoril. In
                  vsi, ki ste to navajali in z mano o tem polemizirali, ste se zelo grdo
                  sprenevedali. Pri tem je pa to, mimogrede, diplomatski izraz, kajti v ljudski
                  govorici se temu reče, da nekdo laže kot pes...</p>
               <p>Drugo, kar sem hotel poudariti, je pa to, da je res zanimivo, da vas tako zelo
                  moti, da sem navedel kar argumentacijo, ki je napisana prav pri tem amandmaju, ki
                  pač dokazuje, da v zavesti ljudi boj proti korupciji do nedavna ni bil kaj posebno
                  učinkovit, nasprotno, ljudje so do tega postali čedalje bolj občutljivi. Se pa
                  strinjam z razpravo kolega Gantarja, da je v veliki meri to najbrž, ker gre tudi
                  za primerjavo pred letom 1990, pogojeno s tem, da v totalitarnih režimih, kot jih
                  je pač Slovenija do leta 1990, žal, tudi imela, korupcija ni priznana kot dejanski
                  problem in formalno ne obstaja. In zaradi tega je tudi v zavesti ljudi ni, čeprav
                  je vsaka totalitarna družba v resnici prežeta s korupcijo, saj na ta način v
                  resnici ta mehanizem tudi deluje.</p>
               <p>No, ampak dejstvo je, da edina učinkovita akcija v boju proti korupciji, ki je
                  dokazljiva, preverljiva, je bila pač akcija tožilstva in policije proti tako
                  imenovanim tranzicijskim tajkunom. In tam ta komisija ni imela nikakršne vloge.
                  Nasprotno, šele kasneje je po lastnem priznanju šla preverjat, ali ima na to temo
                  kaj s svojih lastnih materialih; to je pisalo v vseh časopisih, domnevam, da je
                  bilo s strani novinarjev korektno preneseno. Seveda gre za to, da je to očitna
                  neučinkovitost. Pri čemer je pa zanimiva ta logika, ki ste jo tudi nekateri
                  razvili, tudi zdajle na koncu kolegu iz SD, ker očitno komisija ni bila sposobna
                  dobro opravljati vseh teh nalog, ki so ji bile danes že do zdaj, ji dajmo pa še
                  nekatere druge, da bo še bolj zasuta z delom, pa da se bo potem še s tem to
                  stopnjevalo in potenciralo. Zelo zanimiva logika, kajne, in mimogrede, točno sledi
                  absurdni, oprostite, precej smešni obrazložitvi v tem amandmaju, da zaradi tega,
                  ker pač očitno boj proti korupciji ni bil uspešen, je treba instituciji, ki je
                  bila ustanovljena za ta namen, pa očitno dela ni dobro opravila, čim dlje
                  podaljšati njen obstoj. Tukaj je to skregano s temeljno logiko, predvsem pa je
                  tudi neodgovorno do ljudi, saj konec koncev ljudje vse to plačujejo. Vsaka
                  institucija pač opravičuje svoj obstoj z neko učinkovitostjo. V danem primeru bi
                  bilo to najbolj dokazano z neko akcijo, ki bi jo pač tožilstvo oziroma policija
                  sprožila na osnovi obvestil, ki bi jih od te komisije prejeli. Vendar o čem takem
                  na nekem državnem nivoju do zdaj žali ni bilo sledu. In zaradi tega je pač vse to
                  samo vrtenje okrog vrele kaše. Ali smo si sposobni priznati, da ta zgodba ni
                  uresničila pričakovanj, torej, da komisija ni opravičila svojih pričakovanj s
                  strani zakonodajalca takrat, ko je bila ustanovljena, in da potem preiščemo druge
                  možnosti, da pogledamo katere so druge institucije. Tudi, mimogrede, Računsko
                  sodišče je samo reklo, da lahko brez težav opravlja tisto, kar bi mu naložili z
                  zakonom, ki je zdaj trenutno v mirovanju zaradi odločitve Ustavnega sodišča. To se
                  pravi, da tudi ta argument odpade. Gre za to, da poiščemo način kako se učinkovito
                  boriti proti korupciji. In to z ustanovitvijo ustreznih institucij, če je to
                  potrebno ali pa z ustrezno prerazporeditvijo pristojnosti na način, ki bo z vidika
                  davkoplačevalca najbolj racionalen. Kajti prav za to gre. Mi lahko ustanovimo
                  neskončno število institucij, pa če bo učinek delovanja vseh teh institucij nič,
                  potem gre tukaj za čisto zapravljanje denarja. Dajmo to povedati s pravimi
                  besedami.</p>
               <p>Iz tega razloga je seveda glede na argumentacijo ta predlagani amandma
                  paradoksalen, je sam s sabo s svojo lastno obrazložitvijo v nasprotju in iz tega
                  razloga ga ne sam, ne kolegi v Poslanski skupini SDS ne bomo podprli.</p>
            </sp>
            <sp xml:id="SDZ4-Redna-38-2008-04-21.sp132">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Ker je še interes. Odpiram prijavo.</p>
               <p>Gospod Gantar, izvolite.</p>
            </sp>
            <sp xml:id="SDZ4-Redna-38-2008-04-21.sp133">

               <speaker>DR. PAVEL GANTAR:</speaker>

               <p>Hvala lepa, gospod predsednik.</p>
               <p>Poglejte, v bistvu je to neka kombinacija dveh, treh replik. Zdaj nam je bilo
                  očitano, poslancem v Poslanski skupini Zares, smo pri zakonih, zakaj vlagamo
                  amandmaje. Najprej, bi rekel bonton je, da imajo vsi poslanci, vse poslanske
                  skupine v skladu s Poslovnikom pravico vlagati amandmaje, o njih diskutirati, si
                  prizadevati, da bodo sprejeti in tako naprej. To je prva stvar. In ne rabimo pouka
                  o tem zakaj vlagamo amandmaje.</p>
               <p>Kaj pa zakon? Seveda smo mi proti temu zakonu, saj je povsem jasno - vsakomur v
                  tej dvorani in širše je jasno, da ste, gospodje in gospe, vrč že razbili. Vrč je
                  že razbit. Tisto, kar nam gre tu je to, da rešimo vsaj nekaj črepinj, da vse ne
                  propade do konca, da vse ne gre do konca in tako naprej. To želimo storiti in
                  ohraniti neko strukturo, ki bo vendarle lahko v neki drugačnih konštalacijah
                  delovala. Če boste vi še naprej vladali, je to vse končano in ta zgodba se je
                  končala. Se pravi naša politika ni v tem smislu, bi rekel, čim slabše, tem boljše,
                  ampak želimo pri slabem zakonu, ki ga ne moremo podpirati, vendarle rešiti, kar se
                  rešiti da in to je jasno neka normalna, zdrava in razumna politika.</p>
               <p>Še enkrat bi rad omenil predvsem to, argumentacija k našim amandmajem ni skregana
                  z amandmaji. Še enkrat bi rad povedal, predvsem to, da tisti, ki interpretira, da
                  če so ljudje bolj senzibilni do korupcije, to pomeni, da sedanje inštitucije, ki
                  se borijo s korupcijo, opravljajo slabše svojo nalogo, takšne neposredne zveze ni
                  mogoče potegniti. In je ne smete potegniti, ker je pač preprosto napačna. V tem
                  smislu, kot rečeno, se morate strinjati s tem, da manj, kot so govori o korupciji,
                  bolj je učinkovit boj proti korupciji. Če to trdite, potem lahko trdite tudi
                  drugo. In, ker pravite, da tega ne trdite, namreč, da manj kot se govori o
                  korupciji, bolj je uspešen boj s korupcijo, ker pravite, da tega ne trdite, potem
                  ne smete trditi tudi nasprotno. In to je vse zaenkrat. Hvala.</p>
            </sp>
            <sp xml:id="SDZ4-Redna-38-2008-04-21.sp134">

               <speaker>PREDSEDNIK FRANCE CUKJATI:</speaker>

               <p>Hvala. Izvolite repliko.</p>
            </sp>
            <sp xml:id="SDZ4-Redna-38-2008-04-21.sp135">

               <speaker>MAG. BRANKO GRIMS:</speaker>

               <p>Čisto na kratko. Ker gre že spet za reinterpretacijo tega, kar sem govoril, samo
                  en kratek odgovor. Če se nekdo zavzema za podaljševanje obstoja neke institucije,
                  ki je očitno dokazala svojo neučinkovitost, potem je sam s tem objektivno
                  zainteresiran zato, da je korupcije čim več.</p>
            </sp>
            <sp xml:id="SDZ4-Redna-38-2008-04-21.sp136">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelinčič.</p>
            </sp>
            <sp xml:id="SDZ4-Redna-38-2008-04-21.sp137">

               <speaker>ZMAGO JELINČIČ PLEMENTI:</speaker>

               <p>Hvala lepa.</p>
               <p>Amandma sam po sebi se meni ne zdi smiseln, če ima Zares željo, da zakon ne uspe.
                  Kajti jaz mislim, da zakon, ki ni dober je treba zrušiti. Dejstvo je, da tisti
                  zakon, ki smo ga mi vložili v proceduro 10.2. leta 2006, je bil precej drugačen in
                  je bil bolj konsistenten od tega, na katerega se sedaj potem, ko je ustavno
                  sodišče 29.3. 2007 dalo svoje pripombe na osnovni zakon, da je, od takrat naprej
                  se je zakon zelo zelo spremenil. Zato, po drugi strani se pa sprašujem o tej
                  korupciji v Sloveniji. Koliko pa je ljudi zaprtih zaradi korupcije v Sloveniji.
                  Praktično nobeden. V 12. letih, od leta 1992 do 2004 je samo eden šel v zapor, pa
                  še tisti pogojno, pravzaprav, če pogledamo, da so gospoda Š., govorim tako, da ne
                  bi me kdo potem tožil, ker v parlamentu ne smemo govoriti direktno in odkrito,
                  tako kot bi človek pričakoval, ker nas lahko kdo toži in zaradi tega lahko plačamo
                  ogromne denarje. Tako, da nekateri celo izgubijo eksistenco. Ampak ta gospod Š. je
                  bil v tako imenovanem hišnem priporu, hodil je na okrog, nakupoval, se zabaval in
                  na koncu odšel v eno državo čez mejo, ki se začne na K. Potem seveda, ko so ga na
                  vso silo prevlekli nazaj, je sedaj pač sankcioniran. Po drugi strani imamo pa
                  tukaj razno razne gospode, ki pa dejansko se ukvarjajo s politično korupcijo, če
                  rečemo politična korupcija, kajti težko bi rekel, da novi BMW-ji pa prostori v
                  okviru nekih odvetnikov, ki zastopajo razne pivovarne, z nazivom Pivovarna L., da
                  v tem primeru niso podkupljeni. Pa tukaj ne samo politično podkupljeni, tudi
                  nekateri predsedniki določenih političnih strank, ki se začnejo na slovenska L.
                  stranka, dajejo tem gospodom prostore v svojih uradnih prostorih, kjer županujejo,
                  itn., itn.</p>
               <p>Skratka, tukaj imamo precej sprenevedanja, čudnih variant in pa nesmislov. Tako
                  da, zakon res ni dober. Seveda ni dober, ker se je vse skupaj zbasalo v ene čudne
                  okvire. Sedaj nas bodo gledali po dolgem in po čez, prekontrolirale nas bodo tudi
                  neke volilne komisije v vsaki vasi, kjer bomo recimo stanovali ali živeli, kar je
                  neumno in nesmiselno. Če hočemo res kaj narediti, potem naredimo tako, da se bo
                  vedelo, kdo pije in kdo plača in to je bilo narejeno v našem osnovnem zakonu. Tako
                  je bil zakon postavljen. In navkljub temu, da nekdo govori tukaj, da je nekoč bil
                  član ene druge poslanske skupine, pa da je notri pritekel nekdo od koalicijskih
                  poslancev in predložil zakon, s katerim naj bi se ukinila Kosova komisija, lahko
                  edino rečem glede tega človeka, da je bil verjetno takrat v enem od njegovih
                  običajnih, bi rekel, stanj, ko ni čisto dobro vedel, kaj je z njim, še manj pa,
                  kaj je z okolico. Bi bilo pa dobro, če ne bi drugi kolegi poslanci upoštevali
                  takšnih eskapad nekaterih ljudi in tega kot resnico dajali tukaj v razpravo.
                  Mislim, da bi bilo smiselno, da predvsem, da ta amandma, ki v bistvu zelo čudno
                  deklarira, kdaj se konča mandat predsednika in članov komisije, kajti mandati se
                  ne končujejo ob istem trenutku, ampak se končujejo drugače, tako da enostavno mi
                  bomo proti temu amandmaju.</p>
               <p>Ampak, da se vrnem zopet na ta osnovni zakon in na njegove nesmisle. No, nesmisli
                  se začnejo že tam, ko je Ustavno sodišče zahteval razveljavitev določenih delov in
                  ugotovilo neskladje z Ustavo. Človek se vpraša, kako Ustavno sodišče odloča
                  neskladje z Ustavo ali zgolj na trenutke, na trenutne razmisleke ali po kakšni
                  direktivi, ki bi ji morda tudi lahko rekli politična korupcija ali kako drugače.
                  Človek se vpraša, koliko je tukaj teže v teh odločitvah Ustavnega sodišča, o
                  katerem jaz osebno nimam kakšnega velikega mnenja, upam, da se bo kaj spremenilo,
                  vendar dosedanje delovanje Ustavnega sodišča je bilo prekleto žalostno in v veliki
                  meri uperjeno proti dobrobiti državljank in državljanov Republike Slovenije in
                  proti dobrobiti naše domovine. Ne vem, kako bo.</p>
               <p>Skratka, bomo videli, kaj se bo vse skupaj dogajalo, ampak v kolikor bo zakon
                  sprejet, bo v Sloveniji še ena dodatna godlja. Jaz mislim, da bi navkljub vsemu
                  morali raziskovati korupcijo, policija, tožilstvo in sankcionirati sodne organe,
                  vendar nihče tega ne naredi, morda tudi zaradi tega, ne vem, morda zaradi tega,
                  ker je to vse preveč povezano eno z drugim. Jaz sem prepričan, da je kar precej
                  sodnikov podkupljenih.</p>
               <p>In to ne samo s politično korupcijo, ampak kar s finančnimi injekcijami. Naša
                  javna občila so polna raznih čudnih zgodb, pri katerih človeku misel ne more iti
                  drugam, kot v to, da so gospodje, ki tvorijo tisti, tako imenovani popolnoma
                  neodvisni in nad občestvo dvignjeni zbor pravosodne oblasti, da so podkupljeni.
                  Dosti takšnih gospodov, ki so bili na pozicijah, so potem čez dva dni preskočili v
                  razne privatne firme, kjer delujejo naprej, seveda, z bivšimi povezavami, mogoče
                  tudi s celo kopico dokumentacije, ki so jo odnesli domov. Skratka, mislim, da se
                  bo godlja v Sloveniji še kar nadaljevala, dokler se tukaj ne bo kaj ostro sčistilo
                  in uredilo, vendar se bo ta zadeva uredila šele takrat, ko bo 10 gospodov, tako
                  imenovanih tajkunov, res sedlo za rešetke, da bodo dobili po 10, 15 let. Tisti
                  blebetavci, ki pa tako ali tako ne vedo, kaj govorijo, tisti bodo pa končali tam,
                  kjer takšni ljudje ponavadi končajo. Hvala lepa.</p>
            </sp>
            <sp xml:id="SDZ4-Redna-38-2008-04-21.sp138">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč.</p>
            </sp>
            <sp xml:id="SDZ4-Redna-38-2008-04-21.sp139">

               <speaker>MIRAN POTRČ:</speaker>

               <p>Hvala lepa. Jaz soglašam, da bo sprejem zakona pomenil nadaljevanje ene velike
                  godlje na področju boja proti korupciji. Ker ne vidim razloga, zakaj bi večina v
                  Državnem zboru, razen da varuje neke svoje interese, bila proti temu, da se
                  dejavnost organov, ki se bojujejo proti korupciji, razširi in omogoči.</p>
               <p>Zato bi rad ob vsem sprenevedanju kolegic in kolegov oziroma bolj kolegov iz
                  koalicije, povedal, v Poslanski skupini Socialnih demokratov govorimo o amandmaju
                  zato, ker nam je to edina priložnost, da govorimo tudi o vsebini zakona. Sicer
                  bomo proti zakonu. Upamo, da ta zakon ne bo sprejet. Uveljavitev ali pa kasnejša
                  uveljavitev je samo možnost pomagati pri temu, da zakon ne bo končno uveljavljen
                  in da bo uveljavljeno tudi tisto načelo ali pa tista trditev v odločbi Ustavnega
                  sodišča, ki pravi: "Obveznost ureditve protikorupcijskega delovanja sicer ni
                  izrecno določena v Ustavi. Vendar iz splošnega načela zakonitosti delovanja
                  državnih organov in njihovih funkcionarjev kot enega izmed načel pravne države iz
                  2. člena Ustave izhaja tudi zahteva o preprečevanju korupcije."</p>
               <p>Tako se, gospe in gospodje, ne morete sklicevati, da vam je v veliko čast, ker ste
                  zagotovili ali pa pomagali pri tem, da je bil Zakon o preprečevanju korupcije že
                  leta 2006 ukinjen in da se od takrat naprej pogovarjamo o tem, koliko še obstoja,
                  koliko ne želja po tem delovanju, ker je edino Ustavno sodišče bilo tisto, ki je
                  reklo, da se določbe Zakona o preprečevanju korupcije do uskladitve z Ustavo še
                  naprej uporabljajo.</p>
               <p>In zdaj samo še ena misel. Citirali ste kolegico Pečanovo. Zelo logične so bile
                  njene besede. Dvolično je zahtevati, da prevzema nove posle, nove odgovornosti
                  Računsko sodišče, ko ta koalicija do Računskega sodišča nima nobenega pozitivnega
                  odnosa, saj Vlada ni pripravljena upoštevati njegovih določb.</p>
            </sp>
            <sp xml:id="SDZ4-Redna-38-2008-04-21.sp140">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo pa ima poslanec Rudi Veršnik. Izvolite!</p>
            </sp>
            <sp xml:id="SDZ4-Redna-38-2008-04-21.sp141">

               <speaker>RUDI VERŠNIK:</speaker>

               <p>Hvala za besedo. Lep pozdrav kolegicam, kolegom, predstavnikom Vlade! Spoštovani!
                  Tudi sam sem bil na začetku mojega mandata član te komisije. Menim, da smo v
                  tistem času, kolikor sem pač bil član, več ali manj razpravljali samo o zadevah,
                  kako komisija premetava papirje z enega konca na drug in išče - bom rekel - kvazi
                  prekrške v nekih pisarnah z nekimi ljudmi, ki jih vseskozi niti niso imeli nikoli
                  dovolj.</p>
               <p>Že večkrat sem tudi rekel v javnih nastopih, da je komisija nek papirnati tiger in
                  pri tem tudi ostajam. Danes se pogovarjamo o 24. členu, s katerim želijo
                  pozicijske stranke mandat novi komisiji oziroma novi organizaciji nadzora nad
                  korupcijo prestaviti v neko prihodnost. Namesto, da bi enostavno dovolili, da se
                  pravzaprav ta proces na novo začne čim prej. In ta datum je zame povsem
                  sprejemljiv. Prepričan sem, da je tudi smiseln.</p>
               <p>Kljub temu, da smo slišali, da Računskemu sodišču ne zaupamo, pa sam že vrsto let
                  delujem v Komisiji za nadzor javnih financ. Od mene še niste slišali, da ne zaupam
                  Računskemu sodišču. Računskemu sodišču zaupam. Prepričan sem, da bo to svojo
                  funkcijo, ki jo je do sedaj opravljala tako imenovana Kosova komisija, bistveno
                  bolje in v krajšem času opravilo. Predvsem pa sem prepričan, da bomo državljani
                  imeli bistveno manj stroškov, kot jih imamo sedaj s to tako imenovano Kosovo
                  komisijo.</p>
               <p>Sam ne podpiram amandmaja k 24. členu, pač pa ponovno trdim, da je smiselno, da
                  komisija začne delati čim prej. Torej, v skladu s predlogom najkasneje 1.1.2009.
                  Hvala lepa.</p>
            </sp>
            <sp xml:id="SDZ4-Redna-38-2008-04-21.sp142">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Odpiram ponovni krog za razpravo. Prosim za prijave.
                  Izvolite. Besedo ima poslanka Barbara Žgajner Tavš. Izvolite.</p>
            </sp>
            <sp xml:id="SDZ4-Redna-38-2008-04-21.sp143">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Moram reči, da sem presenečena, ko poslušam razprave
                  nekaterih razpravljavcev pred menoj. Toliko bolj, ker namerno zanemarjajo pomemben
                  del, ki se je na področju nadzora nad delom, ki ga je v preteklosti opravljala
                  Komisija za preprečevanje korupcije kot neodvisen organ. S tem namenom je bila
                  ustanovljena. Ker namerno zanemarjajo ta pomemben del, ki ga je odpravila tudi
                  državnozborska komisija.</p>
               <p>Hočem reči, da me čudi, da danes nismo večkrat slišali, kajti v preteklosti je
                  bila zelo pomembna besedna zveza "brezzobi tiger". Čudi me, toliko bolj, ker smo
                  našli razlog za to, da bomo brezzobega tigra, se pravi, inštitucijo, neodvisno
                  inštitucijo v naši državi, ki nima dovolj pooblastil za učinkovit pregon pojava
                  korupcije, klientelizma, pranja denarja in še česa, da ga bomo preprosto zaprli.
                  Ta organ zaprli, namesto da bi temu organu, če je to želja, dali več
                  pristojnosti.</p>
               <p>In toliko bolj sem presenečena, veste, zato, ker poslušam nekatere govorce pred
                  menoj, ko kritizirajo ta zakon - zakon o nadzoru nad poklicnimi funkcionarji -
                  poenostavljeno rečeno. Ko pa je ta zakon zgolj posledica zakona oziroma dogajanja
                  iz leta 2005. Takrat je prišel nekdo in je začel mahati na ves glas s predlogom,
                  da je treba tako imenovano Kosovo komisijo ukiniti in nadzor nad funkcionarji
                  urediti na nekakšen drugačen način. Ampak, roko na srce, spoštovane kolegice in
                  kolegi. Če bi poznali delo, če bi poznali agonijo, ki se vleče dejansko od leta
                  2005, potem bi videli kdo v tej državi ali pa Državnem zboru ima resen namen, da
                  bi se na področju preprečevanja korupcije nekaj storilo. Jaz osebno pravim - ja,
                  premalo je, zgolj papirologija ali papirnata vojna, premalo. Ampak bolje vsaj to,
                  kot nič. Tudi ta papirologija oziroma papirnata vojna je dala neke rezultate. Žal
                  so tisti organi, ki so pristojni za to - od tožilstev naprej, od policije naprej,
                  prepočasi odreagirali ali pa sploh niso.</p>
               <p>Jaz preprosto ne razumem, zakaj je potrebno na nek jasen signal, ki ga je dal
                  neodvisen organ, ki se mu reče Komisija za preprečevanje korupcije, v naši državi
                  čakati več kot eno leto dni, da tožilstvo odreagira oziroma da tožilstvo dobi s
                  strani neke državne inštitucije papirje, ki jih je tožilstvo zahtevalo na podlagi
                  opozorila, da obstaja sum korupcije pri nekem poslu. Veste, to je problem. Ampak
                  tega problema ne rešuje vladni zakon. Ne. Vladni zakon še omejuje tisto področje,
                  ki je za enkrat relativno dobro urejeno v naši državi.</p>
               <p>Ne nazadnje po našem predlogu zakona ali ureditvi so se sklicevali ali pa, bom
                  rekla, so se ga učili prenekateri tisti, ki so v fazi približevanja Evropski
                  uniji. Ker smo imeli zgledno urejeno področje boja zoper korupcijo oziroma
                  preprečevanja korupcije. In jaz se spomnim, ko so se sprejemali proračuni v okviru
                  Državnega zbora. Da vam povem tudi to plat zgodbe - kakšna ignoranca je na strani
                  Vlade Republike Slovenije. Niti enkrat ni bilo predstavnika Ministrstva za javno
                  upravo ali Ministrstva za finance ali kateregakoli drugega vladnega predstavnika
                  na sejo odbora, kjer smo se pogovarjali o načrtih Vlade Republike Slovenije na
                  področju boja zoper korupcijo. Niti enkrat, spoštovane kolegice in kolegi!</p>
               <p>Ali je to res dobra popotnica za to, da bomo, ne vem, z vladnim predlogom zakona
                  uredili področje korupcije? Ali je to res dobra popotnica, da bomo prišli v fazo,
                  ko bomo lahko rekli, da je politična higiena funkcionarjev v tej državi na tako
                  zavidljivi ravni, da ni korupcije? Ampak to je treba delati pri vrhu. Pri vrhu je
                  treba delati in gledati na politično higieno. Računsko sodišče, ničkolikokrat
                  omenjena inštitucija danes. Ko se spoštovani gospod državni sekretar sklicuje na
                  Računsko sodišče, ki bo imelo toliko in toliko pristojnosti po novem vladnem
                  zakonu nad študiranjem papirologije oziroma ker bo kontroliralo papirje, ki jih
                  moramo funkcionarji v naši državi, vsi funkcionarji pošiljati na po novem Računsko
                  sodišče.</p>
               <p>Ampak ta ista Vlada ne upošteva mnenja Računskega sodišča. Danes ga ne upošteva.
                  Predsednik Vlade ni odgovoril na poziv Računskega sodišča. Zdaj po novem bo imelo
                  to Računsko sodišče še več pristojnosti. Kje je tukaj politična higiena,
                  spoštovane kolegice in kolegi? Korupcija se dogaja, klientelizem se dogaja,
                  nepotizem se dogaja v naši državi. Tudi kriminal se dogaja v naši državi. Ampak
                  nov sistem nadzora nad funkcionarji, nad prijavo premoženjskega stanja
                  funkcionarjev ali pa nad prijavo daril, pa ne se hecati, spoštovane kolegice in
                  kolegi! To ne bo odpravilo korupcije v naši državi. Ali veste, kako smešen je že
                  danes sistem prijave daril Kosovi komisiji, ker je nedodelan?</p>
               <p>Ampak sprašujem: Zakaj ne dodelamo tega sistema? Več kot dve leti opozarjamo, tudi
                  državnozborska komisija opozarja, da je sistem slab, nedodelan, ker je zgolj črna
                  črka na belem listu papirja. Ampak vi ta sistem, bom rekla, daste "copy-paste" v
                  nov zakon. Vse ostale so nianse, spoštovane kolegice in kolegi! Jaz pravim bolje
                  podpreti ta amandma, ki podaljšuje rok za zaprtje neodvisnega organa. Po drugi
                  strani pa vas še enkrat naprošam ali pa apeliram na vas, da razmislite: Kakšen
                  signal dajemo družbi, dajemo državljankam in državljanom, kakšen signal dajemo ne
                  nazadnje družba kot celota tudi EU? Nekateri se tako radi postavljate pred EU, pa
                  ne spoštujete in ne upoštevate pozivov, ki prihajajo s strani tudi EU.</p>
               <p>Korupcija v naši državi je. Javno mnenje ni naklonjeno tej vladni potezi. Ker se
                  javnost, državljanke in državljani po pomoč obračajo na Komisijo za preprečevanje
                  korupcije, ker je to edini organ, ki ima neke rezultate. Seveda v skladu s svojimi
                  pristojnostmi je pa res, da so te pristojnosti zelo omejene. Veste, tudi na
                  podlagi načelnih mnenj komisije za preprečevanje korupcije, ki so pokazala tudi na
                  obstoj korupcije v vladnih vrstah, tudi to je po moji oceni zelo dober rezultat
                  ali pa eden izmed pomembnih razlogov, zakaj ne gre ukiniti neodvisnega organa, ki
                  se mu reče komisija za preprečevanje korupcije. Hvala.</p>
            </sp>
            <sp xml:id="SDZ4-Redna-38-2008-04-21.sp144">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Branko Grims.</p>
            </sp>
            <sp xml:id="SDZ4-Redna-38-2008-04-21.sp145">

               <speaker>MAG. BRANKO GRIMS:</speaker>

               <p>Hvala. K besedi sem se javil pravzaprav zato, ker sem hotel odgovoriti vodji
                  Poslanske skupine SD. Vendar, ker me ni neposredno imenoval, pač nisem mogel
                  uporabiti replike. Namreč, uporabil je izraz sprenevedanje in s tem v bistvu
                  uporabil temo, ki sem jo sam prej načel. Vendar je treba tukaj vedeti, kaj
                  sprenevedanje v resnici sploh je.</p>
               <p>Če nekdo ne podpira amandmaja, ki bi podaljšal veljavnost oziroma obstoj neke
                  institucije, ki se objektivno v merljivih izidih z ničemer konkretnim ni izkazala
                  kot dejansko učinkovita, je pa precej draga, potem, oprostite, to ni
                  sprenevedanje. To trdim z vso odgovornostjo. Če pri tem kot argument izrečem
                  ponovno, da je bil edini konkreten uspeh v boju proti korupciji nedavna akcija
                  proti tako imenovanim tranzicijskim tajkunom, je to dejstvo, ki ga pozna pač vsa
                  Slovenija. In naj samo dodam, da lahko le iskreno upam, da tokrat ne bo kakšen
                  sodnik pisal sodbe tako dolgo, da bo vse absolutno zastaralo ali pa da bodo
                  morebitni predlogi za postopek obležali kar v omari kakšnega tožilca, potem mu bo
                  pa sodišče čez nekaj let izreklo oprostilno sodbo, tako kot je bilo to nedavno. In
                  je to, trdim, slovenska nacionalna sramota, kar se je zgodilo in bi bilo najbrž
                  treba pogledati o koruptivnih dejanjih najprej v slovenskem pravosodju. Lahko samo
                  izrazim to spet kot dejstvo. In moje iskreno upanje in to ni sprenevedanje.</p>
               <p>Če pa nekdo na vse kriplje zagovarja podaljševanje obstoja institucije, ki je
                  precej draga, vendar se je izkazala kot neučinkovita, hkrati pa ista oseba v vlogi
                  vodje Poslanske skupine SD na isti seji Državnega zbora predlaga umik Kazenskega
                  zakonika, ki vsebuje določbe o zaostritvi boja proti korupciji, ki širi pojem
                  koruptivnosti še na tista dejanja, ki izhajajo iz pridobivanja koristi iz naslova
                  položaja in zaostruje kazni za koruptivna dejanja, to pa je sprenevedanje,
                  kolegice in kolegi. In to še kakšno!</p>
            </sp>
            <sp xml:id="SDZ4-Redna-38-2008-04-21.sp146">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Želi še kdo razpravljati? Odpiram ponovni krog za prijavo.
                  Izvolite, prosim! Kolega Pavel, beseda je vaša. Izvolite.</p>
            </sp>
            <sp xml:id="SDZ4-Redna-38-2008-04-21.sp147">

               <speaker>DR. PAVEL GANTAR:</speaker>

               <p>Jaz vendarle kolega Grimsa - imenoval ga bom z imenom, da se bo lahko javil na
                  repliko in imam še čas - ne mislim izpustiti iz primeža njegove argumentacije.
                  Njegova osnovna zgodba se glasi: "Utemeljitev amandmaja Poslanske skupine Zares je
                  v nasprotju s samim tekstom amandmaja." In trdi, da mi s svojo argumentacijo
                  dokazujemo pravzaprav nasprotno od tega, kar bi želeli. Namreč, da Kosova komisija
                  ni učinkovita. In trdim še enkrat, da argumentacija, ki jo mi predlagamo, je
                  konsistentna, logična in stvarna, da pravzaprav dejstvo, da se je povečala
                  senzibilnost za korupcijo v Sloveniji pa verjetno tudi širše, pomeni tudi to, da
                  je naš predlog, s katerim bi delovanje komisije zadržali še za več kot eno leto
                  konsistenten in pravilen.</p>
               <p>Kajti Kosova komisija je eden izmed organov, ne edini, ki prispeva k temu, da se
                  oblikuje postopoma okolje, ki bo manj naklonjeno korupcijskemu ravnanju in
                  posledično tudi korupciji, ki bo prišla do tiste stopnje, da se bo z njo morala
                  začeti ukvarjati policija. Kajti takrat, kot rečeno, so dejanja že storjena in
                  korupcija je že tu. Nas zanima predvsem to, kako narediti, da bi bilo korupcije
                  čim manj, ukrepati, preden pride do tega. In temu je namenjena cela vrsta ukrepov.
                  Tudi ta bi moral biti namenjen.</p>
               <p>Res pa je, da je komisija lahko naredila manj, ker se je morala več boriti za svoj
                  obstoj, ker njeno vodstvo ni bilo politično neprimerno. V tem smislu moram reči,
                  da je naš argument konsistenten, logičen. In pričakujem, da ga boste tudi podprli.
                  Sam sicer sem poslušal tudi kolega Jelinčiča. On ni znal dobro povedati, zakaj
                  nasprotuje našemu amandmaju. Ampak tudi to jemljemo, bi rekel, z "rešpektom" in na
                  znanje in je to dober razlog, da si proti nekemu amandmaju, če znaš povedati
                  pravzaprav dobro, zakaj si proti njemu.</p>
               <p>Še enkrat bi rekel, ko se tako govori na pamet in brez potrebe tukaj notri o
                  stvareh, o katerih mogoče na tej ravni ne bi bilo dobro, da bi govorili, ne
                  omejujem pa nikogar, ko govorite o akciji Čista lopata, dragi moji, še ovadbe niso
                  vložene. Marsikaj bo še treba narediti, da se bo videlo, ali je ta akcija
                  pripeljala in ali bo pripeljala do tega, kar vi mislite, da bo, ali bo proizvedla
                  neke nehotene učinke ali pa celo inverzne učinke, ki bodo lahko, lahko, ne pravim
                  da, udarili tudi po tistih, ki so akcijo na tak ali drugačen način sprožili.</p>
               <p>Ne vemo, ampak bodimo dostojni! Govorimo o tem preveč in verjemimo in pustimo, da
                  tožilstva, policija in sodišče znajo opravljati nalogo brez pridig, ki prihajajo
                  iz vladajoče koalicije, predvsem iz SDS. Hvala lepa.</p>
            </sp>
            <sp xml:id="SDZ4-Redna-38-2008-04-21.sp148">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Grims, beseda je vaša. Izvolite.</p>
            </sp>
            <sp xml:id="SDZ4-Redna-38-2008-04-21.sp149">

               <speaker>MAG. BRANKO GRIMS:</speaker>

               <p>Ne vem sicer, ker pač ne vidim v misli svojih spoštovanih kolegov, na kateri del
                  se je tole na koncu nanašalo. Ampak domnevam pa, da se je nanašalo na tisto, kar
                  sem dejal, o oprostilni sodbi v zvezi s tožilci. In pri tem, kolega Gantar,
                  vztrajam. To, da je nekdo imel polno omaro map spisov, pomeni, da nekaterim
                  ljudem, nekaterim institucijam, pravnim osebam. Skratka, ni bila dosegljiva
                  pravica v tej državi, da je bila pravica okrnjena v najglobljem pomenu te besede.
                  To to pomeni. In da je sodišče potem, ko so ga drugi tožilci, to isto osebo
                  ovadili, pa je bil njihov kolega - verjemite, da so to težko storili - da je
                  sodišče presodilo, da to ni nobeno kaznivo dejanje. To sploh ni problem za
                  Slovenijo. To pa, oprostite, menim, da je nacionalna sramota za slovensko
                  pravosodje. To je moje osebno mnenje.</p>
               <p>Gospod Gantar, jaz vaše mnenje čisto spoštujem. Prosim, spoštujte še vi
                  mojega.</p>
            </sp>
            <sp xml:id="SDZ4-Redna-38-2008-04-21.sp150">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Pavel Gantar, beseda je vaša, izvolite.</p>
            </sp>
            <sp xml:id="SDZ4-Redna-38-2008-04-21.sp151">

               <speaker>DR. PAVEL GANTAR:</speaker>

               <p>Diskutiram kot razprava, ker replika na repliko ni možna. Gospod Grims, nehajva se
                  igrati po nepotrebnem. Točno veste, na kaj se je moj stavek nanašal - na akcijo
                  "Čista lopata", o kateri ste tudi vi govorili in ste jo dali kot zgled sedanjega
                  boja proti korupciji. Jaz samo upam, da to res bo, da se bo izkazala. In na to se
                  je nanašala moja intervencija in moja replika, na nič drugega. Tako da mi ne
                  podtikat ali pa ne govoriti zdaj. Ne iti v drug bazen z nižjo vodo. Ostanite v
                  istem bazenu. Ne iti zdaj v drug bazen in tam čofotat z drugimi igračkami. Kajti
                  pogovarjali smo se o točno določeni zadevi in nobeni drugi. In ne se zdaj
                  izogibati. Ostanite v istem ringu ali bazenu, kakor hočete.</p>
            </sp>
            <sp xml:id="SDZ4-Redna-38-2008-04-21.sp152">

               <speaker>PODPREDSEDNIK SAŠO PEČE:</speaker>

               <p>Hvala lepa. Ker nihče več ne želi razpravljati, zaključujem razpravo. O amandmajih
                  bomo v skladu s časovnim potekom seje zbora odločali jutri, v torek, 22. aprila
                  2008, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - DRUGA OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O TUJCIH,</title> v okviru rednega
                  postopka.</p>
               <p>Seznanjam vas, da imamo za to točko na razpolago 2 uri in 50 minut.</p>
               <p>Predlog zakona je v obravnavo zboru predložila Vlada Republike Slovenije. Besedo
                  dajem predstavniku Vlade. Državni sekretar mag. Zvonko Zinrajh, beseda je vaša,
                  izvolite.</p>
            </sp>
            <sp xml:id="SDZ4-Redna-38-2008-04-21.sp153">

               <speaker>MAG. ZVONKO ZINRAJH:</speaker>

               <p>Še enkrat, lepo pozdravljeni! Hvala lepa za tehnično pomoč.</p>
               <p>Na kratko bi vam predstavil Predlog zakona o tujcih oziroma spremembe, s katerimi
                  se odpravljajo pomanjkljivosti sedaj veljavnega zakona o tujcih, ki so se v praksi
                  pokazale predvsem v postopkih izdaje vizumov in dovoljenj za prebivanje kot
                  potrebne spremembe.</p>
               <p>Predlog zakona na področju vizumov opredeljuje dva nova pojma, in sicer, garanta
                  in garantno pismo, ter daje podlago za vzpostavitev in vodenje nove evidence o
                  garantnih pismih. V novi evidenci se bodo vodili tudi določeni podatki o samem
                  garantu. Podatke o garantu bo pristojni organ za izdajo vizuma pridobival po
                  uradni dolžnosti iz uradnih evidenc, ki jih vodijo drugi organi. Tako da garantu
                  dokazil ne bo več potrebno posebej prilagati.</p>
               <p>Določen je tudi nov pogoj za izdajo vizuma, in sicer zagotovljeno potovalno
                  zdravstveno zavarovanje. Opredeljena pa so tudi sredstva za preživljanje, ki jih
                  mora prav tako imeti tujec, ki prosi za izdajo slovenskega oziroma schengenskega
                  vizuma.</p>
               <p>Predlog zakona na novo ureja možnost pritožbe zoper zavrnitev izdaje vizuma.
                  Zaradi zagotavljanja podatkov o tujcih, ki se vključujejo v program integracije,
                  je dana pravna podlaga za vodenje dveh novih evidenc. To je o udeležbi tujca na
                  tečajih slovenskega jezika in pa o udeležbi tujcev na tečajih seznanjenja s
                  slovensko kulturo, zgodovino in ustavno ureditvijo.</p>
               <p>Nadalje se odpravljajo pomanjkljivosti zakona, ki so se v praksi pokazale v
                  postopku izdaje dovoljenja za začasno prebivanje zaradi zaposlitve ali pa zaradi
                  dela. Na novo predlog zakona določa, da lahko prošnjo za izdajo dovoljenja za
                  prebivanje iz razloga zaposlitve ali dela vloži tudi tujčev delodajalec, ne le
                  tujec sam. Ker smatramo, da je izjemno pomembna novost. Prošnja se lahko tudi
                  sočasno vloži s prošnjo za izdajo delovnega dovoljenja, kar je tudi odprava
                  določene ovire administrativnega značaja, kot je to sedaj v praksi. Z navedenim
                  želimo predvsem skrajšati čas postopka, kar je tudi v interesu slovenskih
                  delodajalcev, katerih očitek je bil večkrat izpostavljen, da so postopki za izdajo
                  delovnega dovoljenja in dovoljenja za prebivanje "prekomplicirani" in
                  predolgi.</p>
               <p>V kazenskih določbah je znesek globe na novo določen v evrih. Višina glob pa je
                  prilagojena tudi teži prekrška. Zaradi česar se globe, ki niso sorazmerne teži,
                  tudi seveda po našem predlogu zvišajo. Nekatere kazni, sedaj globe, torej bivše
                  denarne kazni po terminologiji, so namreč ostale nespremenjene od uveljavitve
                  veljavnega Zakona o tujcih že iz leta 1999 in po mnenju predlagatelja ne ustrezajo
                  teži storjenega prekrška.</p>
               <p>Tukaj seveda tudi nismo sledili nekaterim predlogom, amandmajem, ki so bili
                  vloženi pred tem branjem. Kajti menimo, da smo primerno regulirali kazenske
                  določbe. Seveda v okviru zakona o prekrških in v okviru zakona o kazenskem
                  postopku oziroma Kazenskega zakonika.</p>
               <p>Kazenski zakonik, kot veste, je v proceduri. In tudi vsebuje nekatere določbe, ki
                  se nanašajo na to področje.</p>
               <p>V zaključku bi hotel dodati še to, da glede na majhno število vloženih amandmajev
                  na tej seji tudi opravite tretjo obravnavo, torej sprejem zakona. Prav tako
                  predlagam, da sprejmete sklep, da se zaradi obsega sprememb pripravi tudi uradno
                  prečiščeno besedilo predlaganega zakona, ki bi ga vaš zbor potrdil. Hvala
                  lepa.</p>
            </sp>
            <sp xml:id="SDZ4-Redna-38-2008-04-21.sp154">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnaval Odbor za notranjo politiko,
                  javno upravo in pravosodje kot matično delovno telo. Kolega Srečko Hvauc se nam je
                  že pridružil. Izvolite.</p>
            </sp>
            <sp xml:id="SDZ4-Redna-38-2008-04-21.sp155">

               <speaker>SREČKO HVAUC:</speaker>

               <p>Hvala za besedo, gospod podpredsednik. Odbor za notranjo politiko, javno upravo in
                  pravosodje je na nadaljevanju 43. seje dne, 9.4.2008, kot matično delovno telo
                  obravnaval Predlog zakona o spremembah in dopolnitvah zakona o tujcih, ki ga je
                  Državnemu zboru v obravnavo po rednem postopku predložila Vlada Republike
                  Slovenije.</p>
               <p>V uvodni dopolnilni obrazložitvi je predstavnik predlagatelja povedal, da so
                  bistvene vsebinske spremembe povezane. Pomanjkljivosti, ki so se pokazale v
                  praksi, predvsem kar se tiče izdajanja vizumov in izdajanja dovoljenj za
                  prebivanje. Predstavnica Zakonodajno-pravne službe je uvodoma povedala, da so
                  pripombe iz njihovega mnenja ustrezno upoštevane z amandmaji koalicijskih
                  poslanskih skupin. V sami razpravi je bilo predvsem močno izpostavljeno tudi
                  vprašanje ustreznosti predlaganih sankcij za prekrške oziroma njihove
                  sorazmernosti tako težje storjenega prekrška kot tudi dohodkom državljanov.</p>
               <p>Predstavnik predlagatelja je v zvezi s tem vprašanjem pojasnil, da so predlagane
                  kazni primerne. Saj ne presegajo v kazni, ki jih določa zadnja novela Zakona o
                  prekrških. Odbor je sprejel amandmaje poslanskih skupin SDS, NSi, SLS in DeSUS k
                  1., 3., 5., 10., 15., 16., 18., 22., 23., 24., 33. in 34. členu. Ni pa sprejel
                  amandmaja poslanske skupine SNS k 27., 29. in 31. členu. Prav zato pa je Poslanska
                  skupina SNS umaknila amandmaja za novi 27.a člen in za novi 32.a člen in odbor o
                  teh predlogih ni odločal. Je pa sprejel dva svoja amandmaja, in sicer k 27. členu
                  in k 31. členu. Odbor je v skladu s 128. členom Poslovnika Državnega zbora
                  glasoval o vseh členih predloga zakona skupaj in jih sprejel. Glede na sprejete
                  amandmaje in na podlagi prvega odstavka 133. člena Poslovnika Državnega zbora
                  pripravljeno besedilo dopolnjenega predloga zakona, v katerem so vključeni
                  sprejeti amandmaji. Ta dopolnjen predlog zakona je tudi sestavni del tega
                  poročila. Hvala lepa za besedo.</p>
            </sp>
            <sp xml:id="SDZ4-Redna-38-2008-04-21.sp156">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč poslanskih skupin.
                  Stališče Poslanske skupine Lipa bom predstavil sam.</p>
               <p>Spoštovani navzoči! Torej, Predlog zakona o spremembah in dopolnitvah Zakona o
                  tujcih je na podlagi obrazložitve, kot nam jo je podal državni sekretar in kot je
                  spisana v predlogu zakona, sprejemljiva. Torej, na podlagi obrazložitve bi težko
                  našli argument, zakaj nasprotovati omenjenemu zakonu. Dejstvo pa je, da vsaj v
                  okviru Poslanske skupine Lipa pogrešamo nekaj tistih elementov, skozi katere se je
                  moč odločati kvalitetnejše. Torej, ne izključno na podlagi mrtve črke na kosu
                  papirja, ampak da bi pridobili s strani resornega ministrstva nenazadnje tudi
                  statistiko ali pa vsaj nekaj zgodb ali - bolje rečeno - dejstev, ki narekujejo
                  potrebo po spremembi zakona, ki je danes pred nami.</p>
               <p>Vlada Republike Slovenije tako v uvodnem delu svojega zakona ugotavlja. Citiram:
                  "Cilj predloga zakona je določiti pristojnost posameznih ministrstev za izvajanje
                  pomoči pri integraciji tujcev, zagotavljanje pogojev in programov, ki jo Republika
                  Slovenija zagotavlja tujcem z zagotavljanjem za prebivanje, katere do sedaj niso
                  bile določene in kar se je pokazalo za pomanjkljivost."</p>
               <p>Torej, samo vsebino opisnega pojma, ki ga Vlada Republike Slovenije nakazuje v
                  okviru svoje obrazložitve, torej, kaj ni bilo določeno in vsebinsko katere so
                  omejitve oziroma pomanjkljivosti. V nadaljevanju Vlada Republike Slovenije
                  zagotavlja, da v povezavi z integracijo tujcev zagotovi podatke o tujcih. V okviru
                  Poslanske skupine Lipa bi bili zadovoljni oziroma veseli, v kolikor bi Vlada
                  Republike Slovenije predlog zakona opredelila tudi z vsaj, ne s številko tujcev v
                  okviru lanskega leta, predlanskega leta v okviru naše države. Tako pa sprejemamo
                  zakon, ki v svoji vsebini ne nakazuje niti na količino, niti na izvor tujcev v
                  okviru naše države.</p>
               <p>Iz tega naslova bi si želeli zakon, ki bi predmetno, vsebinsko opredeljeval
                  obstoječe stanje in nakazoval dejansko potrebo po spremembi predmetne zakonodaje.
                  Prav tako se nam zdi nedorečeno, torej ena izmed tistih določb, ki v okviru zakona
                  govori v povezavi z garantnim pismom. Torej, kjer se vabijo na zasebni ali
                  poslovni obisk v Republiko Slovenijo tujci. Ta del sem citiral iz predloga zakona.
                  Iz tega naslova seveda vprašanje iz Poslanske skupine Lipa: Kako je z razmerjem,
                  torej, zasebni ali poslovni obisk tujca in zagotovitvijo države Republike
                  Slovenije in tudi financiranjem s strani davkoplačevalcev tega zasebnega ali
                  sekundarnih dejavnosti, ki spremljajo zasebni in poslovni obisk? Ali sem notri
                  spadajo tudi pridobitev javno veljavne izobrazbe oziroma poklicnih kvalifikacij?
                  Po naši oceni gre za premalo dodelan zakon iz tega naslova. Torej, segment
                  zasebnega ali poslovnega obiska tujca. In pa potem bonitete, ki jih Vlada
                  Republike Slovenije dodeljuje. Ali tujca opravlja oziroma dodeljuje njegovo
                  upravičenost. Torej, citiram v nadaljevanju med točko 2.3. Poglavitne rešitve,
                  torej predlog Vlade: "Za zagotavljanje pogojev in programov za učenje slovenskega
                  jezika." Ali torej gre za nekoga, ki bo na obisku, da mu moramo financirati znanje
                  slovenskega jezika, seznanjanje s slovensko zgodovino v nadaljevanju in
                  izobraževalni sistem? Lahko pa z gotovostjo rečem, da ravno zaradi pomanjkanja
                  statistike smo, milo rečeno, skorajda ogorčeni nad oceno finančnih stanj,
                  posledic, ki jih bo zakon pripeljal, in sicer citiram Vlado: "Zaradi vzpostavitve
                  nove evidence o garantnih pismih bo po oceni predlagatelja Vlade, za leto 2008
                  potrebno zagotoviti sredstva v višini skoraj pol milijona evrov. Za integracijo
                  tujcev pa bo potrebno za tekoče leto zagotoviti ena cela in še nekaj milijonov
                  evrov, in prihodnje leto skoraj en milijon evrov." Iz tega naslova sem povedal,
                  podpore omenjen zakon ne bo dobil. Ne bomo pa mu nasprotovali, v kolikor bo Vlada
                  Republike Slovenije vsaj s številkami prišla in utemeljila svoje zahtevke.</p>
            </sp>
            <sp xml:id="SDZ4-Redna-38-2008-04-21.sp157">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine SDS pa bo predstavil poslanski
                  kolega Rudolf Petan. Izvolite.</p>
            </sp>
            <sp xml:id="SDZ4-Redna-38-2008-04-21.sp158">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovana predstavnika ministrstva! Na
                  začetku bi želel poudariti, da zakon o tujcih ureja njihov prihod. Se pravi, vstop
                  v našo državo, bivanje v naši državi in pa tudi zapustitev Slovenije. Omenjeni
                  predlog zakona, ki je predmet obravnave, je nastal na osnovi praktičnih izkušenj
                  sedanjega zakonskega besedila. Če kje, se ravno na tem področju razmere izredno
                  hitro spreminjajo.</p>
               <p>Migracije so izredno intenzivne ne glede na vzrok in pa na oblike. Slovenija je po
                  drugi strani članica Evropske unije. To področje praktično vsaka država ureja po
                  svoje. Na nekaterih področjih migracij Evropska unija skuša poenotiti pogoje. Pri
                  izvajanju sedanjega Zakona o tujcih so se pokazale določene pomanjkljivosti in
                  tudi administrativne ovire. Pokazalo pa se je tudi pomanjkanje delavcev za
                  določene poklice in velike težave delodajalcev za pridobitev ustreznih kadrov.</p>
               <p>Po predlogu se spreminjajo nekatere določbe pri izvajanju vizumov, pri izdajanju
                  vizumov. Ker nosilcu ne bo potrebno pridobivati določenih podatkov in listin. Se
                  pravi, ob prošnji. Ampak bodo to lahko, pravzaprav morali pridobiti uslužbenci
                  diplomatsko konzularnih predstavništev kar sami. Gre za uvajanje ali pa
                  spoštovanje načela, vse na enem mestu. In pa da stranka ni dolžna iskati sama
                  podatke, če gre za državne baze. Vzpostavile se bodo tudi določene evidence, ki
                  bodo poenostavile postopek za tujce.</p>
               <p>Z novim predlogom zakona je ali bo, ko bo zakon sprejet, dana podlaga za vodenje
                  evidence o garantnih pismih ter za pridobivanje podatkov o garantih iz uradnih
                  evidenc. Ta predlog namreč na novo opredeljuje pojem garanta, ki je pravna ali pa
                  fizična oseba, ki v času bivanja tujca v Sloveniji jamči za tujca. Garant bo to
                  pismo, ki mu ne bo potrebno prilagati nobene dokumentacije, evidentiral pri
                  upravni enoti. Prošnjo za izdajo dovoljenja za bivanje v Republiki Sloveniji iz
                  razloga zaposlitve ali dela lahko vloži delodajalec, ki bo zaposlil tujca, in ne
                  le tujec sam.</p>
               <p>Prošnjo za izdajo dovoljenja za bivanje vloži istočasno s prošnjo za izdajo
                  delovnega dovoljenja. Vse to pomeni skrajšanje časa celotnega postopka. Eden od
                  ciljev novele je tudi določitev pristojnosti posameznih ministrstev pri izvajanju
                  pomoči pri integraciji tujcev, ki jo naša država zagotavlja tujim osebam z
                  dovoljenjem za bivanje in ki do sedaj niso bile opredeljene. In v Poslanski
                  skupini SDS menimo, da je prav, da to tudi opredelimo. Tako je za zagotavljanje
                  pogoja za učenje slovenskega jezika, seznanjanje s slovensko kulturo in zgodovino
                  pristojnost Ministrstva za šolstvo in šport.</p>
               <p>Opredeljene so tudi naloge Ministrstva za kulturo. Usklajevalec nalog v zvezi s
                  tujci pa je Ministrstvo za notranje zadeve, ki tudi usklajuje finančne zadeve in
                  zagotavlja pogoje za programe informiranja, ki so povezani z vključevanjem tujcev
                  v našo državo. Na področju vizumov in viznih postopkov je težnja jasneje določiti
                  pogoje za izdajo vizuma, urediti podatke za evidenco in preprečiti zlorabe viznih
                  postopkov, ki so se pokazale v praksi. Dana je ali novost je tudi možnost pritožbe
                  v postopku izdaje vizuma, kar do sedaj ni bilo možno. Pri dovoljenju za prebivanje
                  zaradi združitve družine pa je novost, da se v enoletni rok veljavnega dovoljenja,
                  ki je pogoj za priznanje pravice, šteje tudi čas prebivanja tujca v Republiki
                  Sloveniji na podlagi potrdila o vloženi prošnji za podaljšanje oziroma izdajo
                  nadaljnjega dovoljenja za začasno bivanje.</p>
               <p>V Poslanski skupini SDS novi predlog, ki je pred nami, podpiramo.</p>
            </sp>
            <sp xml:id="SDZ4-Redna-38-2008-04-21.sp159">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Stališče Poslanske skupine Nova Slovenija bo predstavila poslanka Majda Zupan.
                  Izvolite.</p>
            </sp>
            <sp xml:id="SDZ4-Redna-38-2008-04-21.sp160">

               <speaker>MAJDA ZUPAN:</speaker>

               <p>Hvala lepa za besedo, gospod podpredsednik. Lepo pozdravljeni, spoštovani!</p>
               <p>Integracija tujcev je po svoji definiciji dvosmerni proces, ki zahteva tako
                  sodelovanje države, kot tudi tujca. Država in družba sta dolžni zagotavljati
                  ugodne pogoje za kakovost življenja priseljencev, vključno z aktivnim
                  preprečevanjem diskriminacije, ksenofobije in rasizma. Na drugi strani pa je za
                  uspešno integracijo potrebno aktivno sodelovanje priseljenca.</p>
               <p>Republika Slovenija zagotavlja tujcem več različnih možnosti za čim hitrejšo
                  integracijo. Tako so za tujce organizirani tečaji slovenskega jezika, programi za
                  seznanjanje s slovensko zgodovino, kulturo in ustavno ureditvijo. Omogoča pa se
                  tudi vključevanje v izobraževalni sistem za pridobitev javno veljavne izobrazbe
                  oziroma poklicnih kvalifikacij. S predlagano novelo se med drugim podrobneje
                  urejajo prav pristojnosti med ministrstvi, ki s svojim delovanjem in programi
                  posegajo na ta področja. Novela zakona o tujcih opredeljuje dva nova pojma, in
                  sicer garanta ter garantno pismo. Hkrati pa daje pravno podlago za vzpostavitev
                  nove evidence o garantnih pismih. Garant bo ob obisku tujca evidentiral garantno
                  pismo pri upravni enoti, ki bo podatke vnesla v evidenco garantnih pisem. Ti
                  podatki bodo na razpolago diplomatsko-konzularnim predstavništvom, ki bodo lahko
                  ostale potrebne podatke pridobila preko povezave z drugimi uradnimi evidencami.
                  Novela tudi omogoča, da se poenostavlja postopek za izdajo dovoljenja za začasno
                  prebivanje. Po veljavni ureditvi je namreč za dovoljenje zaprosil samo tujec.
                  Novela pa omogoča, da bo lahko zaprosil za dovoljenje tudi delodajalec, s čimer se
                  postopek ureditve enači z inštitutom sezonskega delavca oziroma tako imenovanim
                  napotenim. Prošnjo lahko vloži sočasno s prošnjo za izdajo delovnega dovoljenja,
                  kar pa pomeni tudi skrajšanje postopka. Zakon se dopolnjuje tudi na področju
                  ureditve zadostnih sredstev za preživljanje. Uvaja se možnost pritožbe v primeru
                  ob neizdaji vizuma. Dovoljenje za začasno prebivanje zaradi združitve družine pa
                  se bo mladoletnim neporočenim otrokom in staršem mladoletnih otrok lahko izdalo
                  ali podaljšalo najdlje do otrokove polnoletnosti, ne pa tudi dlje.</p>
               <p>V poslanski skupini Nove Slovenije menimo, da so predlagane rešitve novele zakona
                  o tujcih ustrezne, da prinašajo dopolnitve in spremembe, ki so se pokazale v
                  praksi za potrebne. Zato bomo predlagano novelo zakona podprli. Hvala lepa.</p>
            </sp>
            <sp xml:id="SDZ4-Redna-38-2008-04-21.sp161">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Josip Bajc pa bo predstavil stališče Poslanske skupine
                  Slovenske ljudske stranke. Izvolite.</p>
            </sp>
            <sp xml:id="SDZ4-Redna-38-2008-04-21.sp162">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovani! Poslanci Poslanske skupine Slovenske
                  ljudske stranke bomo predlagane spremembe in dopolnitve zakona o tujcih podprli.
                  Menimo namreč, da zakon ustrezno upošteva evropske smernice, ki urejajo vse
                  potrebno za ustrezno integracijo tujcev z izobraževanjem, z učenjem slovenskega
                  jezika, s seznanjanjem s slovensko zgodovino, kot tudi slovensko kulturo ter našo
                  pravno ureditvijo. Po drugi strani pa odpravlja nekatere pomanjkljivosti. Obenem
                  predvideva tudi boljšo evidenco in kaznovanje kršiteljev predpisov. V Poslanski
                  skupini Slovenske ljudske stranke menimo, da je predlagatelj ustrezno zastavil
                  tako ureditev, ki bo tujcem olajšala postopke pridobivanja vizumov in dovoljenj za
                  prebivanje. Predvsem zato, ker je to gotovo tudi v interesu slovenskih
                  delodajalcev, kjer primanjkuje določene delovne sile. Za vse tiste tujce pa, ki v
                  Republiki Sloveniji že prebivajo na podlagi dovoljenj za prebivanje, s tem zakonom
                  zagotavljamo pogoje za njihovo vključevanje v kulturno, gospodarsko in družbeno
                  življenje skupaj z ostalimi državljani Republike Slovenije.</p>
               <p>Vključevanje tujcev v izobraževalni sistem za pridobitev javno veljavne izobrazbe
                  oziroma poklicnih kvalifikacij prav tako izboljšuje integracijo tujcev. Zakon
                  odpravlja tudi določene pomanjkljivosti, ki so se pokazale v praksi v postopkih
                  izdajanja dovoljenj za prebivanje v Republiki Sloveniji. Namen je predvsem
                  olajšati in pospešiti postopke za izdajo dovoljenja za prebivanje iz razlogov
                  zaposlitve ali dela ter olajšati pogoje za priznanje pravice do združitve
                  družine.</p>
               <p>Zdi se nam tudi ustrezno, da se zvišujejo globe, predpisane za prekrške, ker naj
                  bi se s tem zmanjšale kršitve določb zakona. Zakon prav tako ustrezno ureja
                  vodenje evidenc vključevanja tujcev v posamezne programe. Uvaja nove evidence, kot
                  tudi potrebno koordinacijo pristojnih ministrstev, bodočih pokrajinskih
                  pristojnosti pri izvajanju programov za tujce in podatkov o tujcih, ki so
                  vključeni v program integracij.</p>
               <p>Menimo, da je končno tudi v Sloveniji treba dopolniti zakon o tujcih glede na
                  mednarodno prakso in zakonodajo z določbami o potrebnosti predložitve garantnega
                  pisma za pridobitev vizumov za tujce, ki prihajajo v Republiko Slovenijo na osebni
                  ali poslovni obisk, s katerim tujci v postopku izdaje vizumov dokazujejo namen
                  prebivanja, nastanitve ter sredstva za prebivanje v Republiki Sloveniji, kot tudi
                  za vrnitev v matično državo, iz katere prihajajo.</p>
               <p>Podpiramo tudi ureditev, da bo uslužbenec diplomatsko-konzularnega predstavništva
                  določene podatke o garantu pridobil po uradni dolžnosti preko povezave z drugimi
                  uradnimi evidencami.</p>
               <p>Torej, poslanci Poslanske skupine Slovenske ljudske stranke bomo navedene
                  spremembe zakona o tujcih podprli. Hvala.</p>
            </sp>
            <sp xml:id="SDZ4-Redna-38-2008-04-21.sp163">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Majda Širca bo predstavila stališče Poslanske
                  skupine Zares. Izvolite.</p>
            </sp>
            <sp xml:id="SDZ4-Redna-38-2008-04-21.sp164">

               <speaker>MAJDA ŠIRCA:</speaker>

               <p>Lep pozdrav! Govorila bom o delu zakona, ki je za poslanke in poslance skupine
                  Zares nesprejemljiv. Zakon v tem delu, o katerem bom kasneje več govorila, izraža
                  in še bolj utrjuje našo klavstrofobijo do tujcev. Razume jih kot motnjo, ki lahko
                  narušijo naš mir. Zato tudi naredi vse, da bi prišlo v Slovenijo čim manj
                  Neevropejcev in Neevropejk. Po principu: Tujega nočemo, sami smo si dovolj. In če
                  kdo že mora priti v Slovenijo, naj bo popisan, registriran in zanj naj se določi
                  kavcija in nekakšen garancijski list. Naj naše meje čim bolj hermetično tesnijo.
                  Zakon namreč na novo uvaja pojem garanta. Torej, tistega, ki bo z garantnim pismom
                  jamčil za glavo tujca oziroma tujke, ki bo želel, želela priti v Slovenijo.
                  Jamčiti bo moral tudi za sredstva njegove vrnitve domov. Torej, za tistega, ki bo
                  želel priti v Sloveniji na predavanja, seminar, izlet, obisk, razstavo,
                  izobraževanje in tako naprej, ne bo več dovolj povabilo, temveč garantno pismo. To
                  so novi pogoji. Tujec, ki bo odslej hotel priti v Slovenijo, bo moral imeti
                  sklenjeno potovalno zdravstveno zavarovanje - tega sedaj ni - in zagotovila za
                  sredstva za preživljanje v času bivanja v Sloveniji.</p>
               <p>Z registrom garantov se pa tudi uvaja nadzor nad osebami, fizičnimi in pravnimi,
                  ki bodo jamčili za tujca. Država bo namreč vodila spisek, register, evidenco vseh,
                  ki bodo podpisali garantno pismo, vključno s podatki o tujcu, kot tudi s podatki
                  tistega, ki bo za tujce jamčil. Tujec, ki bo želel priti v Slovenijo, bo moral
                  imeti zagotovilo, da ima zadostna sredstva za preživljanje. Višino teh sredstev bo
                  določal gospod Rupel. Največja farsa pa je, da Vlada svoje predloge, obrazložitve
                  v tem delu navaja tako, da pravi, da gre za lajšanje in pospeševanje postopkov pri
                  izdaji vizumov in dovoljenj. Ja, seveda, lajša že. Ampak na način, da postavi
                  toliko ovir ali preveč rigoroznih pogojev, da ljudje ne bodo več prihajali k nam,
                  ker bodo postopki za pridobivanje pogojev zakomplicirani in rigorozni. Ljudje pa
                  ne bodo želeli tvegati in izdajati garantnih pisem za njih.</p>
               <p>Ta filozofija izhaja izpod mene, da imajo tujci lahko slabe namene in da so
                  dvomljivi, če ne špekulanti. Poglejmo, recimo, kaj bo moral garant jamčiti v
                  primeru. Moral bo jamčiti za kritje vseh stroškov bivanja tujca v Sloveniji, za
                  spanje, hrano, prevoz in tako naprej, za stroške vrnitve tujca domov ali
                  nastanitve v centru za tujce ali v azilnem domu in tudi stroške odstranitve tujca
                  iz države.</p>
               <p>Garant bo moral garantno pismo evidentirati na upravni enoti, kjer se bo vodil
                  dosje tujci.</p>
               <p>Kdo od fizičnih in pravnih oseb, vas vprašam, bo želel iti v takšen register po
                  katerem lahko vsakdo brska in ga tudi uporabi, kadar mu to ustreza? Ljudje se bodo
                  preprosto bali. Ne le tega, da bodo zavedeni v tak dosje, temveč tudi to, da bodo
                  prevzeli povsem nejasne stroške. Kako bo lahko v državo hitro, nemudoma prišel
                  tujec oziroma tujka, na primer obiskat svojega sorodnega, bolnega, umirajočega
                  znanca, sorodnika, saj ne bo čez noč dobil potrdila o potovalnem zdravstvenem
                  zavarovanju, recimo, če dam samo en primer? In kakšna je cena za tako zavarovanje?
                  Ste pogledali. Ni majhna. Ne sme biti namreč nižja od 30 tisoč evrov.</p>
               <p>Na koncu vendarle moram opozoriti. Nobeno navodilo, priporočilo ali direktiva
                  Evropske unije nas ne sili v to represijo, o kateri sem govorila. Sili nas le
                  klavstrofobija in Slovencem lastno nezaupanje do tujega. Skratka, v Zares
                  nasprotujemo tistemu delu, ki uvaja novosti, ki jih razumemo kot rigorozne in kot
                  tiste, ki pravzaprav ponavljajo večkrat, ne na glas ali pa prisotno izrečeno,
                  ampak vsekakor prisotno mantro: tujega nočemo.</p>
            </sp>
            <sp xml:id="SDZ4-Redna-38-2008-04-21.sp165">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Vili Rezman pa bo predstavil stališče Poslanske skupine DeSUS.
                  Izvolite.</p>
            </sp>
            <sp xml:id="SDZ4-Redna-38-2008-04-21.sp166">

               <speaker>VILI REZMAN:</speaker>

               <p>Hvala lepa, gospod podpredsednik. Že doslej smo slišali - in verjetno bo tudi
                  kasneje še tako - zelo različne ocene o tem kaj zakon prinaša, kako se ga veseliti
                  ali kako se ga bati, kar je verjetno tudi povsem razumljivo. Kajti, Zakon o tujcih
                  regulira odnose v družbi, in sicer na enem izmed bolj občutljivih področij.
                  Najbolj pomembno pri tem je, s kakšne optike gledamo na tujce in ali gledamo na
                  tujce tako, da v njih prepoznamo še nepoznane prijatelje. To bi bila najboljša
                  opcija, pri čemer seveda ne gre zanikati tudi tega, da je možno tudi med tujci,
                  tudi med temi, kakor sem rekel, še neznanimi prijatelji, naleteti na takšne, ki
                  lahko povzročajo motnje v funkcioniranju v svojem okolju, da ne bi kakšnih trših
                  besed v zvezi s tem uporabljali. Poprej je bilo že v prejšnjem spreminjanju zakona
                  o tujcih, o azilu in podobnih zakonih zaznati precej togo, nekoliko restriktivno
                  držo sedanje oblasti. Lahko bi rekli, da omenjena suspektnost do tujcev zagotovo
                  med nami še obstoja. Ne samo med tistimi, ki so v parlamentu ali v Vladi, ampak
                  tudi med ljudmi v njihovem vsakdanjem življenju. Ampak ta poprejšnja toga ureditev
                  je po spoznanju Vlade, po njenih izkušnjah, po slabostih, ki jih je evidentirala,
                  pač pripeljala tudi do tega, da sedaj predlaga določene spremembe. Nima smisla
                  vseh ponavljati, ker so bile že nekajkrat danes ponovljene. Vendar tudi mi v
                  Poslanski skupini DeSUS sodimo, da gre na določenih področjih za izboljšave, za
                  otoplitev, na določenih področjih pa še zmeraj ostajamo nekako suspektni,
                  sumničavi do tujcev.</p>
               <p>Ko smo tehtali, česa je več, kaj podpreti, smo sklenili, da zakon podpremo. Ker
                  vendar prinaša nekatere dobre, pozitivne rešitve. Te dobre, pozitivne rešitve bodo
                  tudi za tujce, za iskalce zaposlitve. Bodo za tiste, ki jih zaposlujejo. Torej, za
                  delodajalce. Bodo seveda za družine tistih, ki so pri nas našli delo. In nakazane
                  so tudi nekatere spremembe, ki bodo olajšale delo tudi državi oziroma upravnim
                  organom. Gre za to, da se skuša zagotoviti čim lažje in čim učinkovitejše socialno
                  integriranje tujcev v naše okolje. Gre za to, da jim pri tem pomagamo tudi s
                  sredstvi, domačimi in v Evropi pridobljenimi.</p>
               <p>V Poslanski skupini DeSUS mislimo, da je tako prav. To je reakcija tudi na
                  spremenjene okoliščine. Med drugim tudi zavoljo tega, ker se spreminjajo razmere,
                  kar se našega razvoja tiče, kar se tiče demografije, kar se tiče razvojnih
                  potencialov in kar se tiče strukturne brezposelnosti, ki je pri nas več kot
                  očitna. Najbrž bomo čez kakšno leto ali dve ponovno slišali o spremembah zakona o
                  tujcih. Morebiti bodo takrat ugotovljene še kakšne slabosti, ki jih bo treba
                  odpraviti. Morebiti se bo do takrat pokazalo, da so katere izmed rešitev, o
                  katerih sedaj govorimo, pretoge, pretrde in jih bo treba popravljati. V celoti pa
                  v Poslanski skupini DeSUS menimo, da gre vendar za pozitivne spremembe. Zato bomo
                  ta predlog sprememb in dopolnitev zakona o tujcih podprli.</p>
            </sp>
            <sp xml:id="SDZ4-Redna-38-2008-04-21.sp167">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SNS bo predstavil poslanec Zmago Jelinčič
                  Plemeniti.</p>
            </sp>
            <sp xml:id="SDZ4-Redna-38-2008-04-21.sp168">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Lep pozdrav vsem skupaj! No, Predlog zakona o spremembah in
                  dopolnitvah zakona o tujcih bomo seveda podprli. Navkljub temu, da sodimo, da je
                  bistveno preveč nežen do tujcev. Mi nismo za to, da bi prišlo do, ne vem, kakšne
                  integracije velike množine tujcev v Sloveniji. In kot je nekdo rekel, da bi jim
                  pomagali, da bi jim nudili pomoč tudi s svojimi sredstvi. Konec koncev mislimo, da
                  je pomembno, da nudimo pomoč lastnim državljanom in državljankam z našim denarjem.
                  Ne pa, da mečemo skozi okno denar za nekakšne tujce, za katere v veliki meri niti
                  ne vemo, kdo so, kaj so, zakaj so in od kod so.</p>
               <p>Kot primer lahko povem, da Kitajci, ki so bili zdaj do pred kratkim v Trstu, od
                  koder so jih Italijani pregnali, so se naselili v Sežani. V Sežani so v vseh
                  blokih po večini Kitajci. Kot vemo, od Kitajcev nikoli nihče ne umre. Vedno imamo
                  neke nove Kitajce. Število se širi, se množi. Seveda naša država do zdaj ni
                  storila še ničesar. Tako da se človek vpraša, kaj počno naše inšpekcijske službe.
                  Razen tega, da razmišljajo o svoji dobrobiti.</p>
               <p>Mislim, da je vprašljiva tudi ta poenostavitev pridobivanja dovoljenja za začasno
                  delo. Začasno delo se pridobiva v Sloveniji zdaj že pravzaprav brez znanja
                  slovenščine. Zdaj dobivajo ljudje začasno delo, ker imajo ali zveze na kakšnem
                  uradu, ali zveze na kakšni drugi poziciji. Vendar pa prihajajo notri. Ne znajo
                  jezika in vendar jih nihče ne kontrolira. Ni se še zgodilo, da bi slišal, da bi
                  kam na kakšno delovišče prišla kakšna inšpekcija pa rekla: "Prosim, zdaj pa
                  pokažite dovoljenje."</p>
               <p>Vemo, kako se je dogajalo v Sloveniji s tem pretokom in pritokom tujcev. Povedati
                  je treba, da letno pride v Slovenijo nekaj deset tisoč tujcev, ki jih v veliki
                  meri nimamo niti registriranih. Zato ne vem, kako je možno, da se uvaja v ta zakon
                  možnost pritožbe zoper zavrnitev izdaje vizuma.</p>
               <p>Mislim, pojdite si pogledati v Švico, pojdite si pogledati drugam po Evropi pa
                  boste videli, kakšna je možnost zavrnitve izdaje vizuma. Poglejte v Italiji, kako
                  naredijo, kadar imajo te tujce. Enostavno, kadar delajo probleme, jih zbašejo na
                  letalo in pošljejo tja, od koder so prišli. Kar nekaj stotin Romunov so Italijani
                  tako poslali nazaj v Romunijo. Navkljub temu, da so to državljani tako imenovane
                  neskončno lepe skupne dežele Evropske unije. Mislim, da je skrajni čas, da začnemo
                  skrbeti za sebe. Ne pa, da bomo tukaj še olajšali vse skupaj pri dovoljenju za
                  prebivanje zaradi združitve družine. Te združitve družine vozijo v Slovenijo nove
                  in nove in nove tujce, ki ostanejo tukaj in se nikoli več ne vrnejo. Po pravilu so
                  to ljudje z nizko izobrazbo ali brez izobrazbe in se ne zgodi, da bi bil to kakšen
                  kardiolog ali kaj podobnega ali specialist torakalne kirurgije, ki bi prišel sem
                  in pripeljal svojo družino, med katero bi bila dva absolventa medicinske
                  fakultete, ampak je po navadi to kakšen delavec na gradbišču, ki pripelje s seboj
                  še tri žene, šestindvajset otrok, strice, tete in vse skupaj v številu tam okrog
                  150 do 172.</p>
               <p>V Slovenski nacionalni stranki zato predlagamo tudi nekaj amandmajev, in sicer
                  zvišujemo globe za določena dejanja, in sicer v skladu s sorazmernostjo dejanja,
                  za katerega so te globe predpisane. Globe so zdaj takšne, minimalne, da se
                  vsakomur splača plačati vlogo in obdržati tujca tukaj na delu. Če pa ima pri
                  inšpekciji kakšne zveze, pa se verjetno da to zmeniti tudi kako drugače. Vsaj
                  dejstva kažejo, da tako je. Uvajamo pa tudi novo sankcijo zaporne kazni, v skladu
                  oziroma glede na uskladitev z novim Kazenskim zakonikom, ki je danes tukaj v
                  obravnavi in mislim, da ta kazen bo še hujša, kadar jo stori javni uslužbenec pri
                  opravljanju svoje funkcije. No, ampak o tem kasneje, ko bomo govorili o
                  amandmajih.</p>
               <p>Zakon v osnovi podpiramo, seveda, čeprav z žalostno ugotovitvijo, da so v zakonu
                  še vedno preveč razmišljali o tujcih in premalo o naših državljanih.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp169">

               <speaker>PODPREDSEDNIK SAŠO PEČE:</speaker>

               <p>Hvala tudi vam.</p>
               <p>Mi pa smo končali s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bom vodil na podlagi
                  pregleda vloženih amandmajev z dne 18.4.</p>
               <p>V razpravo tako dajem 27. člen ter amandma Poslanske skupine SNS. Želi kdo
                  razpravljati? Odpiram postopek.</p>
               <p>Besedo ima poslanec Zmago Jelinčič Plemeniti. Izvolite.</p>
            </sp>
            <sp xml:id="SDZ4-Redna-38-2008-04-21.sp170">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>V tem primeru gre za dvig vlog, ki se usklajujejo tako s sedanjo pozicijo
                  Slovenije v Evropski uniji in tudi s tem, da je treba upoštevati tudi inflacijo,
                  ki tudi v Evropi ne miruje.</p>
               <p>Tako smo predlagali, da se kaznuje za prekrške pravna oseba ali samostojni
                  obrtnik, ki pripelje po domače tujce čez državno mejo ali v Slovenijo kakorkoli
                  že, brez ustreznih listin z globo od 8.600 do 15.200 evrov. Ravno tako se za ta
                  prekršek kaznuje odgovorna oseba pravne osebe. Vedeti je treba, da ko so
                  pripeljali sem tujce, recimo, iz Makedonije, so določeni ljudje tudi na naših
                  uradnih ustanovah pokasirali pred mnogo leti, v prejšnjem tisočletju še, približno
                  tisoč do dva tisoč mark za vsako osebo, ki je dobila to delovno dovoljenje. Nihče
                  ni bil kaznovan. Nekateri gospodje oziroma gospe, ki so bile v okviru državne
                  službe, so se pa s tem zelo zelo opomogle. Mislim, da je skrajni čas, da se te
                  zadeve uredi na ta način, da se globe dvignejo. Seveda pa imamo tukaj še, gre za
                  šest alinej, po katerih se dvigajo te globe in upam, da bodo te globe tudi
                  sprejete. Konec koncev, če kdo želi poslovati pošteno, naj posluje pošteno, v tem
                  primeru mu globe ne bo potrebno plačati. V kolikor namerava goljufati je pa prav,
                  da se ga močno kaznuje. Hvala.</p>
            </sp>
            <sp xml:id="SDZ4-Redna-38-2008-04-21.sp171">

               <speaker>PODPREDSEDNIK SAŠO PEČE:</speaker>

               <p>Želi še kdo razpravljati? Poslanka Širca, beseda je vaša.</p>
            </sp>
            <sp xml:id="SDZ4-Redna-38-2008-04-21.sp172">

               <speaker>MAJDA ŠIRCA:</speaker>

               <p>Hvala lepa. Glede na opozorilo Zakonodajno-pravne službe pričakujem, da bo Vlada
                  pojasnila ali se strinja s stališčem, ki je bilo več kot jasno izrečeno že na
                  matičnem odboru Zakonodajno-pravne službe Državnega zbora, ki je opozorila, da so
                  takšne določbe, kot jih prinaša tudi ta amandma oziroma ta člen s pravno
                  sistemskega vidika sporne, saj so v nasprotju z načelom konsistentnosti kot enim
                  izmed načel pravne države in tudi navaja Ustava, govori o odstopanju od
                  uveljavljenega sistema sankcij za prekrške, govori tudi o tem, da so sankcije že
                  inkriminirane v kazenskem zakoniku, po tem, ki velja in tistim, ki ga boste
                  poslali v življenje, na žalost. Skratka, kaznivo dejanje prepovedanega prehajanja
                  meje je že določeno.</p>
               <p>Želim, da se izrazi Vlada, ali se tudi strinja s takorekoč desetkratnim
                  povečevanjem kazni. Vemo, da v prejšnjem zakonu je ta člen bil sankcioniran z
                  denarjem, ki je segalo v razpon 850.000 tolarjev do milijon in pol tolarjev. Sedaj
                  imamo predlog, ki bi globo opredelil z 8.600 evrov do 15.200 evrov.</p>
               <p>Ampak tisto, kar bi opozorila - opozorila bi še posebej na predlog za spremembo
                  tega člena v peti in šesti točki, ki govori o tem, da se ta globa, globa v peti
                  alineji 100 tisoč evrov, in v šesti alineji 50 tisoč evrov, dotakne tistega, ki je
                  imenovan v 19b. členu. 19b. člen pa govori o garantnem pismu. O garantnem pismu
                  sem govorila tudi prej pri predstavitvi stališč poslanske skupine in obveznosti,
                  ki jih bo imel tisti, ki bo jamčil z garantnim pismom za tujca, ki bo prišel v
                  Slovenijo, v državo. To se pravi, garant bo moral jamčiti za tujca, da bo
                  zagotovil nastanitev, zavarovanje, odstranitev, stroške te in te, ki so bili
                  navedeni in jih ni malo in v kolikor te stroške ta oseba, pravna ali fizična, ki
                  bo zagotavljala z garantnim pismom, ne bo pravočasno poravnala, Slovenska
                  nacionalna stranke meni, da jo je potrebno zaglobiti za 50 tisoč evrov oziroma 100
                  tisoč evrov.</p>
               <p>Porečevanje represij, kot se tukaj predlaga, ima svojo sporočilno vrednost. V
                  obrazložitvi mnenja Poslanske skupine Zares sem poudarila, da ta klavstrofobija,
                  ki prihaja s tem zakonom z večjo represivnostjo ni umestna, se ne strinjamo tudi s
                  povečevanjem kazni do ljudi, ki bodo morali v bodoče jamčiti za tujke in tujce, ki
                  prihajajo v Slovenijo. In še dodatna kazen za te, ki naj bi bili sankcionirani,
                  kot predlaga amandma, se nam ne zdi smiselna in ta nestrpnost in opazovanja tujcev
                  v Sloveniji, skozi oči tistih, ki so vredni nekega nezaupanja, ki so že a prirori
                  skorajda kriminalisti in je bolje, da ostanejo kriminalci, in je bolje, da
                  ostanejo tam, kjer so in naj ne rušijo našega miru, se mi ne zdi dobro za odprto
                  družbo, družbo, ki vendarle, kaj smo že dejali, poudarja potrebnost medkulturnega
                  dialoga in medsebojnega sožitja, še posebej v letošnjem letu.</p>
               <p>Nasprotujemo takemu amandmaju. Sankcije za ljudi, ki bodo s tem, da bodo že
                  evidentirani na upravnih enotah v spiskih, dosjejih, s tem ko bodo samo jamčili, s
                  tem ko se jim povečuje razpon jamstvenih dejanj in potem še grožnja s tem, da če
                  vsega tega ne bodo postorili, bodo še oglobljeni za to vsoto, se mi zdi neko tako
                  jasno sporočilo, ostanite tam, kjer ste, saj vas tu ne rabimo.</p>
            </sp>
            <sp xml:id="SDZ4-Redna-38-2008-04-21.sp173">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Zmago Jelinčič Plemeniti. Izvolite.</p>
            </sp>
            <sp xml:id="SDZ4-Redna-38-2008-04-21.sp174">

               <speaker>ZMAGO JELINČIČ PLEMENITI:</speaker>

               <p>Hvala lepa. Ja, točno to je tisto, gospa Širca, takih ljudi, ki bodo hodili v
                  Slovenijo delat kraval in kriminalna dejanja, takih res ne rabimo; če jih vi
                  rabite, jih vzemite domov in jih imejte doma, pa jih "futrajte" na svoj strošek,
                  ne pa na strošek davkoplačevalcev. In zakaj smo uvedli 5. in 6. točko - ravno
                  zato, da preprečimo zlorabo garantnih pisem. Saj tistemu, ki noče goljufati, ne bo
                  treba plačati ničesar, ker bo spoštoval zakon in se bo držal zakonskih določil. Vi
                  pa spodbujate ljudi h goljufiji! Spodbujate jih, ne se držati tega, ampak zaradi
                  tega, ker ne znate drugače, hočete na zakonskem nivoju te zadeve izničiti - zato,
                  da bi se delalo tako naprej, kot se je delalo pravzaprav že mnogo časa.</p>
               <p>Govorite o spornosti tega. Kakšna spornost! Država ima pravico kaznovati nekoga,
                  ki ni njen in ki pride rušit notranji red in ustroj države. Vem, da je vam več do
                  marsikoga drugega, pravzaprav do vseh drugih kot do lastnih državljank in
                  državljanov, meni pa ni. In v Slovenski nacionalni stranki nam je do tega, da
                  imamo v svoji domovini red in urejenost. Če je vam bolj všeč kraval in nered,
                  lahko razumem tudi, zakaj. Vendar dvanajst let vaše vladavine je bilo dovolj, da
                  je pokazalo, kam je pripeljal ta kraval; res, da ga zdaj v štirih letih niso
                  počistili, kar je velika napaka, ampak vsaj dela se na tem, da se kakšne zadeve
                  uredijo.</p>
               <p>Pravite, načelo konsistentnosti. Kakšno načelo konsistentnosti? /Oglašanje v
                  dvorani./ Ja, to ste rekli. To ste vi citirali tisto, kar piše tam notri, ampak
                  jaz odgovarjam - vi ste tu povedali, jaz vam odgovarjam. Kakšno načelo
                  konsistentnosti? Sprejeli bomo nov Kazenski zakonik oziroma spremembe in prav je,
                  vse kazni se višajo. Pri nas bi jim pa verjetno vi radi dali še nagrado za kaj
                  takega, zato da bi potem prišli sem in delali, kar se jim pač zazdi. Ko gremo v
                  tujino in ko, recimo, drugi od nas zahtevajo določene zadeve, da se moramo
                  napisati, celo prstne odtise zahtevajo, to vas ne moti, ker tam upognete hrbet in
                  blagonamerno gledate od spodaj gor, če vas bodo oni potrepljali po hrbtu. Ko
                  pridejo tuji k nam, je pa vse v redu, njim je pa vse dovoljeno.</p>
               <p>Mislim, da je to skrajno neodgovorno do lastne domovine. Jaz ji pravim domovina,
                  kaj ji pravite vi - ne vem, kajti glede na to, kako govorite o medkulturnem
                  dialogu in kako govorite o odprti družbi, potem ne vem kje živite. Ali pa pojdite
                  tja med odprto družbo v medkulturni dialog. Afrika je še polna tega prostora, kjer
                  se greste lahko take zadeve. Kajti, medkulturni dialog so se šli tudi tisti
                  priseljenci v Avstriji preoblečeni v policijo, ko so ropali na avtocesti. In kaj
                  se zgodilo pri tem medkulturnem dialogu? Enega so ustrelili, dva so zaprli. Vi bi
                  jim verjetno dali nagrade in še kakšno, kaj jaz vem, mirovniški inštitut bi jim
                  kakšno lento okrog vratu dal. Mislim, to je žalostno, da imamo v državi takšen
                  odnos do svoje domovine.</p>
            </sp>
            <sp xml:id="SDZ4-Redna-38-2008-04-21.sp175">

               <speaker>PODPREDSEDNIK SAŠO PEČE:</speaker>

               <p>Hvala.</p>
               <p>Želi še kdo v povezavi z... Vlada bo na koncu, ne skrbite za to kolegica
                  Širca.</p>
               <p>Želi še kdo izmed poslank in poslancev? Ne. Potem se je k besedi prijavil državni
                  sekretar, mag. Zinrajh, beseda je vaša.</p>
            </sp>
            <sp xml:id="SDZ4-Redna-38-2008-04-21.sp176">

               <speaker>MAG. ZVONKO ZINRAJH:</speaker>

               <p>Hvala lepa, gospod podpredsednik.</p>
               <p>Poglejte, ob 27. členu je treba povedati, da je po našem mnenju v predlogu zakona
                  že določena primerna višina globe, tudi za prevoznika in njegovo odgovorno osebo,
                  zlasti ob dejstvu, da se ga z navedeno globo tudi kaznuje za vsakega pripeljanega
                  tujca posebej.</p>
               <p>V zvezi z amandmajem in predlagano kaznijo zapora menimo, da je nekako v nasprotju
                  z Zakonom o prekrških. Tudi Zakonodajno-pravna služba je tu nekako enakega
                  mišljenja, saj nekako menimo, da v tem zakonu ne moreš predpisati denarne kazni,
                  če ne eksistira in pa seveda sankcije zapora, ker Zakon o prekrških tega nekako ne
                  dopušča.</p>
               <p>Dejanja iz tretjega in četrtega odstavka tega amandmaja pa so v bistvu že
                  inkriminirana v veljavnem kazenskem zakonu, tudi nov predlagan Kazenski zakonik,
                  ki je v parlamentarnem postopku kot veste, tudi konzumira ta kaznive dejanja.</p>
               <p>V zvezi z garantom menimo, da je v dopolnjenem predlogu zakona na novo
                  opredeljeno, da se garanta, ki za tujca ne izpolni svojih obveznosti, za katerega
                  kot garant tudi jamči, kaznuje za prekršek in je zanj tudi, po naši oceni,
                  predlagana primerna globa.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp177">

               <speaker>PODPREDEDNIK SAŠO PEČE:</speaker>

               <p>Hvala lepa. Lahko zaključimo razpravo v povezavi s 27. členom? Hvala. Ker nihče
                  več ne želi razpravljati, zaključujem razpravo povezano s 27. členom ter omenjenim
                  amandmajem.</p>
               <p>V razpravo pa dajem 31. člen ter amandma Poslanske skupine SNS. Želi kdo besedo?
                  Odpiram postopek, izvolite k prijavi. Besedo ima poslanec Zmago Jelinčič
                  Plemeniti. Izvolite.</p>
            </sp>
            <sp xml:id="SDZ4-Redna-38-2008-04-21.sp178">

               <speaker>ZMAGO JELINČIČ PLEMENITI:</speaker>

               <p>Hvala lepa. Tudi v tem členu gre za povišanje kazni. Kajti sodimo, da v sedanjem v
                  predlogu zakona so kazni preveč mile, v bistvu gre v sedanjem predlogu zakona
                  zgolj za prevod 100 tisoč tolarjev v 500 evrov in 240 tisoč tolarjev v 1 200
                  evrov. Mi dvigamo to višino kazni na 3 500 do 4 900 evrov, kajti mislimo, da je
                  smiselno dvigniti ta spodnji prag. Zakon mora upoštevati dejansko stanje in ta
                  zakon v tem primeru ne upošteva dejanskega stanja, ki se dogaja v Republiki
                  Sloveniji, ampak ga samo vleče naprej, stanje, takšno kot je, zato sodim, da so te
                  globe bistveno prenizke. Za takšne globe se marsikomu splača "švercati" tujce čez
                  mejo, kajti, če ga dobijo, plača tistega "jurja", pa ima mir. Zagotovo bo vsaj
                  dvakrat bolj premislil, v kolikor bodo kazni višje. In sodim, da je smiselno, da
                  se kazni povečajo. Razen, če je naši državi vseeno in če je policiji samo do tega,
                  da oglobi lastne ljudi, kajti najvišja kazen za nekoga, ki omogoči ali pomaga ali
                  poskusi omogočiti in tako naprej, tujcu, da vstopi, potuje v tranzitu ali prebiva
                  na ozemlju Republike Slovenije, v nasprotju s prvim ali drugim odstavkom 13a.
                  člena, ta kazen je manjša kakor en prometni prekršek, ki gre nekdo 30 kilometrov
                  prehitro po avtocesti. Pa lepo vas prosim, kaj se mi gremo potem tukaj? Ne
                  razumem. Ali vam delajo te zakone eni, kaj jaz vem privatniki iz Murske Sobote en
                  zakon, privatnik iz Izole pa drugi zakon ali kaj? Ali se ne znate uskladiti, pa
                  malo pretehtati, da je verjetno en prometni prekršek malo manj, bi rekel, vreden
                  po kazni, kot pa eno tako dejanje. Ni konsistentnosti in izgleda, da na policiji
                  ne ve levica, kaj dela desnica. Ampak s tem ne mislim leva politična opcija od
                  desne, ampak leva roka od desne roke. To je totalno nesmiselno. Takšne nizke v
                  bistvu kazni, da je sramotno.</p>
               <p>In jaz mislim, da je skrajni čas, da se te zadeve popravijo. Vlada ima še dosti
                  časa, da to spremeni. Magari, da sprejme naše sugestije, pa naj popravi, ker, še
                  enkrat pravim, v primerjavi z zakonom o varnosti cestnega prometa je ta zakon, ki
                  ga imamo tukaj notri, ta sprememba zakona o tujcih, je sramotna. To se pravi,
                  subvencioniramo in pomagamo kriminalna dejanja, ampak pri prometu, tam jih bomo pa
                  olupili, tako kot sedaj, ko so policaji, ker je enkrat zapadel sneg, so policaji
                  globili po širni Sloveniji zato, ker ljudje niso imeli zimskih gum. In če ni imel
                  s seboj 400 ali nekaj evrov, so morali plačati. 400 evrov zato, ker ni imel
                  zimskih gum. Tukaj pa, ko bo tujce vozil čez Slovenijo, bo plačal pa 500 evrov.
                  Tako da boš za prekršek plačal več kot pa za, skorajda kriminalno dejanje.
                  Sramota!</p>
            </sp>
            <sp xml:id="SDZ4-Redna-38-2008-04-21.sp179">

               <speaker>PODPREDSEDNIK SAŠO PEČE:</speaker>

               <p>Državni sekretar, beseda je vaša. Izvolite.</p>
            </sp>
            <sp xml:id="SDZ4-Redna-38-2008-04-21.sp180">

               <speaker>MAG. ZVONKO ZINRAJH:</speaker>

               <p>Hvala lepa.</p>
               <p>Hvala lepa za pripombo, spoštovani gospod poslanec. Že na odboru je bil sprejet
                  amandma, ki je zvišal te sankcije. Mi smo sicer predlagali v prvem odstavku razpon
                  med 2.000 in 4.500 evrov, v drugem odstavku pa smo ta vaš predlagan znesek celo
                  malo dvignili. Če malo zbalansiramo mislim, da smo kar upoštevali vaše pripombe.
                  Hvala. </p>
            </sp>
            <sp xml:id="SDZ4-Redna-38-2008-04-21.sp181">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo razpravljati? Ne. Zaključujem razpravo. O amandmajih bomo
                  v skladu s časovnim potekom seje zbora odločali jutri, torej v torek 22. aprila v
                  okviru glasovanj. S tem prekinjam to točko dnevnega reda.</p>
               <p>Prehajamo na <title>15. TOČKO DNEVNEGA REDA,</title> to je na obravnavo
                     <title>PREDLOGA ZAKONA O SPREMEMBAH IN DOPOLNITVAH ZAKONA O OSEBNI IZKAZNICI,
                     SKRAJŠAN POSTOPEK.</title>
               </p>
               <p>Za to točko imamo na razpolago 55 minut. Predlog zakona je v obravnavo zboru
                  predložila Vlada Republike Slovenije. Besedo dajem državnemu sekretarju na
                  Ministrstvu za notranje zadeve, mag. Zvonku Zinrajhu za uvodno predstavitev.
                  Izvolite.</p>
            </sp>
            <sp xml:id="SDZ4-Redna-38-2008-04-21.sp182">

               <speaker>MAG. ZVONKO ZINRAJH:</speaker>

               <p>Hvala lepa za besedo. Spoštovani predsedujoči, spoštovane poslanke in poslanci!
                  Pred vami je Predlog zakona o spremembah in dopolnitvah zakona o osebni izkaznici,
                  na podlagi katerega bo državljan lahko izbiral med osebno izkaznico s tako
                  imenovanim čipom, in med navadno oziroma klasično osebno izkaznico brez čipa. Na
                  čipu osebne izkaznice bo zapisano kvalificirano digitalno potrdilo državnega
                  overitelja, pri čemer je postavljena starostna meja za pridobitev kvalificiranega
                  potrdila na dopolnjenih 15 let in oziroma ali certifikat zdravstvenega
                  zavarovanja, ki se uporablja tudi na novi kartici sedanjega zdravstvenega
                  zavarovanja. Uporabnost osebne izkaznice s čipom se bo po naši oceni povečala, saj
                  jo bo mogoče uporabljati tudi za storitve elektronske uprave, z obisk pri
                  zdravniku, zobozdravniku, v lekarni in tako naprej.</p>
               <p>V zvezi s tem je potrebno poudariti, da se na novi osebni izkaznici ne bodo
                  zapisovali nobeni občutljivi zdravstveni podatki državljana, kar je bila debata
                  ves čas v času nastajanja zakona in na matičnem odboru. Če se bo državljan odločil
                  za tako vrsto osebne izkaznice, ki jo bo mogoče uporabljati v zdravstvu, se bo na
                  osebni izkaznici zapisala samo številka zavarovane osebe, v evidenci osebnih
                  izkaznic pa se bo vodil samo podatek o tem ali je državljan zavarovan ali ne. Do
                  osebne izkaznice bodo po novem upravičeni tudi slovenski državljani zunaj naših
                  meja, ob morebitni izgubi, pogrešitvi, kraji in tako naprej pa ne bo potrebno
                  osebne izkaznice več preklicevati v Uradnem listu. Tako se bodo zmanjšali stroški
                  za izdajo nove osebne izkaznice, prihranek pa bo tudi, po naši oceni, pri izdaji
                  le-te. Zaradi odprave preklica predlog zakona daje podlago za vzpostavitev javno
                  dostopnega dela evidence o pogrešanih in tako naprej, izkaznicah, na katerih bodo
                  objavljeni podatki o serijski številki, o datumu izdaje, veljavnost in naznanitvi
                  pogrešane oziroma ukradene osebne izkaznice, ne pa tudi osebni podatki njenega
                  imetnika.</p>
               <p>Enostavnejša je ureditev vročanja osebnih izkaznic za otroke, saj so se v praksi
                  ravno pri tem pojavile precejšnje težave. Takšna osebna izkaznica se bo lahko po
                  novem vročila zakonitemu zastopniku, ki je vložil vlogo za njeno izdajo ali pa
                  drugemu zastopniku, če je bilo tako navedeno že ob vložitvi same vloge. Osebna
                  izkaznica se bo lahko vročila tudi mladoletniku, staremu vsaj 15 let, če temu ne
                  nasprotuje zakoniti zastopnik.</p>
               <p>Na predlog informacijskega pooblaščenca se v predlog zakona vključuje določila o
                  kopiranju osebne izkaznice, po katerih je upravljavcu o zbirki osebnih podatkov
                  dovoljeno kopiranje osebnih izkaznic le v primeru, ko to določa zakon. Tako lahko
                  osebne izkaznice kopirajo: notarji, finančne družbe, ki opravljajo storitve po
                  zakonu o bančništvu. Kopiranje osebne izkaznice je dovoljeno tudi na podlagi pisne
                  privolitve imetnika. Predlog zakona ne posega v kopiranje za zasebno uporabo, ki
                  je tudi sedaj že dovoljena.</p>
               <p>Pri pripravi predloga si je predlagatelj prizadeval za takšno ureditev izdaje
                  osebnih izkaznic, ki bo državljanom prijaznejša, po drugi strani pa se za
                  sankcioniranje posameznih ravnanj, ter vključitvijo določb v zvezi s kopiranjem
                  osebne izkaznice ščiti le-ta, kot najbolj razširjen identifikacijski dokument pred
                  morebitnimi zlorabami, še naprej pa, po naši oceni, ohranja tisto verodostojnost,
                  ki jo je v bistvu dosegla skozi ta leta v svetu.</p>
               <p>V prehodnih določbah je urejeno tudi nadaljevanje veljavnosti sedaj obstoječih
                  osebnih izkaznic, seveda do poteka veljavnosti, za katero so bile izdane.
                  Državljan bo lahko zaprosil za osebno izkaznico če bo to želel.</p>
               <p>Predlagatelj tudi meni, da so predstavljene rešitve ustrezne, ne pomenijo nekega
                  napada na posameznikovo zasebnost in pravico do varstva osebnih podatkov in zato
                  predlagamo, da se predlog zakona sprejme. Predlagam tudi, da Državni zbor sprejme
                  sklep, da se zaradi obsega sprememb pripravi tudi uradno prečiščeno besedilo, ki
                  bi ga zbor potrdil.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp183">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnaval Odbor za notranjo politiko,
                  javno upravo in pravosodje kot matično delovno telo. Prosim podpredsednika Srečka
                  Hvauca, da predstavi poročilo. Izvolite.</p>
            </sp>
            <sp xml:id="SDZ4-Redna-38-2008-04-21.sp184">

               <speaker>SREČKO HVAUC:</speaker>

               <p>Hvala za besedo. Spoštovani! Odbor za notranjo politiko, javno upravo in
                  pravosodje je na svoji 43. seji, dne 9.4.2008, kot matično delovno telo obravnaval
                  Predlog zakona o spremembah in dopolnitvah zakona o osebni izkaznici, ki ga je
                  Državnemu zboru v obravnavo predložila Vlada, s predlogom za obravnavo in
                  sprejetje predloženega zakona po skrajšanem postopku.</p>
               <p>Kot gradivo smo dobili članice in člani odbora tudi pisno mnenje
                  Zakonodajno-pravne službe, iz katerega izhaja, da imajo predvsem pomisleke okrog
                  nevarnosti združevanja osebnih podatkov na enem dokumentu. Omenjajo pa tudi, da je
                  sicer res, da je rešitev nekoliko omiljena s tem, da se lahko državljan sam odloči
                  za tako listino. Zakonodajno-pravna služba je v tem svojem mnenju podala pripombe
                  na 11 členov predloga zakona.</p>
               <p>Odboru so bile posredovane tudi pripombe informacijske pooblaščenke z dne
                  15.2.2008 in 12.3.2008. K predlogu zakona so v poslovniškem roku amandmaje vložili
                  poslanka Darja Lavtižar Bebler in poslanske skupine SDS, NSi, SLS in DeSUS.</p>
               <p>V uvodu je predstavnik predlagatelja dodatno obrazložil rešitve iz posameznih
                  členov, česar ne bi ponavljal, ker smo to maloprej že poslušali. Bi pa povedal, da
                  je predstavnica Zakonodajno-pravne službe v dodatni predstavitvi mnenja službe
                  opozorila na že prej navedene splošne pripombe ter na naravo njenih konkretnih
                  pripomb k posameznim členom, ki so bodisi nomotehnične narave ali pa so podane v
                  smeri izboljšanja oziroma povečanja zaščite podatkov. Po mnenju Zakonodajno-pravne
                  službe je prvi sklop pripomb z vloženimi amandmaji bil v celoti upoštevan, kar se
                  pa drugega sklopa tiče, pa predlagajo še dodaten razmislek o posameznih
                  rešitvah.</p>
               <p>Predstavnica informacijske pooblaščenke je izrazila predvsem pomisleke glede
                  varovanja osebnih podatkov, zaradi tega, ker se združujejo EMŠO, davčna številka
                  in številka zdravstvenega zavarovanja. Menijo, da tako povezovanje zbirk podatkov
                  zahteva večji premislek, saj se na ta način povečuje možnost njihove zlorabe.
                  Pooblaščenka sicer načelno ne nasprotuje vsakršnemu združevanju osebnih
                  dokumentov, a zakonodajalca poziva k dodatnemu premisleku glede predlaganih
                  zakonskih rešitev, kot že omenjeno, zlasti z vidika varstva osebnih podatkov.</p>
               <p>Tudi v razpravi o amandmajih je bilo največ dilem ravno okrog zaščite osebnih
                  podatkov, vendar po večinskem mnenju predlog zakona prinaša dobre rešitve, da
                  sicer ni popolne zaščite podatkov in da so zlorabe vedno mogoče, ampak te
                  spremembe prinašajo tudi prednosti, zlasti zato, da se združuje več izkaznic v
                  enotni dokument, kar olajšuje življenje uporabnikom in kar zmanjšuje stroške
                  evidentiranja podatkov s strani različnih organov. Na tem področju je pač potrebno
                  slediti napredku. Sistem pa je potrebno ustrezno zaščititi, kar tehnološki razvoj
                  oziroma rešitve tudi omogočajo.</p>
               <p>Bistveno pa je, da ne gre prezreti tudi tega, da že obstoječa zdravstvena
                  izkaznica ima določene pomanjkljivosti in jo je možno zlorabiti, kar le potrjuje
                  dejstvo, da 100% zaščite na tem področju ni.</p>
               <p>Sicer pa je odbor v skladu s 130. členom Poslovnika odločal o amandmajih. Sprejel
                  je amandmaje poslanskih skupin SDS, NSi, SLS in DeSUS, in sicer k 2., 4., 6., 8.,
                  9., 13., 14., 18., 17., 22., 23., 24. in 25. členu, ni pa sprejel amandmajev
                  poslanke Darje Lavtižar Bebler. Odbor je v skladu s 128. členom Poslovnika
                  glasoval o vseh členih predloga zakona in jih sprejel. Glede na sprejete amandmaje
                  na podlagi prvega odstavka 133. člena Poslovnika Državnega zbora je pripravljeno
                  besedilo dopolnjenega predloga zakona, v katerem so vključeni tudi sprejeti
                  amandmaji.</p>
            </sp>
            <sp xml:id="SDZ4-Redna-38-2008-04-21.sp185">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Srečko Hvauc, prosim, če predstavite tudi stališče Poslanske
                  skupine SDS. Izvolite.</p>
            </sp>
            <sp xml:id="SDZ4-Redna-38-2008-04-21.sp186">

               <speaker>SREČKO HVAUC:</speaker>

               <p>Hvala lepa še enkrat za besedo. V Slovenski demokratski stranki podpiramo rešitve,
                  ki jih prinaša ta predlog. S tem podpiramo tudi možnost, da se na enem dokumentu
                  združita osebna izkaznica in zdravstvena izkaznica. Menimo, da je taka rešitev
                  praktična, moderna, širi možnosti poslovanja E-uprave in v času, ko imamo vedno
                  več teh kartic, pomeni tako združevanje, mislim da tudi bolj prijazno rešitev za
                  vse uporabnike. Očitki, ki so bili, da je ta odločitev o možnosti združitve obeh
                  dokumentov hitra ali pa prenagljena, in da tudi ni potrebe, da bi se zakon
                  sprejemal po skrajšanem postopku, pa ne sprejemamo. Potrebno je povedati to, da se
                  veljavnost sedaj veljavnih osebnih izkaznic izteka in v kratkem bo veliko število
                  državljank, državljanov moralo zamenjati te izkaznice. In če hočemo spremembe na
                  tem področju, potem je smiselno, smotrno, da to uredimo v takem času, da tistim,
                  ki bodo morali zamenjati izkaznice, tega ne bo potrebno storiti dvakrat ali pa v
                  zelo kratkem času.</p>
               <p>Kar se tiče očitkov glede zlorab osebnih podatkov. Ta možnost vedno obstaja. Ni
                  100% zaščite, ni večje zaščite, ampak po našem prepričanju so rešitve, ki jih
                  prinaša ta zakon, dovolj dobre, v času primerne, da bo teh zlorab čim manj ali pa
                  skoraj nič. Če omenim to, da je obstoječa izkaznica, ki nima slike, o zdravstvenih
                  izkaznicah govorim, ki nima slike, zdravstvena izkaznica govorim, ki nima slike,
                  ponuja možnosti za zlorabo. Te se bodo s to enotno izkaznico zmanjšale. Pomembno
                  je tudi to, da je na obstoječi še veljavni zdravstveni izkaznici precej več
                  podatkov o imetniku, kot pa jih bo na novi kombinirani izkaznici.</p>
               <p>In še to, s temi podatki nikakor ne bodo mogli operirati ali pa imeti vpogleda v
                  njih vsi, ne vem uradniki, ki se bodo srečevali s temi dokumenti, ampak bo ta
                  dostop do teh podatkov dejansko zelo omejen, pa tudi ne bo šlo za neko združevanje
                  baz teh podatkov, ampak gre enostavno za to, da bodo možni pristopi v različne
                  baze podatkov.</p>
               <p>Tako, da iz tega vidika mi v Slovenski demokratski stranki menimo, da je rešitev
                  taka, kot je predvidena dobra, da zagotavlja tudi neko primerno stopnjo varnosti
                  osebnih podatkov in bomo v zakonu podprli. Ob tem seveda, da je potrebno še enkrat
                  poudariti to, da se bodo državljani in državljanke lahko prostovoljno odločili za
                  tako obliko kartice. Če bo kdorkoli imel pomisleke, da bi lahko zaradi tega prišlo
                  do zlorabe njegovih osebnih podatkov, potem se pač enostavno za tako odločitev ne
                  bo odločil. Hvala lepa.</p>
            </sp>
            <sp xml:id="SDZ4-Redna-38-2008-04-21.sp187">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Darja Lavtižar Bebler bo predstavila stališče
                  Poslanske skupine SD. Izvolite.</p>
            </sp>
            <sp xml:id="SDZ4-Redna-38-2008-04-21.sp188">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovane kolegice, spoštovani kolegi! V
                  Poslanski skupini Socialni demokratov od vsega začetka, ko je bil predlagani zakon
                  vložen v zakonodajno proceduro in še to po skrajšanem postopku, za kar po našem
                  mnenju ni izpolnjeval poslovniških pogojev, nasprotujemo poglavitni predlagani
                  rešitvi. To je združevanju več najpomembnejših osebnih podatkov posameznika na
                  enem identifikacijskem dokumentu. Takšno združevanje osebnih podatkov na istem
                  dokumentu omogoča navzkrižno povezovanje ustreznih evidenc in vpogled
                  nepooblaščenih v različne osebne podatke, ki niso nujni oziroma potrebni za
                  konkretni postopek, v katerem je imetnik osebne izkaznice udeležen. Dejstvo, da se
                  bo lahko državljan sam odločil, da bo dal vlogo za osebno izkaznico s čipom, ki
                  vsebuje vse te podatke, čeprav nekatere od teh v kriptografsko zaščiteni obliki,
                  ne spreminja dejanskega stanja, da bodo zlorabe vsekakor možne. Še več. V osebno
                  izkaznico bo kljub naši dobri veri vgrajena sistemska napaka, ki bo omogočala
                  zlorabe. Že samo to dejstvo je za nas več kot zadosten razlog, da takšni osebni
                  izkaznici nasprotujemo. Zelo umestno je tudi opozorilo informacijske pooblaščenke
                  glede dopustnosti kopiranja osebne izkaznice, tudi v primeru pisne privolitve
                  imetnikov osebne izkaznice, ker takšna ureditev izničuje predlagano zakonsko
                  omejevanje kopiranja osebnih izkaznic. Tudi mi smo prepričani, da bo v praksi ob
                  opravljanju različnih storitev v zasebnem sektorju prihajalo do pogojevanja s
                  kopiranjem osebnih izkaznic.</p>
               <p>Očitno je, da se predlagatelju z novo osebno izkaznico zelo mudi, čeprav še ni
                  povsem jasno, katere podatke bo sploh vsebovala, predlagatelj ne upošteva, da že
                  potekajo priprave na novo zdravstveno izkaznico, ki so že doslej stale precej
                  denarja iz zdravstvene blagajne. Predlagatelj je tudi povedal, da je že objavil
                  javni razpis za ponudnike izdelave nove osebne izkaznice, pa čeprav še ni sprejeta
                  odločitev, kakšna bo sploh ta osebna izkaznica, katere osebne podatke bo
                  vsebovala, kako bodo ti podatki zaščiteni in tako dalje. Da sploh ne govorimo o
                  tem, da bo nova osebna izkaznica zelo veliko stala in da bo nekdo, tisti, ki ga bo
                  predlagatelj prijateljsko izbral, zelo veliko zaslužil.</p>
               <p>Minister za notranje zadeve se je zelo rad pohvalil, da je na začetku tega mandata
                  ukinil avtomobilske nalepke in s tem davkoplačevalcem prihranil veliko denarja.
                  No, zdaj bomo dobili vinjete, ampak samo začasno. Nato bomo prešli na elektronsko
                  cestninjenje in država bo dobila pregled še nad tem, kje se konkretno vozilo ali
                  konkretni voznik v konkretnem trenutku nahaja. Torej, še en osebni podatek
                  več.</p>
               <p>V Poslanski skupini Socialnih demokratov nasprotujemo predlagani novi osebni
                  izkaznici, ker obstaja cela vrsta nejasnosti in nevarnosti pri uporabi EMŠO,
                  davčne številke in zdravstvene kartice kot enoznačnih identifikatorjev, združenih
                  na eni multifunkcijski osebni izkaznici.</p>
               <p>In zakaj je sploh treba uvesti novo osebno izkaznico? Predlagatelj pravi, da je
                  temeljni razlog vse večji nabor storitev tako imenovane e-uprave, ki se
                  državljanom ponujajo na portalu e-uprave, in je zato smiselno, da se kvalificirano
                  digitalno potrdilo vključi na osebno izkaznico. Čemu potem predlagatelj vsiljuje
                  rešitev, da se na to osebno izkaznico vnesejo še vsi drugi pomembni osebni
                  podatki, s čimer je sistemsko vgrajena možnost zlorabe. Očitno je, da se tej Vladi
                  zelo mudi še v tem mandatu vzpostaviti vse nujne temelje za uveljavitev
                  Orwellovske družbe oziroma države; vprašanje, čemu, je povsem odveč. Hvala.</p>
            </sp>
            <sp xml:id="SDZ4-Redna-38-2008-04-21.sp189">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Majda Zupan bo predstavila stališče Poslanske
                  skupine Nove Slovenije. Izvolite.</p>
            </sp>
            <sp xml:id="SDZ4-Redna-38-2008-04-21.sp190">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Novo obliko osebnih izkaznic smo v Republiki
                  Sloveniji dobili leta 1998. Takratne papirnate osebne izkaznice z nalepljeno
                  osebno fotografijo so nadomestile polikarbonatne izkaznice manjšega formata in
                  boljše odpornosti. Enako se je zgodilo tudi z zdravstveno izkaznico. Ali smo v
                  tistih časih pomislili, na kakšen način so lahko ob odtujitvi obeh dokumentov
                  zlorabljeni naši osebni podatki? Strah pred zlorabo osebnih podatkov se je začel
                  večati z razvojem informacijske tehnologije in pogosto je ta prastrah pred
                  vsemogočnostjo le-te pretiran. Menimo, da so sistemi toliko varni, kolikor jih
                  naredijo načrtovalci in kolikor si pristojni za to prizadevajo. Kljub možnosti
                  vdora, ki seveda obstaja, so včasih podatki v klasični papirnati obliki veliko
                  bolj izpostavljeni. Najbrž se ob obisku splošnega zdravnika nikoli ne vprašamo,
                  skozi koliko rok gre naša zdravstvena kartoteka in koliko ljudi lahko prebere
                  podatke na prvi strani, preden jo dejansko dobi v roke naš osebni zdravnik, ki je
                  edini pristojen za vpogled. Zaradi vedno večjega števila storitev e-uprave je
                  primerno, da se poveča državljanom tudi dostopnost teh storitev. Pridobitev
                  digitalnega potrdila, ki trenutno terja nekaj spretnosti, bi bilo po predlogu
                  novele zakona o osebni izkaznici že vključeno na samo osebno izkaznico. Čipu, ki
                  bo vgrajen v izkaznico bo ločeno vgrajen tudi zdravstveni certifikat, ki bo samo
                  skupaj s sočasno uporabo pametne kartice pri zdravniku omogočal dostop do
                  elektronske zdravstvene kartoteke, na sami kartici pa ne bodo zapisani nobeni
                  občutljivi podatki kot doslej. Z zapisom številke zdravstvenega zavarovanja bo
                  mogoče samo preveriti ali je oseba zavarovana ali ne. Oba registra se ne bosta
                  združevala, niti ne bo omogočen povezan dostop. Kombinirana osebna izkaznica bo
                  dostopna starejšim od 15 let, vendar pa ostaja stvar odločitve vsakega posameznika
                  ali bo prešel na novi sistem ali pa bo ohranil obe kartici. Vidik prostovoljnosti
                  je še posebej pomemben argument, saj država nikogar ne sili v zamenjavo.</p>
               <p>V Poslanski skupini Nova Slovenija menimo, da je strah pred zlorabo podatkov, ki
                  bodo vgrajeni v čipu osebne izkaznice neutemeljen. Nova osebna izkaznica bo gotovo
                  bolj uporabna, saj jo bo mogoče uporabljati kot identifikacijski in potovalni
                  dokument, za storitve e-uprave in ob obisku zdravnika. Ob tem naj poudarimo, da bo
                  kartica varnejša od sedanje zdravstvene, saj bo ravno s fotografijo imetnika
                  preprečevala možne zlorabe. Dokumenti, ki temeljijo na uporabi digitalnih
                  certifikatov in pametnih kartic, če so pravilno izvedeni, so verjetno eno
                  najboljših sredstev za varovanje identitete. Sistem mora biti skrbno načrtovan,
                  kopičenje certifikatov pa ne povečuje varnosti. Ali imeti več izkaznic ali samo
                  eno je vprašanje. Če bi se na tej predlagani izkaznici lahko nahajalo še vozniško
                  dovoljenje bi bila verjetno sprememba za marsikoga še toliko bolj dobrodošla, za
                  nekatere pa bi pomenila še večjo nevarnost. Menimo, da je potrebna velika mera
                  zavedanja v zvezi z nevarnostjo združevanja osebnih podatkov, ki nujno terja tudi
                  navzkrižno povezovanje ustreznih evidenc. Da pa na drugi strani pretehta možnost,
                  ki jo daje predlog zakona, za tako imenovano elektronsko osebno izkaznico s
                  kvalificiranim digitalnim potrdilom in razširja uporabnost osebne izkaznice tudi
                  za uveljavljanje zdravstvenih storitev, pa tudi zaradi vedno večje pahljače
                  možnosti storitev tako imenovane e-uprave, ki nam je in nam bo še na voljo v
                  prihodnje.</p>
               <p>V Poslanski skupini Nova Slovenija bomo novelo zakona o osebni izkaznici
                  podprli.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp191">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Stališče Poslanske skupine Slovenske ljudske stranke bo predstavil kolega Josip
                  Bajc. Izvolite.</p>
            </sp>
            <sp xml:id="SDZ4-Redna-38-2008-04-21.sp192">

               <speaker>JOSIP BAJC:</speaker>

               <p>Hvala lepa, gospod podpredsednik. Spoštovane kolegice in kolegi! V Poslanski
                  skupini Slovenske ljudske stranke menimo, da je pri tako občutljivemu dokumentu,
                  ki vsebuje osebne podatke državljanov potrebno ravnati skrajno previdno in zato
                  upoštevati tako mnenje pravne stroke, kot nenazadnje tudi informacijske
                  pooblaščenke. Pri tako pomembnem in občutljivem dokumentu, po našem mnenju ne
                  smemo razmišljati zgolj o poenostavitvah in tehnološkem napredku na tem področju.
                  Predlog zakona omogoča odločitev državljanov za osebno izkaznico s čipom ali brez
                  čipa. Na čipu osebne izkaznice bo zapisano kvalificirano digitalno potrdilo
                  državnega overovitelja. Uporabnost osebne izkaznice s čipom bo razširjena tudi na
                  nastavitve e-Uprave in uveljavljanje storitev na področju zdravstvenega varstva in
                  zdravstvenega zavarovanja. Na osebni izkaznici sicer naj ne bi bili zapisani
                  nobeni občutljivi podatki. Predlagane rešitve v zakonu se nanašajo še na ureditev
                  veljavnosti osebne izkaznice, poenotenje z veljavnostjo potnega lista, na
                  razširitev pravice do pridobitve osebne izkaznice tudi na slovenske državljane s
                  stalnim prebivališčem zunaj meja države, na spremembe pri ravnanju v primeru
                  izgube, pogrešanja ali kraje osebne izkaznice. Na podrobnejšo ureditev vročanja
                  osebnih izkaznic otrokom, na ureditev kopiranja osebnih izkaznic, na predložitev
                  fotografije in vprašanja v zvezi z veljavnostjo obstoječih osebnih izkaznic.</p>
               <p>Ker so bili na matičnem delovnem telesu bili sprejeti amandmaji k 2., 4., 6., 8.,
                  9., 13., 14., 16., 17., 22., 23., 24. in 25. členu predloga zakona ocenjujemo, da
                  so podani ustrezni odgovori na dvome tako pravne stroke, kot tudi informacijske
                  pooblaščenke. In ker so ti amandmaji vgrajeni v osnovno besedilo, ki ga
                  obravnavamo, bomo v Poslanski skupini Slovenske ljudske stranke predlog zakona
                  podprli. hvala. </p>
            </sp>
            <sp xml:id="SDZ4-Redna-38-2008-04-21.sp193">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Pavle Gantar bo predstavil stališče Poslanske skupine
                  Zares.</p>
            </sp>
            <sp xml:id="SDZ4-Redna-38-2008-04-21.sp194">

               <speaker>DR. PAVEL GANTAR:</speaker>

               <p>Spoštovane kolegice in kolegi! V Poslanski skupini Zares Predloga zakona o
                  spremembah in dopolnitvah zakona o osebni izkaznici ne bomo podprli, ampak to
                  posebej poudarjam, ne zaradi prevladujočega mnenja, da bi lahko elektronska osebna
                  izkaznica pomenila povečan poseg v zasebnost. Lahko tudi, toda nikakor ni nujno. V
                  zvezi s tem moram povedati, da že danes imamo centralni register prebivalstva, ki
                  je v digitalni obliki. Imamo register davčnih zavezancev, ki je v digitalni
                  obliki. Imamo register zdravstvenih zavezancev, ki je v digitalni obliki. Imamo še
                  celo vrsto drugih registrov, ki so v digitalni obliki in zato je seveda, in se
                  vodijo v digitalni in elektronski obliki in je do njih možen elektronski oziroma
                  digitalni dostop. Zato je povsem gotovo, da bo prej ali slej, moramo tudi za
                  državljanke in državljane urediti takšno osebno, identifikacijski dokument, ki bo
                  tudi izpolnjeval pogoje digitalnega obdobja in dejstva, da so vsi ti podatki in
                  registri zapisani digitalni obliki. Včasih se govori, da je povečan poseg v
                  zasebnost in govorijo, ne vem, da so pomanjkljivo varovani fascikli po bolnicah,
                  razsuti zdravstveni kartoni ob avtocestah. Ampak vsi pozabljajo, da so to analogni
                  dokumenti. Da so bili izgubljeni, zapravljeni, odtujeni analogni dokumenti, ne pa
                  pravzaprav dokumenti v elektronski obliki. In navsezadnje, če je, mislim da je
                  državni sekretar na Ministrstvu za javno upravo izjavil, da bo ta digitalna osebna
                  izkaznica enako varna kot je zdravstvena izkaznica danes. Ga sprašujem, koliko pa
                  sploh je varna sedanja zdravstvena izkaznica? Zakaj torej temu, kljub temu
                  nasprotujemo? Predvsem zato, ker je treba prestop in prehod iz analogne v
                  digitalno obliko dokumenta izpeljati dosti bolj profesionalno, dosti bolj resno in
                  dosti bolj dosledno.</p>
               <p>Jaz se spomnim nekdanjega ministra v kabinetu predsednika Vlade Velike Britanije
                  Tony Blaira, ime sem pozabil, ki je določene aplikacije javne uprave, ki so se
                  digitalizirale, jim je dal primerjavo. Približno tako je rekel: "To je pa
                  približno tako, kot če bi svinjo oblekli v poročno obleko." Se opravičujem za
                  primero. Tu gre točno za to. V bistvu niso spremenili procedur ali pa logike
                  digitalnega ravnanja. Ampak smo preprosto analogno formo preoblekli v digitalno
                  formo in sicer tako, da se na tej karti množijo različni identifikatorji. Tako kot
                  so, ne vem, emšo, potem davčna, ne vem, zdravstveno zavarovanje in tako naprej. Iz
                  tega vidika je to samo še izkaznica v kateri so namesto na enem papirju ali na
                  enem dokumentu zapisani vsi ostali identifikatorji. To ima lahko, ampak sploh nima
                  nikakršne resne zveze s povezovanjem podatkov. Povezovanje podatkov se dogaja v
                  bazah med seboj lahko in se že danes dogaja. Če spremenite stalno bivališče, se
                  vam bo to iz centralnega registra prebivalca direktno pripisalo v, ne vem, v
                  davčni register in to je nedvomno dobro. Saj ne marate, da na petnajstih mestih
                  spreminjate stalna bivališča in tako naprej.</p>
               <p>Problem je v tem, da problem tega, digitalne osebne izkaznice ni v tem koliko
                  identifikatorjev je na dokumentu. Mora jih biti čim manj. V bistvu samo
                  kvalificirano digitalno potrdilo. Zadaj pa spletišče z jasno določenimi pravili
                  igre dostopa, omejitvami, zaporami in tudi transparentnostjo, ki omogoča ali pa
                  neomogoča povezovanje podatkov. Uslužbenec Davčne uprave lahko vstopi, pride do
                  vašega davčnega registra, če je pooblaščen, ne more pa priti do vaših zdravstvenih
                  podatkov in tako naprej, če to ni nikjer določeno in tako naprej. In to je, danes
                  imamo pravzaprav, danes bo od tega zaslužil samo tisti, ki je prodal to
                  aplikacijo. Ta aplikacija je prestara, nepomembna, nerelevantna in tudi spremembe
                  so nesmiselne. Če bi želeli resno, bi se morali pogovoriti o bolj resnih stvareh,
                  predvsem o tem, kako je treba organizirati zaledne baze podatkov, da bo dostop
                  preko enotnega digitalnega kvalificiranega potrdila in da bodo te baze podatkov
                  tudi ustrezno varovane. Hvala lepa.</p>
            </sp>
            <sp xml:id="SDZ4-Redna-38-2008-04-21.sp195">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Vili Rezman bo predstavil stališče Poslanske skupine
                  DeSUS. Izvolite.</p>
            </sp>
            <sp xml:id="SDZ4-Redna-38-2008-04-21.sp196">

               <speaker>VILI REZMAN:</speaker>

               <p>Hvala. No, na prvi pogled je bilo jasno, da je največ pozornosti usmerjene v te
                  osebne podatke. Vendar bom, zato da nekoliko relativiziram ta problem, navedel
                  nekaj statističnih podatkov. Predvsem pa mislim, da morebiti posvečamo temu v
                  parlamentu, pa tudi v kakšnih drugih krogih več pozornosti, kot ljudje v svojem
                  vsakdanjem življenju, kajti sicer ne bi v letu 2007 bilo izgubljenih ali ukradenih
                  13.390 osebnih izkaznic. Ali ne bi bilo v istem letu ukradenih 6.767 in
                  izgubljenih 25.968 zdravstvenih izkaznic. In ko primerjamo te podatke z letom
                  2001, ugotovimo, da je trend ukradenih in izgubljenih v naraščanju. Zakaj o tem
                  sploh govorim? Zato, ker je morebiti pomembno poudariti, da tudi z boljšo zaščito,
                  z boljšo pripravljenostjo vseh teh postopkov in procesov še nismo storili nič za
                  to, da bi se ljudje sami zavedali pomembnosti teh dokumentov, da bi imeli drugačno
                  kulturo na tem področju in da bi imeli tudi drugačno kulturo samovarovanja teh
                  podatkov in preko teh podatkov tudi nas samih.</p>
               <p>V Poslanski skupini DeSUS ne bomo nasprotovali, pravzaprav bomo podprli te
                  predlagane spremembe in dopolnitve zakona. Ne vidimo, da bi se dramatično
                  spreminjal koncept, gre pač za nekatere poskuse izboljševanja, ki niso vsi enako
                  posrečeni.</p>
               <p>Kar se tiče strokovne pripravljenosti, tudi menimo, da ne bi bilo nič narobe, če
                  bi bila ta priprava daljša, če se ne bi po skrajšanem postopku sprejemalo, kajti
                  nič nas ne zavezuje, da bi takrat, ko se bodo iztekli pogoji za veljavnost tistih
                  prvih izdanih osebnih izkaznic, nabavili nove osebne izkaznice, to ni obvezni
                  dokument; nekateri bodo to naredili, nekateri ne bodo, zavezani k temu pa nismo.
                  Torej bi se dalo tudi še podrobneje premisliti in morebiti nekoliko odložiti, pa
                  morda na ta način tudi kakšno hibo odpraviti.</p>
               <p>Drugo, kar je bilo pomembno pri predlagatelju, je kriterij eficientnosti,
                  učinkovitosti, uporabnosti teh dokumentov, ki se bo zagotovo pokazal kot
                  upravičen, vendar je tudi toliko večja možnost za nepooblaščeno, napačno,
                  zlorabljeno uporabo teh dokumentov, o katerih govorimo, govorimo o osebni
                  izkaznici s čipom.</p>
               <p>Torej glavni konflikt gre nekako na tej ravni ali smo dovolj zaščiteni ali ne. Bo
                  pa zagotovo med ljudmi, domnevam, da med večino, dobro sprejeto to, da bodo
                  razbremenjeni, ne samo dokumentov, ampak tudi številnih informacij, ki jih sicer
                  morajo nositi za seboj, ker smo itak obstreljevani z informacijami vsakodnevno in
                  vsak trenutek. Tako da, postaja to za nas ena izmed glavnih obremenitev, ki jo
                  tudi psihično občutimo. Ta dvom o tem ali se bo zlorabljalo ali ne, bo ostal. Mi
                  upamo, v Poslanski skupini DeSUS, da bodo koristi, ki se obetajo, vendarle večje,
                  da bomo olajšali ljudem nekatere postopke, tudi tiste, ki se ocenjujejo kot možni
                  v prihodnosti, na primer, da o možno takšne osebne izkaznice, izvesti tudi
                  glasovanje oziroma volitve, kar sicer to ni najbolj naklonjeno starejši
                  generaciji, ki se bo tega verjetno bistveno manj posluževala. Ampak zaradi tega mi
                  v Poslanski skupini DeSUS temu ne bomo nasprotovali.</p>
               <p>Sodimo torej, da je zakon oziroma da so spremembe in dopolnitve zakona
                  pripravljene tako, da jih lahko podpremo, da pa je treba biti tudi v bodočnosti
                  pozoren na izkušnje, ki bodo dosegljive in po potrebni torej bolj zavarovati
                  osebne podatke, če bo tako pač kazalo.</p>
            </sp>
            <sp xml:id="SDZ4-Redna-38-2008-04-21.sp197">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupine SNS bo predstavil Zmago Jelinčič Plemeniti.
               </p>
            </sp>
            <sp xml:id="SDZ4-Redna-38-2008-04-21.sp198">

               <speaker>ZMAGO JELINČIČ PLEMENITI:</speaker>

               <p>Hvala za besedo. Osebna izkaznica takšna kot je sedaj, je res precej malo uporaben
                  dokument. Zato je smiselno, da se osebna izkaznica nadgradi, vendar da se nadgradi
                  s tistim, kar je v skladu s tehnološkim razvojem. To se pravi, nikakor ne z
                  vgrajenim čipom. Imamo lasersko tehnologijo, ki res omogoča zagotavljanje varnosti
                  in pa predvsem bistveno večjo možnost spravljanja podatkov na osebno izkaznico.
                  Izkaznica z vgrajenim čipom je pravzaprav zelo zelo ranljiv inštrument. Res je, da
                  jo lahko uporabljamo pri zobozdravniku, zdravniku, v lekarni in povsod še na
                  okrog, pa vendar to ne pomeni, da smo zaradi tega kaj bolj zdravi ali pa varni.
                  Zelo vprašljiva je varnost, kajti danes lahko hekerji izdelajo čitalec čipov za
                  približno 250 evrov. Material se kupi v vsaki boljši trgovini z elektronskimi
                  zadevami. Pri nas seveda ne, vendar v Nemčiji to ni noben problem. Lahko vam ga
                  pošljejo tudi po povzetju, če ga naročite in plačate. Približno 250 evrov stane.
                  To se zmeče skupaj, kot pravijo hekerji. In ne gre samo za čitalec čipa, ampak
                  lahko preko tega in preko računalnika tudi spreminjamo podatke na tem čipu. Kar
                  pomeni, da se lahko vpiše notri še marsikaj drugega, kot je napisano na tej
                  izkaznici. Zato mislim, da bi bilo smiselno, da bi se s tem zakonom malo počakalo,
                  in da bi se uvedla laserska tehnologija. Pri laserski tehnologiji se lahko dajo na
                  to kartico dejansko popolnoma vsi podatki, skupaj s šoferskim dovoljenjem, lahko
                  tudi z drugimi dovoljenji, pilotska licenca, dovoljenje za vodnika čolnov itn.,
                  vključno s celotnim zdravniškim kartonom. To bi bilo smiselno. In čitljivost je
                  onemogočena popolna, razen pri tistih, ki imajo res posvečen pristop, kot se temu
                  reče, to se pravi pri določenih uradnih organih, s tem, da je tudi čitljivost ob
                  laserski kartici lahko ločljiva, tako da določeni segmenti, državni segmenti lahko
                  preberejo zgolj tisti segment, ki se tiče njihovega dela. Tako bi lahko zdravnik
                  odprl zgolj zdravstveni karton, v njega vnašal nove podatke in nič drugega. Ob,
                  recimo, prevzemu zdravila bi lahko s to kartico šel v lekarno, zabeležil bi se
                  recept, to bi zabeležil zdravnik, po drugi strani, ko bi se recept udejanjil, bi
                  se točno videlo, ali je dotični šel po zdravilo ali ni šel po zdravilo in tako
                  naprej. To bi vse lahko imeli gor. Vsak bi imel dostop samo do enega segmenta. Pri
                  čipu je to tako rekoč onemogočeno oziroma še huje, dovoljeno je vsakomur pogledati
                  vse oziroma tistemu, ki se malo razume na te elektronske zadeve, je omogočeno, da
                  tudi spreminja vse tisto, kar je napisano na čipu. Skratka, vprašljiva je varnost,
                  vprašljivo je še marsikaj. Princip sam, da je potrebno uvesti izkaznico s čim več
                  podatki, enotno izkaznico, je dober, je razumljiv in je logičen in ga absolutno
                  podpiramo v Slovenski nacionalni stranki. Glede na to, da pa se izbira izkaznica z
                  vgrajenim čipom, smo pa proti temu zakonu, kajti po našem mnenju gre za neko
                  zastarelo, ne po mnenju, po vedenju gre za zastarelo tehnologijo, ki so jo
                  poskušali v Državnem zboru vriniti že pred približno, kaj jaz vem, štirimi, petimi
                  ali še nekaj več leti. In že takrat se je vedelo, da je varovanje podatkov
                  vprašljivo, pa vendar so silili naprej. Po mojem mnenju gre tukaj tudi za kakšne
                  vezane trgovine, kar je pa na škodo varnosti in varovanja osebnih podatkov.</p>
               <p>Še enkrat, zakona v Slovenski nacionalni stranki ne bomo podprli. Hvala.</p>
            </sp>
            <sp xml:id="SDZ4-Redna-38-2008-04-21.sp199">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine Lipa bo predstavila poslanka Barbara Žgajner Tavš.
                  Izvolite.</p>
            </sp>
            <sp xml:id="SDZ4-Redna-38-2008-04-21.sp200">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Spoštovane kolegice in kolegi! V Poslanski skupini
                  Lipa tega predloga zakona ne bomo podprli.</p>
               <p>Dovolite, da čisto na začetku zastavim retorično vprašanje, pa verjamem, da si
                  bodo lahko številni državljanke in državljani z lahkoto odgovorili nanj. Ali smo
                  res v dobi, pa bom rekla, Virantove e-uprave, zmanjšali postopke birokracije? Ali
                  smo res v dobi Virantove e-uprave zmanjšali administracijo v naši državi,
                  papirologijo? Spoštovane kolegice in kolegi! V dobi e-uprave smo samo v parlamentu
                  za vsak postopek, za vsak korak, ki ga želimo po uradni poti, čeprav imamo
                  računalnike, računalniško mrežo, za vsak korak je potrebnih trikrat več papirjev
                  kot v prejšnjem sistemu, prejšnjem mandatu.</p>
               <p>V Poslanski skupini Lipa ocenjujemo, da omenjeni sistem ne sledi ali pa ne
                  zasleduje javnega interesa, na katerega se sicer sklicuje predlagatelj. Niti v eni
                  točki nismo našli javnega interesa. Po drugi strani pa se sprašujemo, glede na to,
                  da gre za uvedbo novega sistema osebnih izkaznic, ki bodo vključevale na enem
                  mestu pravzaprav vse podatke, celo o zdravstvenem stanju, da gre za neupravičeno
                  dvojno evidenco oziroma dvosmerno vodenje teh podatkov. Zakon namreč govori o
                  prostovoljnosti, se pravi, oseba se bo sama prostovoljno odločila, ali se bo
                  odločila za nov sistem ali bo še vedno vključena ali priključena na star sistem
                  vodenja v naši državi. Po drugi strani pa ta neobligatornost, se pravi možnost
                  izbire, bremeni tudi državni proračun. Gre za znesek v letu 2008 250 tisoč evrov,
                  v naslednjih letih 410 tisoč evrov. Sprašujemo se, na račun koga oziroma v korist
                  koga.</p>
               <p>Ne nazadnje spoštovane kolegice in kolegi, kar nekajkrat smo danes slišali, da gre
                  za vprašanje varnosti. Celo predstavnik največje koalicijske stranke se je
                  vprašal, ali bo res zagotovljen pravičen in dober sistem varnosti. Jaz bi vas rada
                  spomnila in upam, da ameriški filmi ostajajo na drugi strani luže, da ne bodo
                  postali tudi realnost v Republiki Sloveniji. Smo v dobi kraje identitete. Kaj
                  hitro se lahko zgodi, če imamo neučinkovit varnostni sistem na področju
                  računalniške tehnologije, da si kdo polasti koga od nas. Tipka Delete na
                  računalniku je dovolj, da te zbriše iz sistema in si prilasti tvojo identiteto. To
                  so zadeve, ki so vredne razmisleka, ko govorimo o skoncentriranih podatkih o
                  posamezniku na enem mestu. Na to je opozorila tudi pooblaščenka za dostop do
                  informacij javnega značaja. Tudi Zakonodajno-pravna služba Državnega zbora je
                  opozorila na nedodelan sistem. In ta nedodelan sistem gre v prvi vrsti, bom rekla,
                  na škodo državljank in državljanov, ki smo lahko prekomerno izpostavljeni, bom
                  rekla v narekovaju, "sovražnikov". In tisti sovražnik je vedno korak pred državo,
                  pred tistimi ljudmi, ki se trudijo oblikovati nek varen sistem, ko govorimo o
                  informacijsko-tehnološkem sistemu.</p>
               <p>Po drugi strani pa se v Poslanski skupini Lipa upravičeno sprašujemo, ali je morda
                  javni interes, ki si ga predstavlja Vlada Republike Slovenije, v kontroli
                  posameznikov na vsakem koraku. Jaz se bojim, da ta kontrola posameznikov, osebnih
                  podatkov, na vsakem koraku bolj spominja na diktaturo, sicer v, bom rekla, zelo
                  lepem ovoju kvazi demokracije, ampak to je daleč od tistega, kar si državljanke in
                  državljani hočemo in nenazadnje kar si zaslužimo. Toliko bolj zato, ker nismo
                  sposobni teh evidenc, oziroma postopkov vodenja vpeljati na drugih področjih, kjer
                  pa je .../Opozorilni znak za konec razprave./... In to je celotno področje zaščite
                  državljank in državljanov. Tam smo naredili za enkrat zelo malo ali nič.</p>
               <p>Kot že rečeno, v Poslanski skupini Lipa tega predloga ne bomo podprli.</p>
            </sp>
            <sp xml:id="SDZ4-Redna-38-2008-04-21.sp201">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Stališče Poslanske skupine Liberalne demokracije Slovenije bo predstavil kolega
                  Školč. Izvolite.</p>
            </sp>
            <sp xml:id="SDZ4-Redna-38-2008-04-21.sp202">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik.</p>
               <p>Poslanski klub LDS ima tudi številne pomisleke zoper ta zakon in teh rešitev na
                  koncu ne bo podprl. Čeravno je pač le potrebno reči, da je v tej razpravi ob vseh
                  silovitih argumentih le potrebno šteti za dobro, da je prišlo vsaj do te
                  spremembe, da se lahko posameznik, ki se bo odločal za sprejem tega dokumenta,
                  lahko odloči, ali bo vzel tudi ta čip z zdravstvenim zavarovanjem ali ne. Ampak
                  bojim se, da to niti ni tako ključna stvar. Da gre za nedomišljene rešitve, je v
                  enem delu govoril kolega Gantar. Predvsem okrog tega, kako so ti dostopi do
                  podatkov varovani pred vstopom tistih, ki se bodo posluževali tega enotnega
                  dokumenta, da bi bilo potrebno zgraditi cel sistem zaščite in avtonomije teh
                  posameznih baz podatkov, o tem v teh dokumentih ni veliko govora. Veliko pa
                  poslušamo o praktičnih razlogih za uvedbo te nove osebne izkaznice. Kaj so ti
                  praktični razlogi? Lahko bi seveda karikirali in bi rekli, da če bo nekdo izgubil
                  ta dokument, da bo naenkrat tudi ob dostop do vseh drugih podatkov. Res, da ga bo
                  mogoče lahko hitreje preklical in dobil nazaj, ampak v istem trenutku bi bil tudi
                  ob zdravstveno zavarovanje. Ampak to so vse te nepotrebne špekulacije. Tisto, kar
                  mene osebno tudi bega pri tem, je, da nihče ni postavil pod vprašaj te pred časom
                  dobro sprejete rešitve, da ni nujno, da ima vsakdo osebno izkaznico. Z rešitvami,
                  ki prihajajo sedaj, pa postaja ta osebna izkaznica z vsemi drugimi stvarmi, ki jih
                  prinaša, predvsem s kvalificiranim digitalnim potrdilom, pa tudi z možnostjo
                  zdravstvenega zavarovanja, z možnostjo, kot smo tu slišali, dograditve tudi za
                  druge stvari, postaja tako rekoč obvezna. Zakaj je tako, kje so tu praktični
                  razlogi? Na nek način ostajamo samo pri informaciji, da je ministrstvo že sprožilo
                  postopke za izdelavo tega dokumenta. Mogoče se skriva ključ, zakaj se koaliciji
                  mudi, prav v tem, da poskuša nekomu pridobiti posel. In če to ne bo zanikano,
                  potem sem trdno prepričan, da v bistvu za tem stojijo nove plejade obtožb, ki smo
                  jih poslušali na račun tiste obvezne nalepke, na račun različnih razpisov za
                  različne dokumente. Tako zamišljen dokument sili po tem, da se organizira ta
                  posel. Ta posel se ne bo financiral samo iz državnega proračuna, kot je tu rekla
                  kolegica Barbara Žgajner, ampak bodo ta posel financirali tudi vsi, ki bodo po to
                  osebno izkaznico hodili. In, kolegi iz koalicije, vi tu - ne bom delal reklame
                  nobenemu podjetju iz preteklosti - vzpostavljate novega podjetnika, ki ga bodo
                  naslednja štiri leta, njega in v povezavi z vami, vsi vlekli za jezik. Dajete
                  posel vnaprej nekomu, ne da bi bil ta nujno potreben in ne da bi bilo vse, kar je
                  zadaj za tem, do konca premišljeno in varovano z vidika varovanja osebnih podatkov
                  /Opozorilni znak za konec razprave./, z vidika smiselnosti vseh teh baz podatkov.
                  Tu, sem trdno prepričan, je ključ teh praktičnih razlogov in tudi ključ, da...</p>
            </sp>
            <sp xml:id="SDZ4-Redna-38-2008-04-21.sp203">

               <speaker>PODPREDSEDNIK SAŠO PEČE:</speaker>

               <p>Kolega Školč, prosim, da zaključite.</p>
            </sp>
            <sp xml:id="SDZ4-Redna-38-2008-04-21.sp204">

               <speaker>JOŽEF ŠKOLČ:</speaker>

               <p>Saj bom zaključil, brez skrbi.</p>
            </sp>
            <sp xml:id="SDZ4-Redna-38-2008-04-21.sp205">

               <speaker>PODPREDSEDNIK SAŠO PEČE:</speaker>

               <p>Saj vem, da boste.</p>
            </sp>
            <sp xml:id="SDZ4-Redna-38-2008-04-21.sp206">

               <speaker>JOŽEF ŠKOLČ:</speaker>

               <p>Prosil bi vas, da mi pustite, da dokončam, da je ključ ravno v teh praktičnih
                  razlogih, da Državni zbor asistira poslu privatnikov, za katere v tem trenutku še
                  ne vemo, kateri so.</p>
            </sp>
            <sp xml:id="SDZ4-Redna-38-2008-04-21.sp207">

               <speaker>PODPREDSEDNIK SAŠO PEČE:</speaker>

               <p>Hvala lepa. Končali smo s predstavitvijo stališč poslanskih skupin. Ker k
                  dopolnjenemu predlogu zakona ni bilo vloženih amandmajev, zaključujem drugo
                  obravnavo predloga zakona. Odločanje o predlogu zakona bomo v skladu s časovnim
                  potekom seje zbora opravili jutri, v torek, 22. aprila, v okviru glasovanj.</p>
               <p>S tem prekinjam to točko dnevnega reda.</p>
               <p>Prekinjam tudi sejo Državnega zbora, ki jo bomo nadaljevali ob 16. uri, ko bodo na
                  vrsti poslanska vprašanja. Do takrat lep pozdrav!</p>
               <p><stage>(Seja je bila prekinjena ob 14.17 in se je nadaljevala ob 16. uri.)</stage></p>
            </sp>
            <sp xml:id="SDZ4-Redna-38-2008-04-21.sp208">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na <title>1. TOČKO DNEVNEGA REDA</title> , to je na <title>VPRAŠANJA
                     POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 25
                  poslank in poslancev. Vrstni red postavljanja poslanskih vprašanj je določen na
                  podlagi dogovora z vodji poslanskih skupin in v skladu z 244. členom, drugim
                  odstavkom 245. člena in 247. členom Poslovnika Državnega zbora. Na prva tri
                  vprašanja poslank in poslancev opozicije in na poslansko vprašanje poslanca
                  vladajoče koalicije bo predsednik Vlade odgovarjal v petek 25. aprila 2008 ob 14.
                  uri.</p>
               <p>V okviru te točke bo danes najprej ministrica za delo, družino in socialne zadeve
                  gospa Marjeta Cotman odgovorila na neodgovorjena poslanska vprašanja, postavljena
                  na 34. in 37. seji zbora. Poslanca dr. Mitja Slavinec in gospod Ljubo Germič, ki
                  sta prijavila po dve vprašanji bosta drugo vprašanje postavila, ko bodo vsi
                  prijavljeni poslanci postavili po eno vprašanje. Vsak poslanec ima za postavitev
                  vprašanja na voljo 3 minute, ponovimo nekoliko Poslovnik. Predsednik Vlade in
                  ministri odgovorijo na vprašanje v največ 5-ih minutah. Če je vprašanje
                  postavljeno več ministrom, imajo vsi skupaj na voljo 5 minut za odgovor. Poslanec,
                  ki ne bo zadovoljen z odgovorom, lahko zahteva dopolnitev odgovora, ne more pa
                  postaviti dodatnega vprašanje. Poslanke in poslance prosim, da so na to pozorni.
                  Obrazložitev zahteve za dopolnitev odgovora poslanec predstavi v dveh minutah.
                  Dopolnitev odgovora pa sme trajati največ 3 minute. Poslanec, ki je postavil
                  vprašanje, lahko zahteva, da se na naslednji seji opravi razprava o odgovoru
                  predsednika Vlade, ministra ali generalnega sekretarja Vlade. O tem odloči Državni
                  zbor brez razprave. V primeru, da poslanec na postavljeno vprašanje danes ne bo
                  dobil odgovora, mu morajo predsednik Vlade, minister ali generalni sekretar Vlade
                  v 30-ih dneh predložiti pisni odgovor. Poslanec, ki je postavil vprašanje, na
                  katerega ni bilo odgovorjeno, lahko izjavi, da vztraja pri ustnem odgovoru. V tem
                  primeru bom vprašanje uvrstil na naslednjo redno sejo Državnega zbora.</p>
               <p>V zvezi s to točko so se za danes opravičili naslednji ministrica in ministri:
                  minister za kmetijstvo, gozdarstvo in prehrano gospod Iztok Jarc, minister za
                  zunanje zadeve gospod Dimitrij Rupel, minister brez listnice, odgovoren za
                  usklajevanje in spremljanje izvajanja strategije razvoja Slovenije, dr. Žiga Turk
                  in minister za gospodarstvo mag. Andrej Vizjak.</p>
               <p>Na klop ste prejeli pregled poslanskih vprašanj in pobud, na katera v poslovniškem
                  roku ni bilo odgovorjeno. Prehajamo na predstavitev poslanskih vprašanj.</p>
               <p>Prehajamo na odgovore na poslanska vprašanja, postavljena na 34. in 37. seji
                  zbora.</p>
               <p>Ministrica za delo, družino in socialne zadeve bo odgovorila na vprašanje gospe
                  mag. Majde Potrata v zvezi s podatki Vlade o pragu revščine.</p>
               <p>Izvolite, gospa ministrica.</p>
            </sp>
            <sp xml:id="SDZ4-Redna-38-2008-04-21.sp209">

               <speaker>MARJETA COTMAN:</speaker>

               <p>Hvala lepa za postavljeno vprašanje.</p>
               <p>Gospa pravi, da je danes 15% manj ljudi, ki so pod pragom revščine, kot pred tremi
                  leti. S tem podatkom Vlada ne razpolaga in ne vemo, od kod ta podatek o 15%
                  znižanju revščine. Začasni podatki o tveganju revščine, ki jih je SURS objavil 17.
                  decembra 2007, nam kažejo, da se je stopnja tveganja revščine v letu 2005, kjer so
                  upoštevani podatki 2004, 2005 in 2006, torej dve leti v času mandata te vlade,
                  znižala za 11,7% in je ostala skoraj na enaki ravni kot leto poprej. Podatka o 15%
                  znižanju revščine, ki ga izpostavljate, pa ne poznamo. Zadnji podatek 15% je bil
                  leta 1997, ko je bilo med 14 in 15%, v letu 2004 in 2005 pa je bilo na ravni 12%.
                  Trditev, da revščina ne narašča, nam kažejo podatki SURS-a, kjer se vidi, da je
                  revščina v obdobju 2002 do 2005 v razponu med 11 in 12%. Zadnji podatek o tveganju
                  revščine Slovenijo med članicami Evropske unije uvršča na četrto mesto, kar kaže,
                  da Slovenija temu področju posveča izjemno pozornost. To pomeni, da ima Slovenija
                  eno najnižjih tveganj revščine v Evropi, nižjo stopnjo tveganja revščine imajo
                  samo tri države. Tudi po podatkih o številu denarnih socialnih pomoči so se
                  številke glede le-teh od leta 2006, ko je bilo prejemnikov 58.553, znižale v letu
                  2007 na 47.516, trenutno pa je ta številka 44.175. Torej se je v teh letih
                  zmanjšalo število prejemnikov denarne socialne pomoči za 25%, kar v denarju
                  pomeni, da se je od 140 milijonov v letu 2006 zmanjšalo na 116 milijonov v
                  letošnjem letu. To je tudi posledica večje zaposljivosti, kajti v začetku leta
                  2004 je bilo brezposelnih 91.000, konec marca letošnjega leta pa je 96.295
                  brezposelnih. Zaposljivost izključuje tudi socialno izključenost, zato se je tudi
                  zmanjšalo število prejemnikov denarnih socialnih pomoči.</p>
               <p>Na stopnjo tveganja revščine pa vsekakor vplivajo tudi socialni transferji. Če ne
                  bi bilo socialnih transferjev, bi bila revščina skoraj 24%. Vlada pa je zaradi
                  neugodnih inflacijskih gibanj pripravila tudi ukrepe za omilitev nastalih
                  posledic. Kot veste, je bil v začetku leta sprejet zakon o varstvenem dodatku, o
                  otroških dodatkih in tudi na področju davčne zakonodaje so bile sprejete določene
                  izboljšave. Redno usklajevanje transferjev pa poteka tudi po zakonu in letos se je
                  že izboljšal tudi položaj prejemnikov socialnih transferjev. Za 8,4% se je zvišal
                  otroški dodatek in se je s socialnimi transferji za 3,6% skupno povečal za 12%,
                  kar pomeni 30 milijonov evrov več, z varstvenimi dodatki pa se je povečal za 10
                  milijonov.</p>
            </sp>
            <sp xml:id="SDZ4-Redna-38-2008-04-21.sp210">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Potrata, želite dopolnitev odgovora? Prosim.</p>
            </sp>
            <sp xml:id="SDZ4-Redna-38-2008-04-21.sp211">

               <speaker>MAG. MAJDA POTRATA:</speaker>

               <p>Hvala, gospa ministrica za odgovor. Takrat, ko je bilo vprašanje zastavljeno, to
                  je bilo decembra, bi bil vaš odgovor vsaj v zadnjem delu bistveno drugačen, kot je
                  zdaj. Moje vprašanje pa je bilo naslovljeno zato, ker sem se pol leta, in to
                  četrtič, zastonj trudila dokazati tej vladi, da je inflacija velika in da
                  prizadeva najbolj ogrožene skupine prebivalstva. In v izjavi predsednika Vlade 3.
                  decembra v Odmevih je ta podatek o 15% znižanju revščine. Citiram, poglejmo te
                  podatke, s katerimi se v zadnjem času zelo veliko operira, koliko je v Sloveniji
                  revnih ljudi. Še vedno je 200 tisoč takšnih, ki so pod ali na robu revščine. In to
                  je visoka številka in s tem se ni za hvaliti. Vendar ob tem nihče ne pove, da jih
                  je bilo pred tremi leti še za 15% več in da smo to številko v tem času znižali. In
                  takrat gospod premier ni imel nobenega statističnega podatka v rokah, ker takrat
                  so bili samo podatki za stopnjo tveganja revščine v letu 2004 in so bili šele
                  kasneje objavljeni tudi začasni podatki za leto 2005.</p>
               <p>Tisto, kar vas pa jaz pravzaprav sprašujem pa je: Ali so po vaši presoji kriteriji
                  za določanje praga revščine po metodologiji, kakršna je zdaj, ustrezni, glede na
                  to, da vsi strokovnjaki, ki spremljajo revščino ugotavljajo, da je revščine več,
                  kot jo statistično izkazujejo podatki? Zlasti v populaciji starejših ljudi, gre
                  predvsem za enodružinska ali enočlanska gospodinjstva, je več kot 30% ogroženost.
                  In še marsikakšen podatek bi vam lahko navedla. .../Opozorilni znak za konec
                  razprave./... Tudi varuhinja človekovih pravic misli posebej pripraviti posvet o
                  revščini. Revščina torej je statistično vzeto v naši državi manjši problem, v
                  dejanskem občutju ljudi...</p>
            </sp>
            <sp xml:id="SDZ4-Redna-38-2008-04-21.sp212">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica izvolite.</p>
            </sp>
            <sp xml:id="SDZ4-Redna-38-2008-04-21.sp213">

               <speaker>MARJETA COTMAN:</speaker>

               <p>Ravno zato sem prej omenila, da ravno socialni transferji zmanjšujejo pri nas
                  revščino in v primerjavi z Evropsko unijo smo država, ki največ namenja socialnim
                  transferjem. Dve tretjini proračuna Ministrstva za delo, družino in socialne
                  zadeve je namenjeno socialnim transferjem. V to so tudi vključeni družinski
                  prejemki in starševska nadomestila. V najslabšem položaju so gospodinjstva, kjer
                  sta oba starša nezaposlena in imata dva otroka. To je 59% in to je najvišji
                  podatek. Zato smo tudi v januarju povečali otroške dodatke, ker je bil ta procent
                  najvišji in se tudi v Evropski uniji kakor pri nas borimo predvsem proti revščini
                  otrok, zato smo želeli s tem povečati sam družinski proračun.</p>
               <p>Takoj za štiričlansko družino pa pride enočlanska 43% in nato enostarševska
                  gospodinjstva - 22%, to so statistični podatki našega urada, potem pari s tremi
                  ali več vzdrževani otroki in vse neaktivne osebe, med katerimi so še posebej
                  izstopali brezposelni, ki spadajo v skupino 33%. Med temi so tudi samozaposlene
                  osebe, teh je 18%, starejše ženske 25% ter celo najemniki stanovanj 22%. Toliko o
                  procentih. Ta metodologija, kot ste omenili, je pa metodologija, ki jo je določila
                  Evropska komisija z uredbo in se upošteva za vse države članice Evropske
                  unije.</p>
               <p>Če za primerjavo še navedem, pomeni, da je leta 2005 v Sloveniji živelo pod pragom
                  tveganja revščine, ki je znašal 5589 evrov, 11,7% oseb, ekvivalentni razpoložljivi
                  dohodek teh oseb v letu 2005 je bil nižji od 466 evra na mesec. Štiričlanska
                  družina z dvema odraslima in dvema otrokoma je morala imeti v letu 2005 vsaj 978
                  evra razpoložljivega dohodka na mesec.</p>
            </sp>
            <sp xml:id="SDZ4-Redna-38-2008-04-21.sp214">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica bo odgovorila na poslansko vprašanje gospe Barbare
                  Žgajner Tavš v zvezi z izplačevanjem transferjev posameznikom in gospodinjstvom.
                  Izvolite gospa ministrica.</p>
            </sp>
            <sp xml:id="SDZ4-Redna-38-2008-04-21.sp215">

               <speaker>MARJETA COTMAN:</speaker>

               <p>Hvala lepa. Hvala tudi gospe poslanki Barbari Žgajner Tavš za postavljeno
                  vprašanje. Zakon o usklajevanju transferjev posameznikom in gospodinjstvom ne
                  ureja izplačevanja transferjev, temveč določa samo način njihovega usklajevanja. S
                  sprejemom zakona smo želeli odpraviti številne nelogičnosti pri usklajevanju
                  transferjev. Transferji so se po prejšnjem zakonu usklajevali na različnih
                  podlagah in v različnih časovnih obdobjih. Usklajevali so se na podlagi izhodiščne
                  plače, minimalne plače oziroma povprečne plače in v različnih časovnih obdobjih.
                  Transferji, ki se usklajujejo po tem zakonu, se uskladijo enkrat letno, in sicer v
                  januarju za celoten dvig življenjskih potrebščin oziroma z inflacijo. Poudariti pa
                  želimo, da največje število prejemnikov socialnih transferjev se usklajuje na enak
                  način, kot se je usklajevalo pred njegovim sprejemom. Mehanizem za otroške
                  dodatke, ki sodijo tudi med najobsežnejše socialne transferje, je ostal
                  nespremenjen. Starševska nadomestila in delno izplačilo za izgubljeni dohodek pa
                  se po tem zakonu usklajujejo že v začetku leta in ne šele tekom leta, kot je bilo
                  urejeno po prejšnjem zakonu, kar je ugodnejše za upravičence. S prenehanjem
                  veljavnosti zakona bi se porodniška nadomestila znižala, kajti transfer se je
                  usklajeval samo z rastjo izhodiščne plače za negospodarstvo, kar pomeni le
                  polovico predvidene rasti življenjskih stroškov. V državnem proračunu so se
                  sredstva za starševska nadomestila na podlagi tega zakona v letu 2007 zvišala za
                  4,5 milijona evrov. Kljub ugotovljenim številnim prednostim pa smo ugotovili, da
                  so bili v slabšem položaju tisti, ki so prejemali varstveni dodatek. Zato smo v
                  letošnjem letu sprejeli zakon o varstvenem dodatku, kjer se varstveni dodatek
                  usklajuje enako kot pokojnine, vezan pa je na dolžino plačevanja prispevkov za
                  pokojninsko in invalidsko zavarovanje. Sicer je delno res socialni korektiv,
                  vendar iz naslova zaposlitve, zato se znesek varstvenega dodatka vsakemu
                  upravičencu izplača v različni višini glede na dopolnjeno pokojninsko dobo. Na
                  podlagi teh dejstev smo ocenili, da bi bilo treba spremeniti, zato je ministrstvo
                  pripravilo predvideni zakon.</p>
               <p>Varstveni dodatki h pokojninam so bili izplačani konec januarja in so bili tako
                  višji za 3,6%, februarja pa so se na novo odmerili od mejnega zneska v višini
                  81,6% najnižje pokojninske osnove, tako da je bilo skupno povišanje varstvenega
                  dodatka za 9%. Ob tem je pomembno, da so s tem zakonom pridobili tudi slovenski
                  državljani, ki so se upokojili v republikah nekdanje SFRJ, varstveni dodatek in
                  zagotovili tudi višji znesek pokojnin vdovam in uskladitev preživnin kmetom. Za
                  izvajanje tega zakona je bilo potrebno dodatnih 10 milijonov evrov. Za preprečitev
                  tveganja za povečanje revščine in socialne izključenosti pa je bil sprejet tudi
                  zakon o starševskem varstvu, spremembe zakona o starševskem varstvu, s katerim so
                  se zvišali otroški dodatki za 8,4% in nato še z zakonom o socialnih transferih,
                  kar je skupaj pomenilo v letošnjem letu 12%. Za ta namen smo tudi namenili
                  dodatnih 30 milijonov evrov sredstev.</p>
            </sp>
            <sp xml:id="SDZ4-Redna-38-2008-04-21.sp216">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite še dopolnitev odgovora? Izvolite.</p>
            </sp>
            <sp xml:id="SDZ4-Redna-38-2008-04-21.sp217">

               <speaker>BARBARA ŽGAJNER TAVŠ:</speaker>

               <p>Tudi moje poslansko vprašanje je bilo zastavljeno že decembra 2007. Ali ni
                  žalostno, da mora poslanka štiri mesece čakati na odgovor ministrice? Štiri
                  mesece. Je sicer res, ministrica, in vse pohvale, da ste pristopili k spremembam
                  na področju usklajevanja transferjev. Izključili ste in jim dali nov zakon,
                  upokojence. Tiste upokojence, ki dobivajo varstveni dodatek kot socialni korektiv.
                  Zato, ker imajo "penzijo" tako nizko, da s "penzijo" preprosto ne morejo živeti.
                  Ampak vam povem, kaj ste storili v letu 2007, čeprav ste jim januarja dvignili
                  varstveni dodatek za 3,6%. 200.000 upokojencev je bilo v letu 2007 oškodovanih
                  zaradi krivičnega zakona o usklajevanju transferjev. Tisti upokojenci, veliko
                  število je teh upokojencev, v letu 2007 niso imeli pravice do varstvenega dodatka.
                  Izgubili so tistih nekaj deset evrov na mesec. Jaz verjamem, da ste januarja 2008
                  morali pristopiti k nečim, da boste lahko tik pred volitvam rekli: "Ja.
                  Upokojencem smo dvignili varstveni dodatek." Ampak ste istočasno pozabili, da ste
                  jih v letu 2007 oškodovali.</p>
               <p>In ko se sklicujete na otroški dodatek, ki ste ga dvignili v povprečju oziroma
                  povprečni slovenski družini samo za en evrov, istočasno, veste, spoštovane
                  kolegice in kolegi, je ta vlada v izračun za upravičenost do otroškega dodatka
                  vključila celo obresti na varčevalni knjižici za otroka. 18 evrov letnih obresti
                  je Vlada Republike Slovenije po novem obračunala kot dohodek, ki se šteje v skupno
                  kvoto za pridobitev otroškega dodatka. In ta Vlada je za nazaj opravila poračun in
                  danes ta vlada dolži starše, dolži družine, da morajo vračati neupravičeno
                  izplačan otroški dodatek.</p>
            </sp>
            <sp xml:id="SDZ4-Redna-38-2008-04-21.sp218">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica. Prosim.</p>
            </sp>
            <sp xml:id="SDZ4-Redna-38-2008-04-21.sp219">

               <speaker>MARJETA COTMAN:</speaker>

               <p>Gospe poslanki in tudi gospe Potrati, ker nisem prej imela časa, pa se tudi nanaša
                  na socialne transferje, bi dala še to sporočilo, da Ministrstvo za delo, družino
                  in socialne zadeve pripravlja nacionalno poročilo o socialnem vključevanju za leta
                  2008 do 2010, kar je operativni program oziroma dokument, ki načrtuje vse za
                  naslednja tri leta in bo predvidoma junija meseca na Vladi. Rok, ko ga moramo
                  predložiti Evropski komisiji pa je september letošnjega leta.</p>
               <p>Vlada mora pripraviti predlog naborov ukrepov za izboljšanje socialnega položaja
                  najšibkejših skupin oziroma boja proti revščini in izboljšanje socialne
                  vključenosti. V okviru predvidenih ukrepov načrtujemo prenovo sistema socialnih
                  pravic oziroma obstoječih transferjev, s katerim želimo zmanjšati medgeneracijski
                  vpliv revščine, in to predvsem v smislu oblikovanja ukrepov za najranljivejše
                  skupine. To so predvsem starejše osebe, ženske, mladi in odprava regionalnih
                  razlik na trgu zaposlovanja, ki so na trgu v slovenskem prostoru tudi še precej
                  prisotne. Gre za kompleksen nabor ukrepov in predlogov, ki jih bo ministrstvo v
                  skladu z resornimi ministrstvi za šolstvo, okolje in prostor, finance in zdravje
                  predložilo v obravnavo, kot sem omenila, v mesecu juniju na Vlado in nato poslalo
                  Evropski komisiji. Tudi pri teh ukrepih se bomo potrudili v boju proti revščini,
                  kajti pravim, dokler samo eden dobiva denarno socialno pomoč, se moramo z vsemi
                  sredstvi boriti proti revščini, predvsem pa proti revščini otrok in tudi
                  upokojencev.</p>
            </sp>
            <sp xml:id="SDZ4-Redna-38-2008-04-21.sp220">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospa Barbara Žgajner Tavš.</p>
            </sp>
            <sp xml:id="SDZ4-Redna-38-2008-04-21.sp221">

               <speaker>BARBARA ŽGAJNER TAVŠ:</speaker>

               <p>Hvala lepa. Spoštovana ministrica, morda ravno zaradi tega vašega zadnjega
                  odgovora izkoriščam priložnost, ki mi jo daje poslovnik Državnega zbora, da o
                  vašem odgovoru opravimo širšo razpravo na naslednji seji. Verjamem, da je tudi v
                  vašem interesu, da pojasnite poslankam in poslancem ter nenazadnje širši slovenski
                  javnosti, tisti, ki se danes sooča z revščino, kakšni bodo vladni ukrepi na tem
                  področju, na področju preprečevanja revščine. Ker ste prej omenili podatek
                  Statističnega urada Republike Slovenije, tudi sama imam ta dokument pred seboj, na
                  katerega ste se sklicevali, ki so ga objavili ob dnevu revščine, dan boja proti
                  revščini. Ta podatek govori o letu 2004, zelo podrobno naniza podatke, kaj je
                  pomenilo v letu 2004 biti reven v naši državi in koliko je bil v letu 2004 prag,
                  ki je določal življenje pod pragom revščine - 466 evrov na mesec, to je tudi
                  številka, s katero ste operirali, ministrica. Vendar sem prepričana, veste, da
                  govoriti leta 2008 po 6,4% inflaciji na letni ravni v letu 2007 je, bom rekla,
                  pase, da ne rečem kaj drugega. In če bo Vlada gradila na podatkih iz leta 2005,
                  potem smo storili bore malo za soočanje in borbo proti revščini leta 2008. Ampak
                  žal moram reči, da celotna strategija na področju skrbi in socialnovarstvenih
                  storitev ter preprečevanja revščine, ki je pisana za obdobje od leta 2006 do leta
                  2010, temelji na stanju, ki danes ni več aktualno. Temelji na podatkih iz leta
                  2003 in 2004. Ampak ljudje v naši državi morajo živeti s situacijo, v kateri so se
                  znašli. In še enkrat bom rekla, mena žalosti, da ministrstvo, ki bo pripravilo
                  strategijo in jo posredovalo celo Evropski uniji, danes nima svežih podatkov o
                  revščini v naši državi. Prepričana sem, da revščina ni enaka, kot je bila v letu
                  2004 in 2005, ker se je situacija bistveno spremenila tudi zaradi inflacije, tudi
                  zaradi padca pokojnin v primerjavi s plačami na 69 in še nekaj odstotkov. Po drugi
                  strani pa, ministrica, bili so sprejeti določeni ukrepi, konkretno sem vam
                  povedala na področju izračuna otroškega dodatka. Kljub temu, da ste dvignili
                  otroški dodatek za približno en evro, ti ljudje morajo poravnavati zaradi nove
                  zakonodaje na drugih področjih stroške, ki znašajo po več 100 evrov. In to je
                  nepošteno. Na tem področju je potrebno sprejeti ustrezno strategijo in reči bobu
                  bob, ne pa se izgovarjati in sklicevati na podatke iz leta .../Opozorilni znak za
                  konec razprave./... 2004 ali morda celo na strategijo, ki jo boste uvedli po
                  volitvah.</p>
               <p>Jaz bi vas res prosila, da podprete predlog za razširjeno razpravo o odgovoru in
                  nenazadnje predstavite vaše intence, tudi na .../Izklop mikrofona./...</p>
            </sp>
            <sp xml:id="SDZ4-Redna-38-2008-04-21.sp222">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>O predlogu gospe Barbare Žgajner Tavš, da Državni zbor na naslednji seji opravi
                  razpravo o odgovoru ministrice za delo, družino in socialne zadeve na njeno
                  poslansko vprašanje, bo Državni zbor odločal v okviru glasovanj v petek 25. aprila
                  2008.</p>
               <p>Prehajamo na poslansko vprašanje gospoda Bojana Kontiča, ki ga je zastavil
                  ministrici za delo, družino in socialne zadeve v zvezi s koncesijami za
                  opravljanje storitev institucionalnega varstva v domovih za starejše.</p>
               <p>Gospa ministrica, izvolite.</p>
            </sp>
            <sp xml:id="SDZ4-Redna-38-2008-04-21.sp223">

               <speaker>MARJETA COTMAN:</speaker>

               <p>Hvala lepa.</p>
               <p>Vprašanje se nanaša, zakaj ni bilo Velenje uvrščeno oziroma podjetje Velpa med
                  podeljene koncesije Ministrstva za delo, družino in socialne zadeve.</p>
               <p>Ministrstvo za delo, družino in socialne zadeve se zaveda problematike
                  prezasedenosti domov za starejše, zato je v tem mandatu imelo dvakrat razpis za
                  koncesije, v letu 2006 za 880 novih mest in v letu 2007 smo zagotovili 1800 novih
                  mest s podelitvijo koncesij. Tako bo letos v domovih na voljo 1400 novih mest, do
                  leta 2010 pa še dodatnih 1800 mest. S tem bomo dosegli 5% vključitev starejših v
                  institucionalno varstvo, ki smo si ga določili v nacionalnem programu socialnega
                  varstva do leta 2010, ko naj bi bilo na voljo 16800 mest. V lanskem letu v razpisu
                  za podelitev koncesij za domove za starejše, je izdajo koncesij odločb zaključeno
                  13. marca letos, se je za območje pod C, za katero se je prijavila tudi občina
                  Velenje, javni razpis, je bilo največ ponudnikov, in sicer 21, zaradi česar je
                  bila konkurenca za pridobitev koncesije za okvirno 1000 mest izredno velika.
                  Prispele ponudbe je pregledala strokovna komisija v smislu, ali ponudbe
                  izpolnjujejo minimalne tehnične pogoje, kadrovske pogoje in izkazano finančno in
                  poslovno sposobnost posameznega ponudnika. Pri točkovanju ponudb je strokovna
                  komisija upoštevala predvsem makro lokacijske in mikro lokacijske pogoje. To
                  pomeni predvsem prometno infrastrukturo, komunalno opremljenost, konfiguracijo
                  zemljišča, pokritost potreb institucionalnega varstva starejših glede na
                  nacionalni program in kakovost predloženega programa ter ceno storitve. Predvsem
                  pod C točko smo želeli s podelitvijo koncesij pokriti vse upravne enote v
                  Republiki Sloveniji, ker do sedaj niso bile pokrite. Velenje že razpolaga z domom
                  za starejše in je pridobilo na tem razpisu 56,9 točk, in sicer 22 točk od možnih
                  40 točk na podlagi lokacije, 14,9 točk na podlagi cene in 20 točk za program. Kot
                  sem že omenila, je razvidno, da je območna enota, kjer je ponudnik konkuriral s
                  svojo ponudbo, relativno dobro pokrita že z obstoječim domom. Zaradi teh
                  kriterijev je Velenje dobilo premajhno število točk. Od 21-ih ponudnikov, ki so
                  konkurirali pod C točko, je kar 15 ponudnikov dobilo več kakor Velenje, podelili
                  smo pa lahko le 10-im ponudnikom. To je edini razlog, da koncesija ni bila
                  podeljena. Največ podelitev pa smo podelili na območju Ljubljane in Maribora, kjer
                  je povpraševanje največje. Glede podelitve koncesije Velenju bi omenila, da
                  obstoječi zavod Velenje ima še vedno možnost, da sam svet zavoda zaprosi
                  Ministrstvo za delo, družino in socialne zadeve za oblikovanje enote in v tem
                  primeru ministrstvo brez javnega razpisa dodeli koncesijo za enoto. V tem mandatu
                  ministrstvo predvideva graditev enot predvsem zaradi tega, ker so to manjše enote
                  in tudi bolj prijazne prebivalcem oziroma te enote so tudi bližje samim
                  uporabnikom storitev v domovih za starejše.</p>
            </sp>
            <sp xml:id="SDZ4-Redna-38-2008-04-21.sp224">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite dopolnitev odgovora gospod Kontič? Prosim.</p>
            </sp>
            <sp xml:id="SDZ4-Redna-38-2008-04-21.sp225">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani ministri in ministrice, še posebej
                  ministrica Cotmanova! Vprašanje je bilo zastavljeno najprej v pisni obliki pred
                  časom, ko odgovor še ni bil znan, sedaj je odgovor znan in z obžalovanjem ponovno
                  ugotavljam, da na razpisu velenjsko podjetje za pridobitev koncesije ni bilo
                  uspešno. Izgovor, da je v Velenju dom za varstvo odraslih, ki po naši oceni ne
                  zadostuje kriterijem, ki bi jih tak dom moral izpolnjevati, in glede na število
                  prijavljenih potreb za ta dom, lahko ugotovimo, da so vsi kriteriji, da se izgradi
                  nov dom v Velenju, izpolnjeni. In ko govorite, da je bil edini kriterij makro ali
                  mikro lokacija, naj vas pri tem spomnim, da me zelo čudi, da v isti volilni enoti
                  uporabljate različne kriterije za Mestno občino Velenje in Občino Šoštanj v tem
                  primeru, kjer je bila koncesija podeljena. Pa ne mislim, da Šoštanj ne potrebuje
                  koncesije. Še kako jo potrebujejo. Ampak ta dva domova tako v občini Šoštanj kot v
                  Mestni občini Velenje bi komajda zadostovala za vse potrebe, ki jih imamo, in si
                  nista konkurenčna. To je pomembno. Tako v Šoštanju kot v Velenju. In glede na to,
                  da sva se o tem že prej pogovarjala, jaz mislim, da je to poslansko vprašanje
                  naletelo kljub temu na dober odziv in se vam za to zahvaljujem, ker je z vaše
                  strani pripravljenost, da se zadeva reši. Tudi če bo to kot enota, če bo to nova
                  gradnja kot enota v sestavi obstoječega doma za varstvo odraslih, bomo mi z
                  investicijo vsekakor zadovoljni, ker to pomeni korak naprej. Ni to, kar smo si
                  želeli, bo pa pomagalo pri odpravi težav, s katerimi se lokalna skupnost, kot je
                  Mestna občina Velenje, sooča v tem trenutku.</p>
            </sp>
            <sp xml:id="SDZ4-Redna-38-2008-04-21.sp226">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite morda besedo, gospa ministrica?</p>
            </sp>
            <sp xml:id="SDZ4-Redna-38-2008-04-21.sp227">

               <speaker>MARJETA COTMAN:</speaker>

               <p>Mislim, da sem gospodu Kontiču odgovorila, da je možnost zagotoviti enoto glede
                  preko javnega zavoda.</p>
            </sp>
            <sp xml:id="SDZ4-Redna-38-2008-04-21.sp228">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa mag. Majda Potrata je postavila poslansko vprašanje v zvezi s
                  povečanjem obsega dela na centrih za socialno delo. Prosim za odgovor, gospa
                  ministrica.</p>
            </sp>
            <sp xml:id="SDZ4-Redna-38-2008-04-21.sp229">

               <speaker>MARJETA COTMAN:</speaker>

               <p>Hvala lepa za postavljeno vprašanje glede obremenjenosti centrov za socialno
                  delo.</p>
               <p>Veseli me, da poslanci, posebej gospa poslanka vidi, da so centri za socialno delo
                  res obremenjeni, kajti v zadnjem času so na posamezen primer letele negativne
                  ocene na centre za socialno delo. Centri za socialno delo izvajajo težko delo, so
                  obremenjeni in me veseli, da so tudi takšna zaznavanja, da se vidi, da se na
                  centrih za socialno delo trudijo in da so tudi posamezni poslanci, ki opozarjajo
                  na to, da so centri za socialno delo resnično obremenjeni, kljub velikemu
                  strokovnemu delu, ki je namenjeno preprečevanju in razreševanju socialnih stisk
                  posameznikov, družin in ranljivih skupin prebivalstva.</p>
               <p>Seveda se soočamo pri delu centrov za socialno delo tudi glede omejenega
                  kadrovskega načrta in števila zaposlenih v javni upravi. Vendar ne glede na to, se
                  na ministrstvu trudimo tedensko in mesečno za sodelovanje s posameznimi centri za
                  socialno delo in tudi s Skupnostjo centrov za socialno delo, da redno sodelujemo
                  in tudi rešujemo probleme, ki jih prinašajo novi zakoni in s tem nove obremenitve
                  za center za socialno delo. V zadnjem času je predvsem govora o novih
                  pristojnostih centrov za socialno delo glede prenosa odločanja o štipendijah po
                  zakonu o štipendijah, ki bo začel veljati v letošnjem letu oziroma so bile
                  prenesene pristojnosti odločanja o štipendijah iz Zavoda za zaposlovanje na centre
                  za socialno delo. Glede tega prenosa je ministrstvo pripravilo kadrovski, finančni
                  in izobraževalni načrt za uresničitev tega prenosa. Vloge za štipendije bo
                  reševalo vseh 62 centrov za socialno delo in iz zavoda za zaposlovanje se bo
                  prezaposlilo 10 uslužbencev, ki trenutno opravljajo to delo na zavodu za
                  zaposlovanje. Ti delavci bodo predvidoma zasedli svoja mesta na centrih za
                  socialno delo 1. junija letos. Prezaposlitve bodo zagotovljene predvsem tistim
                  centrom, za katere pričakujemo, da jim bo največji obseg dela prenesen. To so
                  predvsem Maribor, Pesnica, Ruše, Murska Sobota, Ptuj, Ljubljana, Celje, Kranj,
                  Izola, Piran in Koper. Na teh centrih bo po podatkih Zavoda za zaposlovanje pripad
                  štipendij največji. Zato že sedaj redno potekajo tedensko sestanki zaposlenih na
                  Zavodu za zaposlovanje in Skupnostjo centrov za socialno delo in ministrstvom. V
                  začetku maja, takoj po praznikih, se bodo začela vsebinska izobraževanja za
                  zaposlene, ki bodo delali na področju državnih štipendij. Na štirih
                  izobraževanjih, ki bodo regijsko razdeljena, se bodo seznanili z zakonom o
                  štipendiranju in podzakonskimi akti. Za informiranje in obveščanje zaposlenih na
                  centrih za socialno delo, ki bodo delali na področju podeljevanja državnih
                  štipendij, pa smo vzpostavili tudi elektronski naslov za vsebinska vprašanja,
                  mesečne okrožnice za strokovne delavce CSD-jev in redne mesečne sestanke med
                  predstavniki Direktorata za socialne zadeve s Skupnostjo centrov za socialno delo
                  in direktorjem. Za zagotavljanje podatkov iz uradnih evidenc pa še tečejo pogovori
                  z Ministrstvom za finance oziroma Davčno upravo o prenosljivosti nekaterih
                  podatkov, ki so nujno potrebni glede prenosa informacijskega sistema in tudi je
                  predvideno, kot sem že omenila, izobraževanje na centrih za socialno delo.</p>
               <p>Veseli nas, da so ukinjene tudi delovne sobote na centrih za socialno delo, kajti
                  to tudi zmanjšuje obremenjenost centrov za socialno delo. S prenosom štipendij na
                  centre za socialno delo pa želimo predvsem zagotoviti večjo ekonomičnost in
                  dostopnost podatkov, s katerimi že razpolagajo centri za socialno delo. Tisti
                  centri za socialno delo, ki pa ne bodo dobili novih zaposlitev, bodo dobili
                  .../Izklop mikrofona./...</p>
            </sp>
            <sp xml:id="SDZ4-Redna-38-2008-04-21.sp230">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Želite dopolnitev odgovora? Izvolite.</p>
            </sp>
            <sp xml:id="SDZ4-Redna-38-2008-04-21.sp231">

               <speaker>MAG. MAJDA POTRATA:</speaker>

               <p>Hvala, gospod podpredsednik.</p>
               <p>Spoštovana gospa ministrica, tudi to vprašanje ima kot veste, brado, ker ste bili
                  vmes bolni in niste mogli odgovoriti. Me pa veseli, da ste se med tem sestali s
                  Centrom za socialno delo v Mariboru, kjer sem kot članica sveta pravzaprav od
                  blizu obveščena o tem, s kakšnimi težavami se na centrih srečujejo. Od kar sem
                  članica sveta, pa se srečujejo s problematiko kadrovske podhranjenosti in nimajo
                  sprejetih ustreznih normativov. To je za vas podedovana situacija, ampak dobro bi
                  bilo, če bi se vendarle tudi na tem področju kaj premaknilo, ker obe veva, da so
                  pričakovanja ljudi, ki prihajajo na centre, zelo velika. Prihajajo v specifičnih
                  okoliščinah in si zaslužijo dobro obravnavo. Zaposleni na centrih pa zaradi
                  prezasedenosti in pregorevanja na delovnem mestu ne morejo vedno odreagirati tako,
                  kot ljudje od njih pričakujejo. Zato vas sprašujem še o dveh prenesenih nalogah,
                  to je prenos nalog nadomestne kazni...</p>
            </sp>
            <sp xml:id="SDZ4-Redna-38-2008-04-21.sp232">

               <speaker>PODPREDSEDNIK MAG. VASJA KLAVORA:</speaker>

               <p>Gospa poslanka, na začetku sem vas opozoril, da gre za dopolnitev odgovora...</p>
            </sp>
            <sp xml:id="SDZ4-Redna-38-2008-04-21.sp233">

               <speaker>MAG. MAJDA POTRATA:</speaker>

               <p>Seveda gre za dopolnitev...</p>
            </sp>
            <sp xml:id="SDZ4-Redna-38-2008-04-21.sp234">

               <speaker>PODPREDSEDNIK MAG. VASJA KLAVORA:</speaker>

               <p>Ne morete pa postavljati še dveh dodatnih vprašanj, kar ste sami rekli.</p>
            </sp>
            <sp xml:id="SDZ4-Redna-38-2008-04-21.sp235">

               <speaker>MAG. MAJDA POTRATA:</speaker>

               <p>Gospod podpredsednik, ugovarjam temu, da to ni v kontekstu, ker gre za kadrovski
                  načrt in obremenitve zaposlenih, zato ker morajo zdaj zaposleni na centru za
                  socialno delo delati nove naloge, pa že zdajšnjih ne morejo.</p>
               <p>Mene zanima: Kdaj bodo sprejeti normativi za delo na centrih za socialno delo? Gre
                  za vprašanje rejništva, večje število strank v zvezi z otroškim dodatkom, cela
                  vrsta stvari, ki se ureja, nosi nove naloge s seboj. Hvala.</p>
            </sp>
            <sp xml:id="SDZ4-Redna-38-2008-04-21.sp236">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica prosim.</p>
            </sp>
            <sp xml:id="SDZ4-Redna-38-2008-04-21.sp237">

               <speaker>MARJETA COTMAN:</speaker>

               <p>V zvezi z zakonom o štipendiranju bi rada poudarila, da je to sezonskega značaja,
                  ker se bo število vlog povečalo v septembru. Res zakon o štipendiranju predvideva,
                  da lahko po novem študentje oziroma dijaki vlagajo vloge skozi celo leto, vendar
                  vemo, da največji pripad je v septembru mesecu. Rada bi poudarila še to, da enaki
                  podatki, ki so potrebni za pridobitev štipendije, so potrebni tudi za pridobitev
                  otroškega dodatka. In ker so te baze izpostavljene, bo delo lažje, razen potrdila
                  o šolanju. O tem se sedaj dogovarjamo, da bodo šole tudi vzpostavile tak
                  informacijski sistem, da bodo tudi potrdila lahko centri za socialno delo
                  pridobili pri vlogi za štipendiranje. S tem pač zmanjšujemo razna dokazila, ki so
                  jih študentje morali priskrbeti. Še enkrat pa poudarjam, da bo delo povečano v
                  septembru mesecu, čez leto pa ne, ker drugostopenjske potem rešuje ministrstvo. Ne
                  glede na to, kot sem poudarila, se bo število zaposlenih na teh centrih za
                  socialno delo, kjer se povečuje delo, povečalo, na ostalih pa bodo zagotovljena
                  finančna sredstva glede na obremenitev in pomoč pri tem delu. Želimo, da bi delo
                  nemoteno potekalo. Seveda smo v tem mandatu pripravili družinski zakonik, s
                  katerim smo številne pristojnosti centra za socialno delo prenesli na sodišča, in
                  to tista najtežja strokovna. Družinski zakonik je obdelan oziroma zaradi
                  predsedovanja delno ustavljen. S tem družinskim zakonikom smo želeli centre za
                  socialno delo predvsem razbremeniti tistih postopkov, ki so najdaljši in tudi
                  strokovno najtežji, predvsem mislim na odvzem otroka. Vse te začasne odredbe z
                  odvzemom otroka in tudi začasne odredbe v zvezi z rejništvom bodo prenesene na
                  sodišča.</p>
            </sp>
            <sp xml:id="SDZ4-Redna-38-2008-04-21.sp238">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Poslansko vprašanje v zvezi s financiranjem novogradenj in
                  vzdrževalnih del domov za starejše je postavil gospod Samo Bevk. Prosim za odgovor
                  gospa ministrica.</p>
            </sp>
            <sp xml:id="SDZ4-Redna-38-2008-04-21.sp239">

               <speaker>MARJETA COTMAN:</speaker>

               <p>Hvala lepa.</p>
               <p>Konec decembra lanskega leta smo ustanovili posebno delovno skupino za izvedbo
                  projekta javno-zasebnega partnerstva na področju domov za starejše. Vanjo so poleg
                  predstavnikov ministrstva vključeni tudi predstavniki Ministrstva za finance, ki
                  je nosilec strokovnih podlag javno-zasebnega partnerstva ter predstavniki
                  skupnosti socialnih zavodov. Delovna skupina je na svojih sejah obravnavala
                  možnosti in načine izvedbe projekta javno-zasebnega partnerstva na podlagi že
                  zbrane dokumentacije. Hkrati pa je skupnost socialnih zavodov Slovenije predlagala
                  nabor domov za starejše, ki delujejo kot javni zavodi in bi želeli sodelovati v
                  javno-zasebnem partnerstvu.</p>
               <p>Prvi dom, ki je pokazal resen interes je bil ravno dom za starejše Idrija. V
                  skladu s sprejetimi sklepi delovne skupine za javno-zasebno partnerstvo je
                  ministrstvo začelo izvajati ustrezne postopke za izvedbo rekonstrukcije oziroma
                  celovite prenove doma upokojencev v Idriji, ki bo izpeljana na podlagi skupnih
                  vlaganj zasebnega investitorja in sredstev proračuna Republike Slovenije. V sklop
                  dejanj povezanih z izpeljavo prenove doma sodi tudi priprava javnega poziva
                  zasebnim investitorjem. Gospod poslanec Bevk ve, da je bilo na to temo že nekaj
                  sestankov in da je bil prvotno investitor podjetje Kolektor, potem je odstopil in
                  sedaj se je, na srečo bi rekla, javil novi investitor. V tem tednu bo sestanek z
                  županom občine Idrija z novim investitorjem in predstavniki Ministrstva za delo,
                  družino in socialne zadeve, da se ta program čim prej izvede in da bo na podlagi
                  investicijskega programa in ocene stanja delovna skupina predlagala nadaljnje
                  aktivnosti še v tem mesecu, zato je ta sestanek predviden že v tem tednu, da se
                  delo začne čim prej. Glede gradnje domov za starejše s pomočjo sredstev
                  Nepremičninskega sklada pa je nepremičninski sklad pokojninskega in invalidskega
                  zavarovanja v poslovnem načrtu za leto 2008 predvidel tudi pilotske projekte za
                  domove za starejše, in to na treh lokacijah, v Murski Soboti, Lendavi in Kopru. V
                  proračunu ministrstva za leto 2008 predvidevamo za novogradnje oziroma adaptacije
                  domov za starejše znesek 7 milijonov evrov, od tega je predvidena novogradnja doma
                  v Hodošu, poleg tega pa še adaptacije v Slovenskih Konjicah, Hrastniku, Metliki,
                  na Jesenicah, v Hrastovcu, Centru slepih in slabovidnih Škofja Loka, na Vrhniki, v
                  Grosupljem in Dravogradu. Toliko. Hvala.</p>
            </sp>
            <sp xml:id="SDZ4-Redna-38-2008-04-21.sp240">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite še dopolnitev odgovora? Izvolite.</p>
            </sp>
            <sp xml:id="SDZ4-Redna-38-2008-04-21.sp241">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Zahvaljujem se ministrici
                  Cotmanovi za odgovore. Dejstvo je, da je v državnem proračunu denarja do leta 2011
                  samo za eno celovito gradnjo, in to za Idrijo, vendar se tako raztegnjenega
                  projekta ne da realizirati. Zato je prav, da se poskuša tudi z javno-zasebnim
                  partnerstvom in tudi s sredstvi nepremičninskega sklada ZPIZ, kajti drugače ne
                  bomo mogli zagotoviti dovolj mest v novih domovih, saj je državni proračun na tej
                  postavki občutno podhranjen. Zato bo treba tudi v bodoče v državnem proračunu
                  zagotoviti več sredstev za gradnjo domov za upokojencev, obenem pa izkoristiti
                  tudi vse tiste možnosti od javno-zasebnega partnerstva do nepremičninskega
                  sklada.</p>
               <p>Za vse te podatke glede doma v Idriji sem seveda obveščen, kajti na nekaterih od
                  teh razgovorov sem tudi sam sodeloval. Bi pa opozoril na počasnost teh postopkov.
                  Moje prvo poslansko vprašanje na to temo je bilo postavljeno oktobra leta 2007 in
                  do danes še ni bil oblikovan niti javni poziv za preveritev zasebnega interesa,
                  kot ste povedali, ni objavljen niti razpis za izvedbo projekta niti izbran
                  izvajalec. In če bodo termini šli optimalno, bomo lahko vse to izvedli do meseca
                  septembra /Opozorilni znak za konec razprave./, bojim pa se, da se bo kaj
                  zataknilo pri administraciji na obeh ministrstvih, zato bi prosil za ažurno
                  spremljanje teh projektov za gradnjo domov upokojencev po pilotskem... /Izklop
                  mikrofona./</p>
            </sp>
            <sp xml:id="SDZ4-Redna-38-2008-04-21.sp242">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ4-Redna-38-2008-04-21.sp243">

               <speaker>MARJETA COTMAN:</speaker>

               <p>Problem, kot sem navedla, je bil ravno v investitorju in sedaj, ko imamo
                  investitorja, predvidevamo, da bosta v tem tednu po sestanku tudi javni poziv in
                  razpis, tako da se bodo dela lahko čim prej začela.</p>
            </sp>
            <sp xml:id="SDZ4-Redna-38-2008-04-21.sp244">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na vprašanja poslank in poslancev v prvem krogu. Besedo ima
                  gospod Bojan Kontič, ki bo postavil poslansko vprašanje ministru za javno upravo.
                  Prosim.</p>
            </sp>
            <sp xml:id="SDZ4-Redna-38-2008-04-21.sp245">

               <speaker>BOJAN KONTIČ:</speaker>

               <p>Hvala lepa. Pozdravljen tudi gospod minister. V zadnjih nekaj mesecih smo priča
                  številnim protestom in napovedim stavk tako v javnem kot v zasebnem sektorju. Od
                  pogajanj, ki jih vi vodite, je posredno odvisna tudi politika plač v realnem
                  sektorju. Sodeč po vaših javnih izjavah ob zadnjih pogajanjih, po vašem mnenju ni
                  večjih problemov z uveljavljanjem zakona o sistemu plač v javnem sektorju, čeprav
                  številni protesti 10.000 zaposlenih in njihovih sindikalnih predstavnikov jasno
                  opozarjajo, da le ni tako dobro kot bi želeli vi prikazati. Ne vem ali je ob vseh
                  teh protestih moč trditi, da sitem plač v javnem sektorju ni v krizi. Trditev, da
                  dogovor za povišanje plač zdravnikov za 15,4%, ne bo vplivala na pogajanja z
                  drugimi sindikati vsekakor ne zdrži resne presoje, vsaj zame ne. Soglašam z vašo
                  izjavo, da bi popuščanje posameznim poklicnim skupinam pomenilo priznavanje
                  posebnega statusa nekaterim kastam, kot je bilo rečeno, a pri tem ne morem mimo
                  ugotovitve, da sami ustvarjate razmerja za takšna in podobna razmišljanja.
                  Dogovarjanje na področju zdravstva samo s FIDES-om je namreč natančno to. Zakaj pa
                  ne s sindikatom, ki poleg zdravnikov zastopa tudi druge zaposlene v zdravstvu?</p>
               <p>Zato vas sprašujem, gospod minister dr. Virant:</p>
               <p>Ali ob vseh slabostih v pogajanjih v tem mandatu in ob številnih napovedanih
                  stavkah in pobudah, da se posamezne skupine izločijo iz enotnega sistema plač v
                  javnem sektorju, še vedno mislite, da je mogoče sistem plač v javnem sektorju
                  izpeljati tako, kot je bilo zastavljeno?</p>
            </sp>
            <sp xml:id="SDZ4-Redna-38-2008-04-21.sp246">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp247">

               <speaker>DR. GREGOR VIRANT:</speaker>

               <p>Hvala lepa, gospod podpredsednik. Odgovor na vprašanje je: absolutno da. In o tem
                  ali imam prav jaz ali imate prav vi, ki ste tako skeptični, bo lahko Slovenija
                  sodila nekje do konca maja, ko bodo po moji napovedi podpisane kolektivne pogodbe
                  dejavnosti in poklicev v javnem sektorju, z izjemo morda ene ali dveh.</p>
               <p>Nov plačni sistem v javnem sektorju se je začel graditi leta 2002, ko je Državni
                  zbor sprejel Zakon o sistemu plač v javnem sektorju, z namenom, da nered na
                  področju plač v javnem sektorju presežemo, da pridemo do urejenega sistema, do
                  transparentnega, torej preglednega sistema in do odprave nekaterih plačnih
                  nesorazmerij v nekaterih podcenjenih poklicih javnega sektorja. Ta zakon je bil z
                  veliko večino sprejet v Državnem zboru, predlagatelj je bila tedanja vlada, glavni
                  predlagatelj je bil minister vaše stranke dr. Rado Bohinc in sedanja vlada je
                  prevzela ta zakon in pogajanja v fazi, ko so še tekla pogajanja o splošni
                  kolektivni pogodbi za javni sektor in v fazi, ko je bila razlika med vladno in
                  sindikalno pozicijo, takrat še v tolarjih, 100 milijard tolarjev. Torej, mi smo
                  prevzeli zakon, ki je odprl plačni sistem, da bi ga na novo postavil in pogajalsko
                  pozicijo 100 milijard tolarjev, narazen. To je bila dediščina, ki sem jo prevzel.
                  In eno prvih vprašanj, ki si jih je vlada zastavila je bilo - ali pri zastavljenem
                  plačnem sistemu vztrajati ali gremo naprej tako, kot je zakon predvidel ali vse
                  skupaj pustimo in se vrnemo v prejšnje stanje. Veliko smo o tem premišljevali, se
                  tudi pogovarjali s sindikati in enotno stališče na koncu je bilo, da peljemo
                  zadevo naprej, kljub vsem tveganjem, ki smo se jih zavedali. Če ti postavljaš nov
                  plačni sistem v enem podjetju z 200 zaposlenimi prevzemaš določeno tveganje, kaj
                  šele v javnem sektorju s 150 tisoč zaposlenimi. In smo peljali zadevo naprej in
                  najprej uredili plače za funkcionarje. Vsi imamo transparentne plače od 1.
                  januarja letošnjega leta: predsedniki, poslanci; mogoče se je komu malo znižala,
                  pa ste bili jezni; ministri, župani, sodniki, tožilci, vsi v enotnem sistemu.
                  Nekateri med vami ste bili jezni zato, ker smo se izenačili s 150, 160 tisoč
                  javnimi uslužbenci glede dodatka za delovno dobo in se je marsikomu izmed nas
                  plača tudi nekoliko znižala, ravno zaradi tega, ker hočemo enoten in urejen
                  sistem.</p>
               <p>Naprej. Za 160 tisoč javnih uslužbencev se plače ne morejo urediti drugače, kot s
                  kolektivno pogodbo. Najprej kolektivna pogodba za javni sektor, ki določi temelje,
                  določi vrednost orientacijskih delovnih mest in vseh dodatkov, potem s 13-imi
                  kolektivnimi pogodbami dejavnosti in poklicev. Splošna kolektivna pogodba je bila
                  parafirana s strani Vlade in velike večine sindikatov v javnem sektorju julija
                  lansko leto, se pravi, smo se o temeljnih plačnih razmerjih že dogovorili, s
                  sindikati. Gospod Štrukelj je ni podpisal, čeprav se je strinjal z uvrstitvijo
                  učitelja in vzgojitelja v 30. plačni razred. To morate njega vprašati, zakaj ne
                  podpiše nečesa s čimer se strinja. Se morate z njim posebej pogovoriti o tem, jaz
                  tega ne razumem, moram reči. In potem so se nadaljevala pogajanja o panožnih
                  kolektivnih pogodba, skupaj 13-ih, ki so sedaj v sklepni fazi. Po moji oceni bodo
                  ta pogajanja končana v mesecu maju, tako se kaže, tako je tudi prevladujoče
                  stališče med sindikati. Dogovor z zdravniki, ki smo ga sklenili, po mojem trdnem
                  prepričanju, ne ruši tistega, kar je bilo doslej izpogajano. Jaz se nisem pogajal
                  na pamet, ampak sem ves čas pogajanj želel tudi stališče ostalih sindikatov, ali
                  bi takšen ali drugačen dogovor porušil tisto, kar smo se na drugih poljih že
                  zmenili. In sem šel samo do tiste meje, do koder se to ni zgodilo. Imel sem sicer
                  samo ustna zagotovila, torej je bilo tudi nekaj tveganja pri tem, vendar sem se na
                  to zanašal.</p>
               <p>Zdravniška kolektivna pogodba pomeni predvsem diferenciacijo v zdravstvu, prehod
                  od sistema uravnilovke, kjer ima zdravnik v splošni praksi praktično enako plačo
                  kot nevrokirurg z najdaljšo specializacijo, ki tri dni na teden operira v
                  operacijski dvorani. Ta uravnilovka ni bila dobra in smo jo sedaj s tem dogovorom
                  presegli. Javni sektor bo seveda na podlagi teh kolektivnih pogodb deležen
                  določenih plačnih dvigov. Vendar je treba jasno povedati, .../Opozorilni znak za
                  konec razprave./ denar za te plačne dvige, in s tem zaključujem, je zbiral javni
                  sektor sam. Vsi zaposleni v javnem sektorju so se od leta 2002 odpovedovali delu
                  usklajevanja plač z inflacijo, zato da bi nabrali denar .../Izklopljen
                  mikrofon./</p>
            </sp>
            <sp xml:id="SDZ4-Redna-38-2008-04-21.sp248">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kontič, izvolite.</p>
            </sp>
            <sp xml:id="SDZ4-Redna-38-2008-04-21.sp249">

               <speaker>BOJAN KONTIČ:</speaker>

               <p>Hvala lepa za odgovor, gospod minister. Naj povem, da sem ga pričakoval in slišal
                  sem natančno to, kar sem mislil, da bom slišal. Res je prejšnja vlada zastavila ta
                  projekt, res je bil nosilec dr. Bohinc, minister za notranje zadeve, takrat, ki pa
                  je imel v Vladi državnega sekretarja, ki se mu je reklo dr. Virant. Bili ste v
                  prejšnji vladi, sedaj ste v tej vladi in je prav, da kontinuirano nadaljujete,
                  ampak ne pozabljajte tega. Vlada sestavljajo tako ministri, kot državni
                  sekretarji.</p>
               <p>Pri podatkih, ki jih vi poveste ne morem verjeti, da bo ta vaš dogovor, ki ste ga
                  sprejeli z zdravniki, tako nemoteč za ostale sindikate, da bodo z njim enostavno
                  soglašali in da se s tem uspehom zdravnikov ne bodo primerjali. Izjave, ki so jih
                  dajali, gredo natančno v to smer. Kolektivne pogodbe bodo res, kot ste dejali,
                  podpisane, vsaj večina do konca maja. Ne bo pa med njimi enega velikega sindikata,
                  ki ga lahko nekako strokovno s strani Vlade zagovarja minister, ki sedi za vami v
                  tem trenutku. In mene res zanima ali ob tem, ko 250.000 upokojencev prejema manjšo
                  pokojnino od 500 evrov in kar 350.000 zaposlenih manjšo plačo od 1.000 evrov
                  bruto, od tega 80.000 celo manjšo od 600 evrov bruto, res možno nekaterim skupinam
                  priznati povečanje plač, ki večkrat presegajo te zneske, brez socialnih napetosti
                  in nesoglasij. Res je, kar ste dejali, prihodnost bo odgovorila na to vprašanje.
                  Težko trdim jaz v tem trenutku, težko trdite vi, ampak eden izmed naju bo imel
                  zanesljivo prav.</p>
            </sp>
            <sp xml:id="SDZ4-Redna-38-2008-04-21.sp250">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-38-2008-04-21.sp251">

               <speaker>DR. GREGOR VIRANT:</speaker>

               <p>Hvala lepa. Najprej, morda bi morali biti malo bolj natančni, ko ste rekli, da
                  nekateri sindikalni voditelji v svojih izjavah že ocenjujejo, da bo dogovor z
                  zdravniki povzročil dodatne zahteve. Kolikor je meni znano, gre za gospoda
                  Štruklja in samo za gospoda Štruklja. Vodja pogajalske skupine Sindikatov javnega
                  sektorja je gospod Doro Hvalica. On je pooblaščen s strani 25 sindikatov javnega
                  sektorja, da o tem govori, in njegove izjave so bile povsem drugačne. Res pa je,
                  da je gospod Štrukelj v svojih nastopih zelo glasen in zelo vehementen in mogoče
                  se potem njega bolj sliši kot uglajenega gospoda Doro Hvalico. O katerih protestih
                  govorite, mimogrede? Kolikor je meni znano, imamo na eni strani samo gospoda
                  Štruklja, ki protestira, pri čemer je zame zelo zanimivo vprašanje, kako vi veste,
                  da ne bo podpisal kolektivne pogodbe. Kako pa lahko vaša stranka že danes napove,
                  da Štrukelj ne bo podpisal kolektivne pogodbe? Ali ste se mogoče o tem dogovorili?
                  Namreč, vprašanje za gospoda Štruklja je naslednje: zakaj ne podpiše kolektivne
                  pogodbe dejavnosti vzgoje in izobraževanja, če pa je 96% delovnih mest učiteljev
                  na osnovnih in srednjih šolah usklajenih? Plače učitelja, učitelja mentorja in
                  učitelja svetovalca so med sindikalno in vladno stranjo usklajene, neusklajeni so
                  ostali samo še 4%, to so učitelji svetniki v najvišjem plačnem razredu. In kako
                  lahko sindikalni voditelj ne pristane na tako pogodbo, je zame izjemno zahtevno
                  vprašanje.</p>
               <p>Kar se zdravnikov tiče. Zdravniški sindikat FIDES je prišel pred Vlado z zahtevkom
                  po 30% dvigu zdravniških plač. Vsa ta leta, ko so tekla pogajanja v javnem
                  sektorju, so se jih udeleževali bolj od strani ali pa se jih sploh niso - ravno
                  zato, ker so bili prepričani, da bodo v zadnji fazi pogajanj, ko se bodo pogajanja
                  bližala zaključku, torej FIDES, ki se šteje nekako za izven javnega sektorja,
                  prišel, zahteval svoje, dobil in odnesel. Pa ni bilo tako. Kljub temu, da je bila
                  zagrožena stavka in da smo bili praktično tri ure pred zaključkom pogajanj, razen
                  za 15%, torej njihov zahtevek 30% se do treh ur pred zaključkom pogajanj praktično
                  ni spremenil, šele potem, ko so videli, da je Vlada odločena, da tudi za ceno
                  stavke ne popusti tako visokim zahtevam, so znižali svoj zahtevek. Podobnih
                  dvigov, višjih dvigov bo deležna zdravstvena nega, ki je bila bolj podcenjena,
                  torej medicinske sestre. Pri zdravnikih pa ne gre za neko splošno podcenjenost,
                  ampak gre za problem notranje diferenciacije - to, da imajo preveč enake plače, ne
                  glede na stopnjo zahtevnosti delovnih mest. To, mislim, da smo zdaj s tem rešili.
                  Še enkrat pa poudarjam, ta dvig plač, ki ga je zdaj javni sektor deležen, je
                  rezultat tega, da je javni sektor od leta 2002 bil... /Izklop mikrofona./</p>
            </sp>
            <sp xml:id="SDZ4-Redna-38-2008-04-21.sp252">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kontič, želite? Prosim.</p>
            </sp>
            <sp xml:id="SDZ4-Redna-38-2008-04-21.sp253">

               <speaker>BOJAN KONTIČ:</speaker>

               <p>Proceduralni sklep...</p>
            </sp>
            <sp xml:id="SDZ4-Redna-38-2008-04-21.sp254">

               <speaker>PODPREDSEDNIK MAG. VASJA KLAVORA:</speaker>

               <p>Ja, prosim.</p>
            </sp>
            <sp xml:id="SDZ4-Redna-38-2008-04-21.sp255">

               <speaker>BOJAN KONTIČ:</speaker>

               <p>Bom predlagal na koncu. Najprej pa obrazložitev gospodu ministru.</p>
               <p>Vi ste v prvem delu odgovora povedal, da bodo sindikati v večini podpisali
                  kolektivno pogodbo razen Štrukljevega sindikata, vi ste to meni rekli v odgovoru.
                  Če ne poslušate mene, poslušajte sebe, ko govorite.</p>
               <p>Glede Štrukljeve vehemence in glasnosti, jaz se z njim nisem po mojem nikoli do
                  danes pogovarjal in težko ocenjujem, ampak vi mu lahko konkurirate, zanesljivo,
                  oziroma vam težko v razpravah, ki jih vodi z vami. Predvsem tudi morda zaradi
                  tega, ker vam danes na vse vaše trditve pa tudi zavajanja ne more odgovarjati, ker
                  ni poslanec. Dajali ste, da so zdravniki prišli s 30% zahtevo po zvišanju plač, pa
                  ste bili zelo uspešni, ker ste jim priznali 15. Kaj boste storili, če pridejo
                  šolniki s podobno zahtevo ali pa morda 50%, boste s 25% hvaležni?...
                  .../Govorjenje v ozadju./... Saj boste imeli priliko na naslednji seji, če bo
                  vladna koalicija podprla moj predlog odgovoriti na to vprašanje pa še na katero
                  drugo, ki se bo pojavilo v razpravi, tako da se ne razburjajte, imeli boste čas,
                  priložnosti...</p>
               <p>Pa še nekaj se bo zgodilo, konec maja bo takrat že mimo, to bo junijska oziroma
                  majska seja ne bo še mimo ampak tu nekje bo, če pa damo na junijsko bo pa ravno
                  prav, da lahko o tem resno spregovorimo in takrat bomo tudi videli kdo bo podpisal
                  pogodbo in kdo je ne bo s strani sindikatov.</p>
               <p>Glede socialnih partnerjev se boste seveda vi morali pogovarjati, ker Državni zbor
                  te vloge nima, poslanci pa še manj, Vlada pa je v socialnem partnerstvu, vsaj
                  upam, da je še, in boste morali vi najti dogovor, ne poslanke in poslanci. In
                  glede na to, da je ostalo kar nekaj odprtih odgovorov in glede da je bilo nekaj
                  ocen tudi kar čez palec, predlagam, da Državni zbor jutri odloči o proceduralnem
                  sklepu, da se na naslednji seji Državnega zbora opravi razprava v Državnem zboru o
                  odgovoru ministra dr. Viranta.</p>
            </sp>
            <sp xml:id="SDZ4-Redna-38-2008-04-21.sp256">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Bojana Kontiča bo Državni zbor na
                  naslednji seji opravil razpravo o odgovoru ministra za javno upravo. O njegovem
                  poslanskem vprašanju bo Državni zbor odločil v okviru glasovanja, in sicer v petek
                  25. aprila 2008. Gospod Rudolf Moge bo postavil poslansko vprašanje ministrici za
                  delo, družino in socialne zadeve. Izvolite gospod Moge.</p>
            </sp>
            <sp xml:id="SDZ4-Redna-38-2008-04-21.sp257">

               <speaker>RUDOLF MOGE:</speaker>

               <p>Hvala lepa, gospod predsednik. Spoštovane kolegice in kolegi.</p>
               <p>Smo pod hudim pritiskom, imamo evropske cene, evropsko valuto pa balkanske plače.
                  Zaradi tega so tudi socialni transferji na tako nizkem nivoju, da se ne da
                  kvalitetno delati in voditi politike na tem področju. Spoštovana gospa ministrica,
                  moje vprašanje se zopet nanaša na domove za starejše, danes tretjič.</p>
               <p>Gre za naslednje, poglejte, mi imam sedaj okoli 73 domov, 55 je javnih, 18 je
                  zasebnih, s koncesijo, ki omogoča okoli 14.400 prostih delovnih mest. S
                  strategijo, ki jo imate na ministrstvu, pravite, da boste do leta 2010 uspeli
                  dobiti 16.800 mest v teh domovih. Iz tega, če človek pogleda malo podatke po
                  spletu, pa kje drugje se da ugotoviti, da samo v Ljubljani čaka na domove okoli
                  6.854 prosilcev, da jih je nekje, te številke se precej razlikujejo, vseh prošenj
                  v Republiki Sloveniji pa med 15.000, 16.000 oziroma 17.000 ali pa, če navedem, na
                  spletni strani Skupnosti socialnih zavodov je v programu Modul prošnje, ki ga je
                  pripravila vaša ministrica, spoštovana gospa ministrica, podatek, da je zdaj na
                  voljo 16.185 prošenj za oskrbo. Podatki v teh statistikah se med seboj razlikujejo
                  tako v oceni števila prošenj in čakajočih, kot tudi v številu mest v domovih za
                  starejše v Republiki Sloveniji. Če torej pogledam v tem trenutku ali pa do leta
                  2010, bomo imeli okoli 16.800 prostih mest v domovih. Po drugi strani imamo pa
                  zdaj tudi 16.185 prošenj za to, da bi dobili starejšo populacijo v domove. Vaš
                  cilj je bil od 4,5% na 5%, kar ste danes povedali. Ampak to, kot vidite, je le
                  kaplja v morje. Če bo država na tak način reševala ta problem, potem bomo ljudje
                  na stara leta v stiski in nedostojno umirali. To lahko z gotovostjo trdim.</p>
               <p>Zato vas sprašujem: Ali imate izdelano strategijo za ureditev stanja na tem
                  področju? In če imate vzpostavljen sistem realne ocene, kakšno je dejansko število
                  prošenj in potreb na področju celotne Slovenije? Ali bodo predvidena nova prosta
                  mesta zadostila potrebe? Kolikšna je realna ocena ministrstva glede naraščanja
                  števila prošenj v naslednjih letih ter kako misli zagotoviti zadostno število
                  prostih mest? To ni več socialni problem. To je družbeni problem. Za odgovor se
                  zahvaljujem.</p>
            </sp>
            <sp xml:id="SDZ4-Redna-38-2008-04-21.sp258">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica, prosim.</p>
            </sp>
            <sp xml:id="SDZ4-Redna-38-2008-04-21.sp259">

               <speaker>MARJETA COTMAN:</speaker>

               <p>Hvala lepa gospodu poslancu Mogetu za vprašanje.</p>
               <p>Res je, demografsko vprašanje je eno najbolj aktualnih vprašanj v Evropi in tudi v
                  Sloveniji. Na ministrstvu se tega zavedamo. V nacionalnem programu socialnega
                  varstva, kot ste že sami omenili, do leta 2010 in Strategiji varstva starejših, do
                  leta 2010, smo zapisali, da bomo imeli pokrito s 5%. Vendar, to je najnižja
                  številka in zavedamo se, da bomo to številko morali preseči, glede na število
                  starejših, ki se povečuje vsako leto.</p>
               <p>Evidenco čakajočih na dom za starejše po pooblastilu ministrstva vodi Skupnost
                  socialno varstvenih zavodov Slovenije, ki dnevno vodi potrebe. Res so potrebe po
                  njihovi evidence, po mojih podatkih, 16.404 čakajočih. Vendar ta program ne
                  omogoča podvajanja. Tako da ne more, recimo, eden več prošenj vložiti v domovih.
                  Je pa res, da ko preverjamo te podatke, preverjamo jih mesečno, je pa nekaj takih,
                  ki si želijo v dom za starejše, čeprav še ne izpolnjujejo pogojev, so še delovno
                  aktivni, a si želijo zagotoviti dom tudi za pet, deset let v naprej.</p>
               <p>Po naših podatkih je pa četrtina takih, ki bi potrebovali takojšen sprejem v dom.
                  V zadnjem razpisu, kot sem že danes omenila, je bilo podeljenih do leta 2010 -
                  1800 mest, torej najmanj 16800. Zavedamo se, da je to do leta 2010 - premalo, zato
                  smo v tem prejšnjem tednu opravili in v tem tednu intenzivne pogovore predvsem z
                  županom in podžupanom mestne občine Ljubljana, kjer so največje potrebe, in v
                  kratkem želimo podati še en razpis, predvsem za Ljubljano in delno tudi Maribor,
                  ker so tudi tam velike potrebe, da bi povečali število koncesij. V Ljubljani je
                  predvsem problem zemljišč, zato se sedaj dogovarjamo z mestno občino za tri
                  lokacije, kjer bi bila možna podelitev koncesij. Kot ste že sami omenili je v
                  Ljubljani največ čakajočih in s tem razpisom, ki smo ga sedaj končali, se
                  zavedamo, da niso zapolnjene vse potrebe, zato smo pristopili k novemu razpisu.
                  Seveda poznamo še ostale oblike pomoči starejšim, kot je dograjevanje mreže
                  kapacitet dnevnega varstva, pomoči na domu, oskrbovanih stanovanj, mreže pomoči na
                  daljavo in iskanje dodatnih možnosti za oskrbo starejših v domači družini oziroma
                  v drugi družini. Z novo metodologijo cen socialno varstvenih storitev, ki jo
                  pripravljamo skupaj s predstavniki uporabnikov in izvajalcev storitev, pa
                  poskušamo zmanjšati razkorak cen med posameznimi socialno varstvenimi storitvami.
                  Kajti, najnižje cene so ravno za domsko varstvo, ostale storitve so dražje in
                  želimo tudi s tem prispevati, da bi uporabniki uporabljali tudi druge storitve, ki
                  so na voljo starejšim občanom. Približno ena četrtina starejše generacije pa
                  potrebuje manj ali več oskrbe ali nege in zaradi povečanja potreb in zahtev po
                  dolgotrajni oskrbi smo se lotili tudi zakona o dolgotrajni oskrbi, ki bo tudi
                  rešil dolgotrajno oskrbo in institucionalno varstvo starejših, kjer želimo peljati
                  celovit sistem socialne varnosti starejših občanov.</p>
               <p>Kot veste je bil ta zakon dodeljen Ministrstvu za zdravje in v letošnjem letu
                  predodeljen Ministrstvu za delo, družino in socialne zadeve. Kar nekaj časa je
                  trajalo, da smo se dogovorili z Ministrstvoma za zdravje in finance in se
                  usklajevali, da smo vzpostavili nove pravne temelje za področje dolgotrajne
                  oskrbe. S tem bomo dosegli boljšo in enakomernejšo dostopnost do storitev, dosegli
                  večjo transparentnost sredstev in njihovo pravičnejšo porazdelitev ter zagotovili
                  dolgoročno finančno vzdržnost sistema.</p>
            </sp>
            <sp xml:id="SDZ4-Redna-38-2008-04-21.sp260">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Moge izvolite.</p>
            </sp>
            <sp xml:id="SDZ4-Redna-38-2008-04-21.sp261">

               <speaker>RUDOLF MOGE:</speaker>

               <p>Hvala lepa, gospa ministrica, za odgovor. Torej približno drži podatek, da imamo
                  16.000 prošenj ljudi, ki bi želeli priti v ta dom za starejše, kapacitet pa imamo
                  zdaj 14.000 in jih bomo imeli okoli 16.000. Vi na ta pritisk pač odgovarjate z
                  določenimi akcijami in tudi z eno spremembo zakonodaje, kolikor sem lahko razumel,
                  kar je po mojem mnenju premalo, če bi se hoteli problema lotiti resno. Zgodi se,
                  sam sem tudi star, da v tej vrsti čakajočih kot med onimi, ki so v domu, je tudi
                  neke vrste, če temu rečemo z lepo besedo, osip. In bi morali približno v
                  projekciji izračunati, kaj predstavlja minimum, na podlagi katerega bi v državi
                  vladala neka socialna vzdržnost oziroma da bi bil nek družben konsenz o tem, da bi
                  lahko nekako živeli tako, da bi še lahko drug drugemu pogledali v obraz. Tega pa
                  iz vašega odgovora nisem razbral.</p>
               <p>In ne vem, ali imate tudi, če dodatno vprašam, to, veste, ni samo vaš problem: Ali
                  imate na tem velikem problemu, gre za žive ljudi, ali imate koordinacijo na tem
                  projektu med različnimi ministrstvi, od gospodarstva naprej, ali je to zgolj
                  prepuščeno vam v breme? In: Ali imate, tako kot zdaj za te novogradnje in te
                  stvari, prej ste nekaj že omenili, tudi izdelano, kako boste dali več denarja za
                  obnovo teh starih domov oziroma za rekonstrukcijo teh starih domov? Imate mogoče
                  kakšen zakon na tem področju, ki bi omogočal, da lahko to izvedete, ker drugače v
                  okviru proračuna, ki smo ga sprejeli, in v okviru določene zakonodaje, lahko
                  stopicate le na mestu, medtem ko problem, ki je v nebo vpijoč, ostaja še nadalje
                  odprt.</p>
            </sp>
            <sp xml:id="SDZ4-Redna-38-2008-04-21.sp262">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa ministrica, prosim.</p>
            </sp>
            <sp xml:id="SDZ4-Redna-38-2008-04-21.sp263">

               <speaker>MARJETA COTMAN:</speaker>

               <p>Novost je v tem, kot sem že pri prejšnjih vprašanjih odgovorila, nepremičninski
                  sklad Zavoda za pokojninsko in invalidsko zavarovanje, ki je v prejšnjih letih, na
                  žalost, vlagal samo v oskrbovana stanovanja, razpolaga pa z določeno količino
                  denarja in zato v letošnjem poslovnem načrtu predvideva tudi dodelitev sredstev za
                  domove za starejše, in to tri, ki sem jih prej omenila. To je novost.</p>
               <p>Glede vprašanja, kakšna je povezava z ostalimi ministrstvi, bi rekla, da pri tem
                  zakonu o dolgotrajni oskrbi sodelujemo z Ministrstvom za zdravje in Ministrstvom
                  za finance, pri javnozasebnem partnerstvu sodelujemo v delovni skupini, ki
                  pripravlja projekt za javnozasebno partnerstvo, sodelujemo z Ministrstvom za
                  finance. Mislim pa, da se bo položaj v Ljubljani tudi izboljšal z dodelitvijo teh
                  novih koncesij in z novim razpisom, ker prej ni bilo na nek način posluha Mestne
                  občine Ljubljana, sedaj pa smo tako daleč, da se dogovarjamo o zemljiščih, da bomo
                  lahko pristopili k podelitvi novih koncesij, kajti najbolj problematična je ravno
                  Ljubljana in tudi delno Maribor. Z zadnjim razpisom smo pokrili upravne enote, ker
                  na žalost do sedaj v Republiki Sloveniji niti upravne enote niso bile pokrite z
                  domovi za starejše. S tem zadnjim razpisom smo pokrili vsaj upravne enote. Tako da
                  se trudimo, da bi povečali kapacitete domov za starejše. Še nekaj bi rada
                  poudarila, da to ni odvisno samo od podelitve koncesij Ministrstva za delo,
                  družino in socialne zadeve, ampak je to odvisno od zelene luči Zavoda za
                  zdravstveno zavarovanje. Mi lahko podelimo toliko koncesij, kolikor nam dovoli
                  finančno stanje Zavoda za zdravstveno zavarovanje, in smo že pri tej zadnji
                  koncesiji prekoračili 600 postelj, ki nam jih ni zagotovil Zavod za zdravstveno
                  zavarovanje in smo šli preko te številke. Tudi o tem zadnjim razpisom za Ljubljano
                  se bomo morali še dogovarjati z zdravstveno zavarovalnico.</p>
            </sp>
            <sp xml:id="SDZ4-Redna-38-2008-04-21.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Robert Hrovat bo postavil poslansko vprašanje ministru za
                  obrambo. Izvolite.</p>
            </sp>
            <sp xml:id="SDZ4-Redna-38-2008-04-21.sp265">

               <speaker>ROBERT HROVAT:</speaker>

               <p>Hvala lepa za besedo.</p>
               <p>Torej, s 1. 1. letošnjega leta je bila kot notranja organizacijska enota
                  Izobraževalnega centra za zašito in reševanje ustanovljena gasilska šola. Po
                  večletnih prizadevanjih je končno uspelo ustanoviti institucijo za usposabljanje
                  gasilcev, kar je vsekakor pohvale vredno. Za to vas je treba še posebej pohvaliti,
                  gospod minister za obrambo, ker ste sprejeli tudi novo sistemizacijo. Pohvalno je
                  tudi, da je bilo vodenje šole zaupano izkušenemu operativcu in vrhunskemu
                  gasilskemu strokovnjaku, kar zagotavlja ustrezen strokovni nivo. Šola je
                  ustanovljena kot oddelek in je v osnovi zaenkrat zadolžena za osnovna in dodatna
                  usposabljanja poklicnih gasilcev. Upam, da bo v prihodnje gasilska šola postala
                  tudi institucija za usposabljanje prostovoljnih gasilcev, kar je vsekakor želja in
                  potreba na terenu. Prav tako je potrebno zagotoviti, da bo oddelek tudi v resnici
                  funkcioniral kot šola in imel za svoje delo tudi ustrezne prostorske pogoje.
                  Država, torej Uprava za zaščito in reševanje je zadolžena tudi za usposabljanje
                  poklicnih gasilcev na drugi stopnji. Z uveljavitvijo novele zakona v letu 2005 se
                  je znotraj Izobraževalnega centra za zaščito in reševanje prenehal izvajati
                  program gasilski tehnik, ker se je osnovna stopnja izobrazbe za pridobitev poklica
                  gasilec dvignila iz IV. na V. stopnjo izobrazbe. Strokovna odločitev je bila, da
                  se za drugi nivo gasilskega častnika pričnejo aktivnosti za ustanovitev višje
                  strokovne šole za gasilstvo. To je logična posledica razvoja tega področja in
                  sledenje zakonskim določilom. Nenazadnje pa tudi sama zahtevnost področja sili k
                  tovrstnemu urejanju izobraževanja. V ta namen so bili že storjeni nekateri koraki,
                  ki so pravzaprav nujno potrebni. Treba je opozoriti, da s strani države ne bo
                  zagotovljen drugi nivo izobraževanj gasilcev kar okoli 8 let, kar je glede na
                  pomanjkanje kadra še posebej kritično. Gre namreč, glede na razmere na področju
                  zaščite in reševanja, za najpomembnejši del vodilnega kadra za posredovanja in
                  zelo neodgovorno je, da bi se s tem še zavlačevalo, saj bi lahko to imelo
                  negativne posledice za cel sistem zaščite in reševanja. Kaj pomeni 8 let brez
                  ustreznih možnosti izobraževanja pri današnjem tehnološkem razvoju, pa verjetno ni
                  potrebno posebej poudarjati. Treba je tudi poudariti, da so v zaključni fazi tudi
                  dogovori o delovnih mestih poklicnih gasilcev, kjer kar tretjino predlaganih
                  delovnih mest zahteva VI. stopnjo izobrazbe. To je še dodaten razlog za
                  čimprejšnjo ustanovitev višje strokovne šole.</p>
               <p>Spoštovani minister! Kateri bodo vaši nadaljnji koraki v zvezi z ustanovitvijo
                  višje strokovne šole? In: Kdaj lahko gasilci pričakujejo oziroma pričakujemo
                  začetek tovrstnega izobraževanja? Hvala lepa.</p>
            </sp>
            <sp xml:id="SDZ4-Redna-38-2008-04-21.sp266">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp267">

               <speaker>KARL ERJAVEC:</speaker>

               <p>Hvala za besedo, gospod podpredsednik. Tudi hvala za vaše vprašanje.</p>
               <p>Eden od stebrov nacionalne varnosti so prav gotovo tudi gasilci, saj vidimo, da
                  nas ogrožajo povsem nove nevarnosti, kot so naravne nesreče, imamo izkušnjo v
                  zvezi z Železniki, ekološke nesreče, nenazadnje vsak dan tudi prometne nesreče,
                  kjer prvi posredujejo pravzaprav gasilci. Gasilsko poslanstvo je kako varovati
                  premoženje, reševati življenja. Zato smo v Državnem zboru prenovili to zakonodajo,
                  zlasti Zakon o gasilstvu, ki razvija gasilstvo kot splošno reševalno službo.
                  Seveda, če mi želimo učinkovito splošno reševalno službo, ki naj bi jo izvajali
                  gasilci, je bilo nujno potrebno ustanoviti šolo za gasilce, ki je začela delovati
                  s 1. 1. v letošnjem letu. Tukaj gre za to, da dajemo dodatna znanja, dopolnilna
                  znanja poklicnim gasilcem, naša želja je pa tudi, da bi v te programe vključili
                  tudi prostovoljne gasilce, zlasti zato, ker hrbtenico našega gasilstva vseeno
                  predstavljajo prostovoljni gasilci, saj je več kot 40.000 operativnih
                  prostovoljnih gasilcev, seveda je pa tudi 600 poklicnih gasilcev, ki tudi
                  opravljajo to poslanstvo.</p>
               <p>Glede višje strokovne šole naj povem, da smo pospešili vse aktivnosti, ker se
                  zavedamo tega problema, ki ste ga omenili. Zelo slabo bi bilo, če bi šele čez osem
                  let dobili prve gasilske inženirje, zato smo vse aktivnosti pospešili, sprejeli
                  smo sprejeli že poklicni standard za gasilca in gasilskega častnika. Pripravljajo
                  se programi za to usposabljanje, s tem, da nekako računamo, da bo ta program
                  pripravljen že v letošnjem letu, v naslednjem letu bi pa lahko Svet za visoko
                  šolstvo ta program tudi potrdil, ker to visoko strokovno šolo moramo ustanoviti v
                  skladu z Zakonom o visokem šolstvu, vendar jaz tukaj ne pričakujem posebnih težav,
                  tudi glede zagotavljanja materialnih in prostorskih ter kadrovskih pogojev.
                  Potrudili se bomo, da bo vse to pripravljeno in nekako imamo v načrtu, da v jeseni
                  2009, v kolikor bi program bil potrjen s strani Sveta za visoko šolstvo, glede
                  prostorov sem povedal, da tukaj ne pričakujem kakšnih večjih težav, bi lahko že
                  vpisali prvo generacijo, ki bi se usposabljala za naziv gasilski inženir. Seveda,
                  tukaj bi se lahko vpisali tisti, ki so po letu 2005 končali to poklicno gasilsko
                  šolo, tisti do leta 2005 pa, če imajo ta program plus peto stopnjo. Računamo, da
                  ni lahko imeti v letu 2011 že prve gasilske inženirje. Jaz lahko edino to
                  obljubim, da se bomo potrudili, da bomo vse te aktivnosti izvedli, ker se
                  zavedamo, če želimo gasilstvo še naprej kvalitetno razvijati kot splošno reševalno
                  službo, je eden od pogojev poleg dobre opreme tudi izobrazba, usposobljenost, ker
                  to rešuje življenje in varuje premoženje.</p>
            </sp>
            <sp xml:id="SDZ4-Redna-38-2008-04-21.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Dušan Kumer ima poslansko vprašanje za ministra za gospodarstvo. Minister
                  je danes odsoten, želite kljub temu? Izvolite prosim.</p>
            </sp>
            <sp xml:id="SDZ4-Redna-38-2008-04-21.sp269">

               <speaker>DUŠAN KUMER:</speaker>

               <p>Prosim za ustni odgovor na naslednji seji Državnega zbora.</p>
               <p>Spoštovani ministrica in ministri, spoštovani kolegice in kolegi.</p>
               <p>Najprej moram povedati, da sem bil v petek malo presenečen, ker sem ugotovili, da
                  ste ministri dobili nov naziv, kajti ni vam več možno postavljati konkretnih
                  vprašanj in problemov, ampak samo splošne in sistemske in jaz sem vas poimenoval
                  "sistemski ministri in ministrice v vladi gospoda Janeza Janše". Torej, glede na
                  to sem moral zaradi tega "korigirati" moje poslansko vprašanje.</p>
               <p>Torej, glede na to, da dnevno poslušamo o nesporni transparentnosti odprodaje
                  državnega premoženja, s čimer Vlada opravičuje umik države in tudi svoj umik iz
                  gospodarstva, je prav, da iz ust ministra za gospodarstvo slišimo: Ali je to res
                  ali ne? In sicer na dveh konkretnih primerih.</p>
               <p>V prvem primeru gre za družbo TDR Metalurgija Ruše, ki naj bi po pisanju javnosti
                  šla v stečaj, in to kljub obljubam kupca in prodajalca oziroma skrbnika
                  kupoprodajne pogodbe, to je Holdinga Slovenskih elektrarn, da ima družba
                  perspektivo. Smešno nizka odkupnina, nekaj več kot 200 tisoč evrov, in obvezujoča
                  pogodba je bila očitno le prevara za dober posel, za posameznike ali pa
                  posameznika.</p>
               <p>In drug primer je vezan na podeljevanje koncesij v igralniški sferi. Gospodarska
                  združba, jo bomo danes imenoval kar X, konkretno ne smem, so vložili predlog z
                  utemeljenimi razlogi za dodelitev koncesije hčerinski družbi. Utemeljenost je
                  ugotovilo finančno ministrstvo, urad, ki je pristojen za nadzor iger na srečo, na
                  koncu tudi vi finančni minister in pristojen gospodarski odbor Vlade. Zadeva je
                  bila uvrščena na sejo Vlade, iz neznanih razlogov je bila umaknjena. Vse do danes
                  ni odgovora, skoraj leto dni. Je pa bila koncesija dodeljena drugi gospodarski
                  družbi, ki se občasno znajde v tako imenovanih hobotnicah sedanje vladne in
                  koalicijske garniture.</p>
               <p>Zato seveda ministra Andreja Vizjaka sprašujem. Prvič: Ali ne gre v primerih,
                  kljub obvezujočim pogodbam, za oškodovanje državnega premoženja, ko je podjetje
                  prodano po smešno nizki ceni, nov lastnik pa si z odprodajo odvečnega premoženja
                  kuje dodaten dobiček? Ali gre za vnaprej dogovorjene kravje kupčije, ko se kršijo
                  razpisni pogoji in podpisane pogodbe z vednostjo prodajalca oziroma skrbnika
                  pogodbe s strani države? In tretje: Kakšna je usoda delavcev v primeru, ko je
                  izveden stečaj, kljub pogodbeni obveznosti, da ne bo odpuščen niti en delavec?</p>
            </sp>
            <sp xml:id="SDZ4-Redna-38-2008-04-21.sp270">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ministru za promet ter ministru za javno upravo bo postavil poslansko
                  vprašanje gospod mag. Borut Sajovic. Prosim.</p>
            </sp>
            <sp xml:id="SDZ4-Redna-38-2008-04-21.sp271">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovana ministra!</p>
               <p>Moje vprašanje se nanaša na mejne prehode. Ker sem danes tekom dneva že dobil kar
                  nekaj informacij, kako se nekje po Sloveniji te zgodbe, moram reči, kar uspešno
                  premikajo, bi mogoče del vprašanja koncentriral na prehoda, recimo, Ljubelj na
                  Gorenjskem, tistega, ki ga dobro poznam, in pa, recimo, na mali mejni prehod, kot
                  je bil na Jezerskem. Za kaj gre? Dejstvo je, da je to prvo ogledalo, prva slika,
                  ki jo nek turist ali nek gost o Sloveniji dobi, ko pride v našo domovino, in moram
                  reči, da stanje na Ljubelju ni vzorno, ni idilično, seveda pa tudi ni toliko
                  alarmantno, da bi bilo treba na vrat na nos hiteti z neko rešitvijo, pač pa jo je
                  treba domisliti in tam narediti neko lepo točko.</p>
               <p>Prvi del vprašanja se nanaša na prometno varnost. Na Ljubelju je prometna varnost,
                  prometni režim danes drugačen, vozimo okoli carinarnice, po levi in desni, ob
                  sobotah in nedeljah, ko je tam kar veliko obiskovalcev in turistov, pa se na sami
                  cesti dogajajo incidenti situacije, za katere mislim, da bi bilo dobro, da jih do
                  jeseni preko poletja zagotovo preprečimo.</p>
               <p>Drugi del se pa nanaša na samo mejno stavbo, kjer sta nekdaj domovali policija in
                  carinarnica. Že eno sejo nazaj sem skušal apelirati na ministra za kulturo gospoda
                  Simonitija, da bi po vzoru Avstrijcev, ki prav na tem mejnem platoju zdaj
                  postavljajo spominsko sobo taborišča Mathausen. Naj povem, da je bilo taborišče
                  Mathausen edino koncentracijsko taborišče na tleh nekdanje Jugoslavije, seveda
                  tudi Slovenije, in ker je to spomenik državnega pomena, si zasluži večji poudarek,
                  večjo skrb. In predlagam, da po vzoru Avstrijcev tudi na naši strani, ker slišim,
                  da bo del stavbe ostal namenjen dejavnosti policije, kar se mi zdi s stališča
                  lokalne skupnosti v redu in sprejemljivo, da bo varnost večja, da pa drugi del
                  stavbe, ki je zadosti velika, namenimo spominski sobi tega muzeja Mathausen in da
                  se v bistvu z Ministrstva za javno upravo del te stavbe samo preseli na
                  Ministrstvo za kulturo. Za začetek toliko. Hvala lepa.</p>
            </sp>
            <sp xml:id="SDZ4-Redna-38-2008-04-21.sp272">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister za promet.</p>
            </sp>
            <sp xml:id="SDZ4-Redna-38-2008-04-21.sp273">

               <speaker>MAG. RADOVAN ŽERJAV:</speaker>

               <p>Hvala lepa za besedo. Hvala lepa tudi vam za vprašanje. Poskušal bom odgovoriti v
                  imenu obeh, če bo treba, bo prav gotovo kolega dr. Virant še kaj dodal.</p>
               <p>Najprej generalno. Dinamika rušitev oziroma urejanj območij nekdanjih mejnih
                  prehodov je določena s sklepi Vlade, ki so bili sprejeti na 147. seji, 22.
                  novembra lansko leto. Določeno je bilo, da se aktivnosti za zagotavljanje prostega
                  pretoka ljudi in blaga izvedejo dvofazno. In sicer, prva faza, ki je predvidevala
                  odstranitev vseh prometnih ter drugih znakov in tabel, vzpostavitev ustrezne
                  horizontalne in vertikalne prometne signalizacije, odprtje vseh zapornic in
                  zagotovitev primerne osvetlitve posameznega mejnega prehoda, se je že izvedla do
                  21. decembra lanskega leta. Druga faza, pa predstavlja izvedbo zahtevnejših
                  posegov pri odstranjevanju nadstrešnic, kabin, otokov in vseh drugih ovir, ter
                  celovito ureditev površin na mejnih prehodih. Prioriteto predstavljajo mejni
                  prehodi na avtocestah, hitrih cestah, glavnih cestah in regionalnih cestah. Rok za
                  izvedbo tega ukrepa je bil 31. marec, vendar žal, zaradi zahtevnejših postopkov
                  pridobivanja gradbenega dovoljena za rušitev, ni bil realiziran. Urejanje površin
                  nekdanjih mejnih prehodov je v okviru cestnega sveta v pristojnosti upravljavcev
                  cestne infrastrukture, torej Darsa. Urejanje ostalega območja na mejnih prehodih,
                  pa je v pristojnosti Ministrstva za javno upravo oziroma drugih upravljavcev
                  zemljišč in objektov, ki so območje s sklepom Vlade že dobili v upravljanje.</p>
               <p>Za varnost, kar je bilo tudi eno od vaših vprašanj, cestnega prometa so odgovorni
                  upravljavci te cestne infrastrukture, Dars in DRSC na državnih cestah in občine na
                  občinskih cestah.</p>
               <p>Kar se pa tiče konkretnega vprašanja, glede mejnega prehoda, torej Ljubelja, sem
                  ravnokar, po pogovoru, ki sva ga imela tukaj, dobil nekatere odgovore o načrtih za
                  realizacijo oziroma vzpostavitev nekega normalnega stanja, pa bi predlagal, da se
                  posebej na to temo dobimo. Hvala lepa.</p>
            </sp>
            <sp xml:id="SDZ4-Redna-38-2008-04-21.sp274">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, gospod mag. Sajovic.</p>
            </sp>
            <sp xml:id="SDZ4-Redna-38-2008-04-21.sp275">

               <speaker>MAG. BORUT SAJOVIC:</speaker>

               <p>Hvala lepa spoštovanemu gospodu ministru za prvi del odgovora in pa za
                  pripravljenost, da v dobro vseh situacijo rešimo. Zdaj pa bi v drugem delu
                  vprašanje dal vseeno gospodu ministru Virantu, pobudo in pa vprašanje, če je
                  možno, da se del tega skupnega objekta, ki ga policija ne uporablja in je bil
                  namenjen bivši carinarnici uredi kot spominska soba taborišča Mauthausen. Kaj se
                  dogaja v praksi? Sosedje na sosednjem Koroškem so dolga leta prikrivali, da je pri
                  njih sploh taborišče bilo, danes pa bodo očitno, ker hočejo biti pred nami, prej
                  imeli spominsko sobo tega taborišča, kot pa Slovenci, ki smo v to taborišče
                  vložili ogromno truda, tudi človeških življenj in pa še kaj, se mi zdi tema tudi s
                  stališča predsedovanja Evropski uniji in pa s stališča nacionalnega ponosa tako
                  pomembna, da bi ji bilo mogoče v eni od pogovorov z ministrom za kulturo ali pa
                  mogoče na seji Vlade, ker ne gre za neko lokalno zadevo, pač pa za edini tovrstni
                  spomenik državnega pomena, nameniti nekoliko več pozornost in se tudi v soglasju
                  in pa ob sodelovanju lokalne skupnosti lotiti tega problema na konstruktiven
                  apolitičen način in tam postaviti res nekaj takega lepega in pa spominskega. Hvala
                  lepa.</p>
            </sp>
            <sp xml:id="SDZ4-Redna-38-2008-04-21.sp276">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite gospod minister dr. Virant.</p>
            </sp>
            <sp xml:id="SDZ4-Redna-38-2008-04-21.sp277">

               <speaker>DR. GREGOR VIRANT:</speaker>

               <p>Hvala lepa.</p>
               <p>No, jaz za ta prenos ne vidim čisto nobenih ovir. Načelna politika do teh objektov
                  je takšna, da tisti, ki najde vsebino, naj bo to neko ministrstvo ali pa lokalna
                  skupnost, naj tudi razpolaga s temi objekti. Nobenega razloga ni, da bi to
                  zadrževali v upravljanju Ministrstva za javno upravo. Tudi v vseh drugih primerih,
                  ko imajo občine neke ideje, nek program, se jaz vedno zavzemam za to, da se ti
                  objekti preprosto prenesejo na občino zato, da tam dobijo neko vsebino in da imamo
                  od tega vsi koristi. Torej, čisto nobenih zadržkov ni. Tam kjer bo program, tam
                  kjer bo vsebina, tja bo šel tudi ta objekt. Seveda neodplačno, znotraj javne
                  sfere. Če bo šel Ministrstvu za kulturo ali pa občini, ga bomo prenesli
                  neodplačno, če pa to ne bo mogoče, ga bomo pa seveda na dražbi prodali
                  najugodnejšemu ponudniku.</p>
            </sp>
            <sp xml:id="SDZ4-Redna-38-2008-04-21.sp278">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dr. Pavel Gantar želi postaviti poslansko vprašanje ministru za
                  gospodarstvo, ki je danes odsoten. Želite kljub temu?</p>
            </sp>
            <sp xml:id="SDZ4-Redna-38-2008-04-21.sp279">

               <speaker>DR. PAVEL GANTAR:</speaker>

               <p>Seveda gospod podpredsednik. Vsekakor želim postaviti ustno ...</p>
            </sp>
            <sp xml:id="SDZ4-Redna-38-2008-04-21.sp280">

               <speaker>PODPREDSEDNIK MAG. VASJA KLAVORA:</speaker>

               <p>... Izvolite.</p>
            </sp>
            <sp xml:id="SDZ4-Redna-38-2008-04-21.sp281">

               <speaker>DR. PAVEL GANTAR:</speaker>

               <p>... poslansko vprašanje. Verjamem, prepričan sem, da minister na Japonsko ni
                  pobegnil zaradi mojega poslanskega vprašanja, da ima tam kakšna tehtna opravila o
                  katerih bo verjetno na široko poročal javnosti. Jaz pa mu vseeno postavljam
                  poslansko vprašanje. Ker smo prejšnji teden v medijih zasledili zelo presenetljivo
                  vest, da je Agencija za pošto in elektronske komunikacije podjetju Tušmobil izdala
                  odločbo o dodelitvi radijskih frekvenc za opravljanje UMTS storitev in sicer smo
                  ugotovili, da javni poziv za pridobitev mnenj, ki bi moral, ki je po zakonu bil
                  objavljen v Uradnem listu, ni bil objavljen tudi na spletnih straneh agencije,
                  čeprav so v tem istem Uradnem listu izšli še štirje drugi, tokrat javni razpisi za
                  frekvence, ki pa so še danes dokazljivo dostopni na spletnih straneh agencije.
                  Tega poziva pa ne takrat in seveda tudi danes ni bilo.</p>
               <p>Agencija ob podelitvi te frekvence tudi ni določila in zaračunala enkratnega
                  plačila po četrtem odstavku 56. člena Zakona o elektronskih komunikacijah in glede
                  na to, da so vsi drugi uporabniki, ki so dobili to frekvenco za UMTS storitve,
                  morali plačati, eden celo zelo veliko, morali plačati ta enkratni prispevek, je to
                  seveda najmanj nenavadno.</p>
               <p>Zato ministra sprašujem, naj mi pojasni: Kako to, da javni poziv za pridobitev
                  mnenj zainteresirane javnosti glede dodelite te radijske frekvence UMTS,
                  IMTS/2000, kot se formalno glasi, ki je bil že objavljen v citiranem Uradnem
                  listu, ni bil objavljen tudi na spletnih straneh agencije? Čeprav, kot rečeno, so
                  ostali javni razpisi bili objavljeni in so še danes dostopni.</p>
               <p>Dodatno k temu sprašujem ministra: Ali se je skladno z javnim pozivom edini
                  zainteresirani uporabnik oziroma interesent izjasnil glede višine enkratnega
                  plačila za frekvenco, ki je bila predmet tega poziva? V tem obvestilu seveda, bi
                  se imetnik oziroma zainteresirana stranka morala izjasniti glede določitve in
                  višine tega enkratnega plačila. In končno, naj minister pojasni: Kakšni so motivi
                  Agencije za pošto in elektronske komunikacije, da je pri dodelitvi odločbe za
                  uporabo frekvenc, ki so bile predmet javnega poziva, opustila obveznost, da se
                  uporabniku naloži enkratno plačilo? Seveda se bom ministru za odgovore -
                  pričakujem jih na naslednji seji, ker bi pisni odgovor po mojem mnenju trajali
                  dlje časa - na naslednji seji lepo zahvalil. Hvala.</p>
            </sp>
            <sp xml:id="SDZ4-Redna-38-2008-04-21.sp282">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Zmago Jelinčič Plemeniti bo postavil poslansko vprašanje ministru za okolje
                  in prostor. Prosim.</p>
            </sp>
            <sp xml:id="SDZ4-Redna-38-2008-04-21.sp283">

               <speaker>ZMAGO JELINČIČ PLEMENITI:</speaker>

               <p>Hvala lepa. Gospod minister, sprašujem: Kaj vam počnejo vaši uslužbenci na
                  ministrstvu, ko delajo kapitalne neumnosti?</p>
               <p>Poglejte, neko določeno podjetje je v mesecu juniju 2007 kupilo podjetje
                  Ekoenergetika, d.o.o., ki je bil lastnik zemljišč in koncesije za izkoriščanje
                  gramoznega materiala na območju Psičine. To podjetje se prvenstveno ukvarja z
                  izvajanjem del na nizkih gradnjah in so se po temeljitem pregledu dokumentacije
                  odločili za nakup. Vendar pa se je kljub že izdelanemu okoljskemu poročilu,
                  odločbi o izbiri koncesionarja in podpisani koncesijski pogodbi začelo zapletati
                  pri pridobivanju dovoljenja za izkoriščanje. Občina Ormož je pričela z izdelavo
                  državnega lokacijskega načrta, ki posega tudi v območje kupljenih zemljišč za
                  gramozno jamo. In navkljub temu, da razpolagajo z okoljskim poročilom, ki je bilo
                  izdelano leta 2004, so morali naročiti novo okoljsko poročilo skupaj z občino
                  Ormož, zaradi tega, ker ta del sodi v okvir Nature 2000. Zanimivo je to, da je
                  dokumentacija veljala še junija meseca 2007, zdaj pa kar na lepem ne velja več.
                  Tako da me res zanima, kako vaši uslužbenci gledajo na te zadeve. Ali gre tu za
                  kakšno namerno nagajanje ali gre tu za, ne vem, kakšne take čudne zadeve, o
                  katerih smo danes govorili v okviru nekega zakonodajnega postopka ali kaj
                  podobnega? Dejstvo je, da naj bi bilo tu ogroženih nekaj specifičnih habitatov, ki
                  jih določajo smernice Natura 2004. Po drugi strani pa ne vem, kako je to logično,
                  kajti čez to območje bo šla cesta, za katero je že gradbeno dovoljenje. Po drugi
                  strani pa bodo material za gradnjo vozili z razdalje 50 kilometrov in s tem
                  dejansko uničevali tisto, kar naj bi Natura 2004 ščitila.</p>
               <p>Sprašujem:</p>
               <p>Kaj boste naredili? Ali boste pregledali ponovno te dokumente, dokumentacijo ali
                  kaj podobnega? Kajti sodim, da - ne bom rekel, da vi, ampak mislim, da vam
                  nekateri v vašem ministrstvu strežejo po življenju, če tako rečem. Hvala.</p>
            </sp>
            <sp xml:id="SDZ4-Redna-38-2008-04-21.sp284">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp285">

               <speaker>JANEZ PODOBNIK:</speaker>

               <p>Hvala lepa. Spoštovani gospod poslanec Zmago Jelinčič! Kot minister živim v
                  prepričanju, da imam v svojih sodelavcih korektne strokovne sodelavce in da mi
                  nihče ne streže po življenju, kot ste rekli.</p>
               <p>Rad bi vam odgovoril na vaše vprašanje. Še posebej v drugem delu ste omenili ta
                  evropski sistem omrežij Natura 2000, ki je zelo pomemben okoljsko-varstveni
                  instrument, ki ima podlage v Direktivi o varstvu ptic in Direktivi o habitatih, ki
                  nekako zavezujeta države članice, da potem te rastlinske in živalske vrste tam,
                  kjer je to omrežje razglašeno, ohranjamo v ugodnem stanju. Glede vašega
                  konkretnega vprašanja, ki je vezano na neko lokacijo v občini Ormož, če sem prav
                  razumel, kjer tudi omenjate, da je bilo izdano gradbeno dovoljenje za državno
                  cesto, in tudi omenjate nekatere druge postopke, bi vas prosil za razumevanje in
                  bi bolj detajlen odgovor dobili v pisni obliki.</p>
               <p>Tukaj je pomembno vprašanje občinskega prostorskega plana naprej. Omenili ste, da
                  občina izdeluje državni prostorski načrt. Morda je bil tukaj lapsus. Občine po
                  novem zakonu izdelujejo občinske prostorske načrte. Lahko tudi podrobni prostorski
                  načrt. V tem primeru, če gre za gramoznico, potem je potrebno pridobiti konkretne
                  varstvene usmeritve za neko naravno vrednoto ali pa za ekološko pomembno območje
                  in je treba upoštevati varstvene cilje. Jaz bom pogledal, kako je procedura tekla
                  na našem ministrstvu, in vam bomo tudi odgovorili na vaše vprašanje.</p>
               <p>Če sem prav razumel, je bil koncesijski postopek zaključen in ima ta investitor
                  koncesijo. Imam nekaj izkušenj v tem predelu Slovenije, ko so investitorji
                  poskušali najti način, da bi na tistem območju, kjer je neka gramoznica, ima
                  kvaliteten prod in zadostno količino, je pa v območju Nature 2000, to se je
                  praviloma vedno zapletlo. To moram povedati. Zato bi tudi predlagal, da se še
                  enkrat prouči možnost, da se pogleda, ali je morda v bližini te gramoznice
                  zadostna količina proda in tudi ali je kvaliteten le-ta, da bi ga lahko investitor
                  tam izkoriščal. To je neka vsaj začasna rešitev, ker omenjate tudi neko izgradnjo
                  cestne povezave. Kajti očitno se prod zelo hitro rabi.</p>
               <p>To je rešitev, ki jo je potrebno proučiti, drugače pa velja za ta območja reke
                  Drave, da ima na tem predelu, če je to občina Ormož, je najverjetneje to v bližini
                  meje s Hrvaško, še en ozek segment same rečne struge, ki je bil nekako še
                  neprizadet. Tukaj so tudi nekatera prodišča, rokavi, trstišča, v kateri so bile
                  nekatere ogrožene živalske in rastlinske vrste. Zato je najverjetneje bilo to
                  razlog, da se je to vprašanje zapletlo, kot ga omenjate.</p>
               <p>Dovolite mi, da vam še na kratko odgovorim na vprašanje, ki je vezano na sam
                  postopek. Samoizvajanje te direktive je v pristojnosti posamezne države članice.
                  Mi imamo dva zakona, ki to določata: Zakon o ohranjanju narave in pa Zakon o
                  varstvu okolja. Nekaj malega pa je tudi predpisa s področja kmetijstva, gozdarstva
                  in prostorske zakonodaje, da lahko praktično izvajamo obveze, kot sem prej
                  povedal, poslabšanja oziroma da preprečujemo slabšanje stanja na področju
                  rastlinskih in živalskih habitatov, smo na podlagi evropskih zavez. Lansko leto je
                  Vlada na predlog našega ministrstva sprejela Program upravljanja območij Natura
                  2000 za obdobje 2007, 2013. V tem programu smo za vsako področje določili
                  podrobnejše varstvene cilje, ukrepe in tudi nosilce za izvedbo. Kot rečeno, ti
                  temeljijo na različni zakonodaji. Prav tako pa smo določene javne zavode in javne
                  službe tudi zavezali, da te cilje tudi izvajajo.</p>
               <p>Sprašujete tudi o smernicah v vašem vprašanju. To so smernice. Po Zakonu o
                  ohranjanju narave in v skladu z Uredbo o okoljskem poročilu pa se potem v vsakem
                  okoljskem poročilu zelo konkretno navede skladnost rešitve plana ali pa programa s
                  temi smernicami. In le-te potem tudi upoštevamo pri pripravi planov in programov.
                  To je širši, bolj sistemski odgovor. Konkretni odgovor na vaše vprašanje pa bi vam
                  posredovali v pisni obliki.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp286">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Plemeniti, izvolite.</p>
            </sp>
            <sp xml:id="SDZ4-Redna-38-2008-04-21.sp287">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>Jaz se zahvaljujem gospod minister, da boste pisno odgovorili na to vprašanje in
                  morda še za nekaj bolj konkretnih podatkov. Dejstvo je, da ta predvideni prostor
                  za koriščenje tega peska - šodra poteka tako rekoč na lokaciji te nove hitre ceste
                  Hajdina - Ptuj, približno 50 metrov stran od sredine trase.</p>
               <p>To se pravi, da je že samo po sebi vprašljivo, če bo lahko natura posegala v
                  gradnjo avtoceste. Kajti gre za prevlado javnega interesa. Mislim, da tukaj
                  Ministrstvo za okolje in prostor ima svojo besedo.</p>
               <p>In še nekaj. Tukaj bi se material uporabljal samo v času gradnje te avtoceste, ne
                  kasneje. Kar je tudi en zelo relevanten podatek.</p>
               <p>No, še enkrat hvala lepa za pripravljenost, da dobim pisni odgovor. Upam, da bo
                  čim prej. Smiselno pa bi bilo vseeno malo pregledati vaše uslužbence, ker ne drži
                  ravno tako, da bi bilo vse lepo.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp288">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Anton Kokalj bo postavil poslansko vprašanje ministru za okolje in prostor.
                  Prosim.</p>
            </sp>
            <sp xml:id="SDZ4-Redna-38-2008-04-21.sp289">

               <speaker>ANTON KOKALJ:</speaker>

               <p>Prejšnja vlada je v juliju 2004 sprejela veliko sklepov o ugotovitvi usklajenosti
                  predlogov, odlokov o spremembah in dopolnitvah prostorskih sestavin, planskih
                  aktov občin z obveznimi izhodišči prostorskih sestavin dolgoročnega plana
                  Republike Slovenije za obdobje 1986 do 2000.</p>
               <p>Ugotavljam, da Ministrstvo za okolje in prostor v nekaterih primerih med
                  priloženimi strokovnimi mnenji, na osnovi katerih so se sprejemali sklepi, ni
                  predložilo vseh strokovnih mnenj o vplivu sprememb prostorskega plana na okolje
                  oziroma na posebno varstveno območje. Po moji presoji se je to, da tovrstna
                  strokovna mnenja niso bila pridobljena oziroma upoštevana, zgodilo v mnogih
                  občinah.</p>
               <p>Pristojnega ministra sem leta 2005 vprašal, ali bo vlada ponovno pregledala take
                  primere oziroma ali je ministrstvo pripravljeno preveriti postopke, ki so potekali
                  v obdobju julija 2004. Vprašal sem ga tudi, kako bo ministrstvo ukrepalo, če
                  ugotovi, da sklepi vlade dejansko niso temeljili na vseh pogojih, na katerih bi v
                  skladu z zakonom morali. Minister mi je v odgovoru pojasnil, da vladi takšnih
                  sklepov ni potrebno ponovno obravnavati oziroma zadrževati njihovega izvajanja,
                  saj za to ni pravne podlage. Vlada je lahko namreč ugotavljala usklajenost
                  osnutkov sprememb in dopolnitev prostorskih sestavin planskih aktov občin z
                  obveznimi izhodišči prostorskega plana Slovenije le do uveljavitve Strategije
                  prostorskega razvoja Slovenije, ki je stopila v veljavo 20. julija 2004. Vi,
                  gospod minister, v odgovoru ste se pa zavezali k naslednjemu, citiram: "Meni kot
                  ministru pa se postavlja tako pravno, na nek način pa tudi politično vprašanje, na
                  kakšen način lahko sedanja vlada sanira morebitne napačne ugotovitve ali druge
                  napake, ki so bile očitno tudi storjene pri odločitvah v zvezi s spremembami in
                  dopolnitvami prostorskih kazenskih aktov občin. To bo ena od mojih nalog v
                  prihodnje."</p>
               <p>Zato vas sprašujem:</p>
               <p>Kako vam uspeva izpolnjevati to nalogo in kako je v tem kontekstu mogoče, da je v
                  času tega mandata kljub temu prišlo do pozitivnih sklepov glede vplivov v okolje s
                  strani Ministrstva za okolje in prostor, ne da bi bila pri tem upoštevana vsa
                  zahtevana strokovna mnenja in kljub temu, da je v prej omenjenem odgovoru
                  navedeno, da občina v primeru ugotovitve nesprejemljivosti predlaganih posegov v
                  naravo ne bo mogla sprejeti prostorskega izvedbenega načrta?</p>
               <p>Primeri, s katerimi sem dobro seznanjen, me namreč vodijo v domnevi, da nekateri
                  sklepi Ministrstva za okolje in prostor niso bili sprejeti na osnovi strokovnih
                  argumentov. Zaskrbljujoče pa je, če sklepi, ki imajo lahko usodne posledice za
                  okolje, temeljijo na političnih odločitvah namesto na strokovnih argumentih.</p>
            </sp>
            <sp xml:id="SDZ4-Redna-38-2008-04-21.sp290">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-38-2008-04-21.sp291">

               <speaker>DR. MED. JANEZ PODOBNIK:</speaker>

               <p>Hvala lepa. Hvala gospodu Kokalju za to poslansko vprašanje, ki je v določenem
                  segmentu nadaljevanje vprašanja, ki ste mi ga posredovali pred dvema letoma.
                  Dovolite mi, da vam poskušam zelo vsebinsko in detajlno odgovoriti na vaše
                  vprašanje. Se mi pa zdi tema zelo pomembna tudi za primere v nekaterih drugih
                  slovenskih občinah.</p>
               <p>V postopek ugotavljanja usklajenosti odlokov o spremembah in dopolnitvah
                  prostorskih sestavin, lanskih aktov občin z državnimi obveznimi izhodišči so bila
                  praviloma vedno vključena vsa ministrstva, ki so pristojna za posamezna področja
                  obveznih izhodišč, prostorskih sestavin, planskih aktov Republike Slovenije. Ta so
                  se glede na takrat veljavne zakonske določbe, to je bil Zakon o urejanju prostora,
                  med katerimi je bil določen tridesetdnevni rok za podajo mnenja na poziv MOB,
                  različno odzivala.</p>
               <p>V primerih, ko katero od ministrstev v zakonsko določenem roku svojega mnenja ni
                  podalo ali pa so bila podana mnenja med seboj neusklajena, je Vlada v skladu s
                  svojimi pristojnostmi sprejela ustrezno odločitev. Pri tem je vedno izhajala iz
                  preveritve, ali so podana mnenja izhajala iz korektno opredeljenih pravnih
                  režimov. Dogajalo se je tudi, da mnenja niso temeljila na veljavnih pravnih
                  režimih, pač pa na strokovnih opredelitvah, ki pa svoje verifikacije niso doživele
                  s sprejetjem pravnega predpisa oziroma pravnega režima. Neka strokovna
                  interpretacija je bila, strokovno mnenje, ki pa ni imelo podlage v nekem zakonu
                  ali podzakonskem aktu.</p>
               <p>Sprejetih vladnih odločitev v sklepih o ugotavljanju usklajenosti torej po našem
                  prepričanju in ponavljam odgovor izpred dveh let in pol, ni mogoče spreminjati. Mi
                  za to v zakonu ne vidimo pravne podlage. Vendar in sedaj vam odgovarjam na
                  odgovor, ki mi ga dajete na podlagi citata mojega odgovora iz prvega poslanskega
                  vprašanja. Vendar, če bi se v konkretnih primerih ugotovilo, da je s sprejetjem
                  neke odločitve prišlo do kršitve zakona pa to ne obvezuje ne našega ali pa
                  kakšnega drugega ministrstva, da ne v skladu z Zakonom v državni upravi oziroma
                  Zakonom o lokalni samoupravi ukrepal v smislu odprave ugotovljene
                  nezakonitosti.</p>
               <p>Torej, če bi mi prejeli, mi ali kakšen drug resor pobudo za nadzor nad
                  zakonitostjo prostorskega akta, kjer naj bi prišlo do kršitve zakona, bi seveda
                  odreagirali. V nekaterih slovenskih občinah - več deset je takih - se je to
                  zgodilo v našem mandatu. Potrebno pa je tudi pojasniti, da je Vlada v postopkih
                  ugotavljanja usklajenosti predlog odlokov o spremembah in dopolnitvah prostorskih
                  sestavin planskih aktov, občin z državnimi obveznimi izhodišči preverjala vsebine,
                  ki so se nanašale na planski nivo. Mnenja, ki so jih pristojna ministrstva dajala
                  k tem aktom pa so bila večkrat taka in so se nanašala na podrobnejši, hierarhično
                  podrejeni, torej izvedbeni nivo načrtovanja. Možno je torej tudi bilo, da je Vlada
                  na planskem nivoju soglašala s predlagano prostorsko ureditvijo. Ampak je občino
                  tudi opozorila, da bo potrebno pri izdelavi podrobnejšega prostorskega izvedbenega
                  akta upoštevati pogoje in usmeritve posameznih nosilcev urejanja prostora na
                  izvedbenem nivoju. To je pomenilo, da se občina pri nadaljnjem načrtovanju na
                  izvedbenem nivoju, na primer pri pripravi lokacijskega načrta, ni mogla izogniti
                  nekaterim novim postopkom. V tem primeru presojo vplivov na okolje, na primer.</p>
               <p>S sprejetjem novega Zakona o prostorskem načrtovanju pa je še bolj določeno, kot
                  je bilo v prejšnjem zakonu opredeljeno, da je pa potrebno pri načrtovanju obvezno
                  upoštevati vse veljavne pravne režime. Poudariti velja tudi, da sta se oba vidika
                  načrtovanja, eden je planski, drugi pa izvedbeni, da sta se po tem novem zakonu na
                  nek način združila. Saj bodo za vsako posamezno lokacijo po novem določeni tudi že
                  tako imenovani prostorski izvedbeni pogoji. V postopkih, ki jih je več, na našem
                  ministrstvu pa ugotavljamo, da posamezna ministrstva in tudi drugi nosilci
                  urejanja prostora še vedno te nove določbe zakona ne upoštevajo v celoti in v
                  svoje smernice in mnenja kot pravno zavezujoče ponovno navajajo nekatere zahteve,
                  ki ne temeljijo v veljavnem zakonu ali na tem zakonu temelječem podzakonskem
                  predpisu. No, v takem primeru pa sta seveda potrebna trud je potrebno in
                  usklajevanje, da so torej te njihove smernice v celoti usklajene z veljavno
                  zakonodajo. Hvala lepa.</p>
            </sp>
            <sp xml:id="SDZ4-Redna-38-2008-04-21.sp292">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite gospod Kokalj.</p>
            </sp>
            <sp xml:id="SDZ4-Redna-38-2008-04-21.sp293">

               <speaker>ANTON KOKALJ:</speaker>

               <p>Bom konkreten. Ministrstvo za okolje in prostor je 20. decembra 2007 izdalo sklep,
                  da so vplivi na okolje, ki jih bo povzročila izvedba lokacijskega načrta druge
                  faze neke poslovne cone, sprejemljivi. Zavod Republike Slovenije za varstvo
                  narave, pristojen za to območje, pa je ministrstvu 9. 8. 2007 poslal mnenje o
                  sprejemljivosti vplivov izvedbe planov na okolje, v katerega zaključnem delu je
                  navedeno, da plan s predvidenimi omejitvenimi ukrepi ne bo zagotavljal zadostnega
                  zmanjšanja negativnih vplivov na varovano območje Natura 2000 in da s tem okoljski
                  cilji ne bodo zagotovljeni.</p>
               <p>Predlog Zavoda Republike Slovenije za varstvo narave je bil, da se obseg cone
                  zmanjša vsaj za polovico. Poudariti je potrebno, da cona leži v geografsko nekaj
                  deset metrov, vodonosno pa nad edinim lastnim vodnim virom sosednje občine. Seveda
                  se tu postavlja dodatno vprašanje, ki ni povezano samo s tem mandatom.</p>
               <p>Kako je mogoče spričo navedenih dejstev, da bi Ministrstvo za okolje in prostor
                  kvalitetno izvajalo Zakon o državni upravi, Zakon o lokalni samoupravi in druge
                  specialne zakone? Na tem segmentu se zdi, da so v tem mandatu nadzor nad
                  zakonitostjo delovanja občin ni bistveno izboljšal. Vse več je primerov, ko se
                  občani in tudi člani občinskih svetov obračajo na nas. Saj trdijo, da so
                  prepuščeni na milost in nemilost pravnim aktom občin, ki nimajo niti osnovnih
                  zakonskih elementov, kaj šele konsistentno vsebino. Imajo pa velike posledice za
                  posameznika in celotno občino. Tako, da sam o tem segmentu tudi razmišljam glede
                  na to, da je problematika vedno bolj pereča in široka in tudi kompleksna, kot smo
                  iz razgovora lahko razbrali in da pravzaprav povezuje prejšnji in sedanji mandat,
                  da bi se o tem odgovoru opravila obširnejša razprava v parlamentu. To tudi
                  predlagam.</p>
            </sp>
            <sp xml:id="SDZ4-Redna-38-2008-04-21.sp294">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp295">

               <speaker>JANEZ PODOBNIK:</speaker>

               <p>Hvala lepa. Najprej glede bolj konkretnega odgovora na vaše vprašanje bi pač, ker
                  se dotika očitno konkretnega postopka, moral pridobiti več podatkov in vam lahko
                  potem zelo detajlno elaboriramo vse postopke. To je glede vašega prvega dela
                  dodatnega vprašanja.</p>
               <p>Glede drugega dela, ki govori o nadzoru nad zakonitostjo občin, in pravite, da
                  ocenjujete, da se ni izboljšal, moram povedati, da je še posebej naš direktorat za
                  prostor kljub temu, da ima tudi številne druge obveznosti na podlagi novega Zakona
                  o prostorskem načrtovanju, zelo resno in odgovorno vzel to svojo nalogo, ki jo
                  ima. Torej, da bedi nad zakonitostjo občinskih prostorskih aktov in seveda
                  kadarkoli dobi jasno pobudo, takoj gre v nadzor nad zakonitostjo določenega
                  prostorskega akta občine. Več deset jih je bilo v tem mandatu narejenih. Mislim,
                  da je to edina korektna pot. Zakon nam to pristojnost daje. Mi jo poskušamo v čim
                  večji možni meri uveljavljati. Moja pričakovanje je pa tudi, da bodo seveda
                  občine, občinski sveti izdajali zakonite prostorske načrte. Nenazadnje pa je vedno
                  tudi varovalka, saj gredo tudi skozi vladno proceduro. Mi sedaj govorimo o dveh
                  postopkih. Eden je vezan na tisti zelo dinamičen mesec v juliju 2004, ko se je
                  skoraj sto takih aktov sprejemalo zelo na hitro, ker je tik za tem potem stopila v
                  veljavo neka uredba, ki je te postopke zaustavila. Istočasno pa sedaj potekajo že
                  novi postopki po novem Zakonu o prostorskem načrtovanju, za katerega verjamem, da
                  je dober. To je moj dodaten odgovor na vaše vprašanje.</p>
            </sp>
            <sp xml:id="SDZ4-Redna-38-2008-04-21.sp296">

               <speaker>PREDSEDNIK FRANCE CUKJATI:</speaker>

               <p>Hvala. Kot sem razumel, imate proceduralni predlog. O predlogu poslanca gospoda
                  Kokalja, da Državni zbor na naslednji seji opravi razpravo o odgovoru ministra za
                  okolje in prostor na njegovo poslansko vprašanje, bo Državni zbor odločil v okviru
                  glasovanj v petek, 25. aprila 2008.</p>
               <p>Besedo ima gospa Darja Lavtižar Bebler, ki bo postavila vprašanje gospodu ministru
                  za notranje zadeve.</p>
            </sp>
            <sp xml:id="SDZ4-Redna-38-2008-04-21.sp297">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. V zadnjem času policisti vse pogosteje
                  opozarjajo na nevzdržne razmere v svojih vrstah. To se kaže tudi z odhodi iz
                  policije.</p>
               <p>Zato vas spoštovani minister, gospod Mate, sprašujem:</p>
               <p>Koliko policistov in policistk je v prvem trimesečnem obdobju letošnjega leta
                  zapustilo policijske vrste?</p>
               <p>Kako odhod, po mojem prepričanju izkušenih policistov in policistk, vpliva na
                  varnost državljank in državljanov ter drugih ljudi, ki bivajo v Sloveniji?</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp298">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp299">

               <speaker>DRAGUTIN MATE:</speaker>

               <p>Hvala lepa, gospod predsednik. Hvala za vprašanje. Poskušal bom biti čim krajši.
                  Najprej bi želel povedati, da je od konca leta 2004 do danes v Slovenski policiji
                  zaposlenih 316 več policistov kot takrat. V tem obdobju smo jih zaposlili 1.064.
                  Približno polovica od teh je bila namenjene za scheengenske policiste. Ostali so
                  bili zaposleni na drugih policijskih postajah v notranjosti.</p>
               <p>V letošnjem letu v prvih treh mesecih je policijske vrste zapustilo 29 policistk
                  in policistov. Od tega jih je 24 nehalo delovno razmerje sporazumno z organom v
                  sestavi, policijo. Ostali so se upokojili.</p>
               <p>Če gledamo trende, ki nas čakajo še v letošnjem letu, je ministrstvo za policijo
                  naredilo javni razpis za sprejem novih kandidatov. Ta razpis je v teku, tako da bi
                  lahko nadomestili tiste policiste, ki se bodo v letošnjem letu upokojili. In če
                  število, ki bo prišlo skozi procese izbire, ne bo dovolj veliko, bomo ta razpis še
                  v letošnjem letu ponovili, tako da zagotovimo ta dotok kadra.</p>
               <p>Samo delo policistov oziroma uspešnost dela policije merimo na različne načine.
                  Eden od načinov so tudi javne ankete oziroma preverjanje preko fakultet oziroma
                  zunanjih izvajalcev, kako so prebivalci zadovoljni z delom policije. Te stvari so
                  vse prisotne in objavljene na naših spletnih straneh. Na srečo lahko rečem, da je
                  stanje zadovoljstva državljanov z delom policije dobro. Je takšno, kot je bilo
                  tudi v preteklih letih, in je primerljivo s kar nekaj let nazaj. Tako, da je to
                  stanje dokaj visoko.</p>
               <p>Hkrati pa moram reči, da zelo težko sprejmem trditve, da policijo zapuščajo
                  policisti zaradi slabih razmer. Vsak organizem, ki je živ, ki ima ljudi zaposlene,
                  ima postopke, ko ljudje zapuščajo svojo službo, gredo v neke nove službe, v neke
                  nove izzive. Glede na število zaposlenih v policiji, ki je praktično 9500 ljudi,
                  od tega je praktično 8000 uniformiranih policistov in kriminalistov, je številka
                  29 policistk in policistov v prvem trimesečju popolnoma normalna in sprejemljiva
                  številka za fluktuacijo kadra. Hvala.</p>
            </sp>
            <sp xml:id="SDZ4-Redna-38-2008-04-21.sp300">

               <speaker>PREDSEDNIK FRANCE CUKJATI:</speaker>

               <p>Hvala. Gospa Darja Lavtižar Bebler, imate željo po dopolnilnem odgovoru? Izvolite.
               </p>
            </sp>
            <sp xml:id="SDZ4-Redna-38-2008-04-21.sp301">

               <speaker>DARJA LAVTIŽAR BEBLER:</speaker>

               <p>Hvala lepa. Torej, jaz sem se seznanila z nekaterimi podatki, ki so objavljeni na
                  portalu Ministrstva za notranje zadeve, in prebrala sem število policistov 7971 na
                  dan, 31.12.2007. Očitno imava opravke z različnimi podatki. Pa še nekaj. Idejo za
                  to vprašanje, ki sem ga vam zastavila, gospod minister, sem dobila pri policistih.
                  Številni so me opozorili, da so razmere v policiji slabe, da so delavni pogoji
                  oteženi prav zaradi številnih odhodov policistov, ker morajo potem drugi vse to
                  neodložljivo delo opraviti.</p>
               <p>Menda je kar več policistov odšlo na delo v Slovensko vojsko, ker so tam bolje
                  plačani. Policisti so zaradi slabih plač slabo motivirani za delo. To pravijo oni.
                  Še posebej niso motivirani, da bi se izpostavljali v nevarnih okoliščinah.
                  Policisti, s katerimi sem se pogovarjala, ocenjujejo, da se varnost naših
                  državljanov v vsakdanjem življenju zmanjšuje. Že zadnjič na januarski seji ste
                  zatrjevali, da se je preiskanost kaznivih dejanj in prekrškov dvignila v
                  primerjavi s prejšnjimi obdobji. Policisti pa mi zatrjujejo, da, denimo, tudi
                  takšne prekrške, kot je ta, ko zalotijo voznika ali sopotnika, da se v avtomobilu
                  ni privezal, statistično štejete pač med preiskana dejanja. Saj poznate vse tiste
                  šale in bridke resnice o statistiki.</p>
               <p>Zatrjevali ste tudi, da z različnimi organizacijskimi prijemi premoščate
                  pomanjkanje policistov. Ampak dolgoročno se tega pomanjkanja policistov zagotovo
                  ne da nadomestiti zgolj z organizacijskimi prijemi.</p>
               <p>Ali torej načrtujete kakšne konkretne ukrepe, da bi vendarle zmanjšali odhode
                  policistov in pridobili več novih? Hvala.</p>
            </sp>
            <sp xml:id="SDZ4-Redna-38-2008-04-21.sp302">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp303">

               <speaker>DRAGUTIN MATE:</speaker>

               <p>Hvala za to dodatno vprašanje. Seveda, v policiji imamo zaposlenih približno 9.500
                  oseb. Od tega je, kot ste prebrali na spletni strani, v tem trenutku zaposlenih
                  7.934 policistov - povedal sem, da moramo ločevati - v strukturi zaposlenih v
                  policiji. In ne operirava z različnimi podatki. Ampak govoriva o istih številkah.
                  Jaz govorim o številki na včerajšnji dan, koliko je bilo zaposlenih. Spraševali
                  ste me o prvih treh mesecih. Jaz sem vam povedal natančno številko, koliko
                  policistov je od 1.1. do 31.3. zapustilo vrste policije. In to je natančno 29
                  policistk in policistov in nič več. Se pravi, govorimo o istih številkah.</p>
               <p>Glede tega, koliko oseb je zapustilo policijske vrste in odšlo na delo v Slovensko
                  vojsko zaradi boljših plač, boljših pogojev dela - kot vi pravite - in ostalih
                  razlogov, je statistika izredno jasna: v lanskem letu je Slovenska vojska
                  zaposlila 5 pripadnikov Slovenske policije. V letošnjem letu je verjetno tudi
                  nekaj ljudi prijavljenih. Natančno ne vem, ker se osebe lahko same prijavljajo na
                  delovna mesta. Šele, ko se zaposlijo nekje drugje, lahko dobimo eventuelno potem
                  podatek, iz kje so se zaposlili. Mi za tem ne poizvedujemo. Tako, da vam ne morem
                  odgovoriti, če in koliko ljudi v slovenski policiji išče službo tudi v Slovenski
                  vojski.</p>
               <p>Bi pa rad zelo jasno povedal glede mešanja nekaterih pojmov. Meni je žal, da tako
                  rečem. Vendar je to, če je oseba nepripeta v vozilu, prekršek in ne kaznivo
                  dejanje. In prekrškov ne štejemo med kazniva dejanja. Tudi v statistiki jih ne
                  prikazujemo. Zato, ker statistika o kaznivih dejanjih je statistika kaznivih
                  dejanj in ne prekrškov. Tu se da izredno natančno preveriti v statistiki, kaj je
                  bilo vneseno, kako je bilo vneseno, kateri dan je bilo vneseno.</p>
               <p>Statistike se ne da za nazaj popravljati. Sistemi so na srečo tako dobro
                  zasnovani, da se ne da tega prirejati in je vedno preverljivo tudi za leta nazaj,
                  kaj se je dogajalo s kakšno statistiko. In tu se je pač zgodilo to, da je
                  preiskanost pri kaznivih dejanjih v letošnjem letu oziroma v letu 2007 boljša kot
                  leta 2006. To je statistična verjetnost, ki ne pove o tem, da so bila vsa dejanja
                  preiskana. Ampak trend raste navzgor. To je verjetno dobro. Drugače pa je treba
                  tudi jasno povedati, da niso vse policijske postaje enako obremenjene. Najbolj
                  obremenjena je Policijska uprava Ljubljana. Policijska uprava Ljubljana na celem
                  svojem območju odkrije oziroma obravnava približno 50% vseh tako kaznivih dejanj,
                  kot tudi prekrškov in drugih dejanj. V tej policijski upravi se srečujemo tudi z
                  največjimi vprašanji, kako kadrovsko popolniti nekatere policijske postaje. Nekaj
                  smo naredili z odpravo nekaterih administrativnih ovir.</p>
            </sp>
            <sp xml:id="SDZ4-Redna-38-2008-04-21.sp304">

               <speaker>PREDSEDNIK FRANCE CUKJATI:</speaker>

               <p>Hvala, gospod minister. Sedaj bo gospod Sašo Peče postavil poslansko vprašanje
                  ministru za finance ter ministrstvu za gospodarstvo. Ker ministra za gospodarstvo
                  ni, sprašujem, gospod Peče, ali boste kljub temu postavili vprašanje?
                  Izvolite.</p>
            </sp>
            <sp xml:id="SDZ4-Redna-38-2008-04-21.sp305">

               <speaker>SAŠO PEČE:</speaker>

               <p>Hvala lepa. Spoštovani prisotni! Identična vprašanja sem na Vlado oziroma bolje
                  rečeno na predsednika Vlade v pisni obliki naslovil 10. aprila letošnjega leta.
                  Zakaj tokrat sprašujem ustno? Zaradi tega, ker se nezadržno bliža datum skupščine
                  Petrola. Osebno sem eden izmed tistih, ki trdi, da je klientelizem in pa korupcija
                  v izjemnem porastu v naši državi.</p>
               <p>Osebno sem tudi eden izmed tistih, ki trdi, da bodo vsi posli obelodanjeni in v
                  splošno zgražanje dani čez leto ali pa dve. O čem govorim? Gospod Bajuk, vem, da
                  veste, da je nadzorni odbor Petrola predlagal prehod na tako imenovani enotirni
                  sistem. Enotirni sistem, za katerega je Vlada in pa nenazadnje tudi ekonomska
                  stroka ob sprejemanju predmetne materije govorila, da je primeren za podjetja,
                  kjer je konsolidirano lastništvo ali bolje rečeno lastništvo znanih lastnikov
                  oziroma enega lastnika. Omenjeno podjetje Petrol - vemo, da bo s prehodom na
                  enotirni sistem, v kolikor bo uspelo ob pomoči Vlade, z drugimi besedami ob
                  soglasju Soda in Kada, ki imata en 8,27% lastništvo, drugi pa 19,75% lastništvo
                  Petrola - omogočalo, da bo to podjetje pristalo v rokah petih oziroma šestih
                  posameznikov. Ne govorimo o Petrolu kot o neki majhni firmi privatnih lastnikov.
                  Govorim o Petrolu, vseslovenski naftni družbi. Iz tega naslova vas, gospod Bajuk,
                  prosim vas kot člana Vlade, in sicer prvič, da mi odgovorite:</p>
               <p>Ali bo Vlada Republike Slovenije sploh v čemerkoli v temu primeru klientelizma in
                  pa korupcije ugotavljala dokazovanje oziroma usklajeno delovanje lastnikov,
                  nekaterih lastnikov družbe Petrol v obstoječem sistemu lastniških deležev?</p>
               <p>In pa drugič:</p>
               <p>Ali bo Vlada Republike Slovenije, kjer je Vlada tudi edini delničar družbe v
                  okviru Soda, uporabila svojo moč in preprečila predlagane sklepe s strani
                  Nadzornega odbora Petrola za izpeljavo skupščine in s tem za opravitev prevzema,
                  brez prevzema nekaterih - pa nočem biti nesramen, ko bom rekel - mladostnih
                  prijateljev predsednika Vlade?</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp306">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp307">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovani gospod poslanec!</p>
               <p>Res je, Nadzorni svet Petrola je sprejel ta sklep. Skupščina bo o tem sklepu ali
                  projektu, da bi uvedli v podjetju Petrol takšno upravo, ki je v naši zakonodaji
                  predvidena, da bo o tem odločala. Mislim, da v bližnji prihodnosti. Če ne
                  prihodnji teden, v prihodnjih dneh. Samo po sebi je to možnost - kot sem rekel -
                  ki je v zakonodaji odprta. Kar se tiče vaše ocene ali nekaterih strokovnjakov, da
                  to ne bi bil pravi pristop za takšne družbe, je pač vprašljivo. Sicer pa bi vas
                  rad le samo opozoril - da se takšna stvar sprejme, so potrebne posebne večine. Če
                  se ne motim, je 75%. Skupščina bo o tej stvari odločala. V skupščini pa Vlada
                  neposredno nima svojih predstavnikov.</p>
            </sp>
            <sp xml:id="SDZ4-Redna-38-2008-04-21.sp308">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite dopolnilni odgovor? Izvolite.</p>
            </sp>
            <sp xml:id="SDZ4-Redna-38-2008-04-21.sp309">

               <speaker>SAŠO PEČE:</speaker>

               <p>Tričetrtinska večina je tista, ki odloča v okviru skupščine na prehod iz
                  večtirnega v enotirni sistem. Gospod Bajuk, v kolikor bi Vlada Republike Slovenije
                  kot lastnica Soda in Kada, ki pa imata svoje predstavnike v Petrolu, hotela
                  preprečiti omenjeno zadevo, je potem čas zdaj, dokler se formira tričetrtinska
                  večina. V kolikor temu seveda ne bo tako, tričetrtinske večine v naslednjih šestih
                  letih v okviru podjetja Petrol ne bo več možno sklicati oziroma izpeljati, v
                  kolikor ena izmed povezanih oseb ne bo zagotovila svoje udeležbe. Gre za klasičen
                  dogovor med lastniki kapitala. V tem trenutku pa se bojim, da med njimi sodeluje
                  tudi Vlada Republike Slovenije za zasledovanje oziroma v cilju zasledovanja
                  določenih osebnih, parcialnih interesov.</p>
               <p>Rad pa bi izpostavil tisto, kar mislim, da je najpomembnejše:</p>
               <p>Torej, ali se bo Vlada Republike Slovenije, ki ima moč preko Soda in Kada - prej
                  sem vam naštel lastniške deleže, uprla temu prevzemu brez prevzema?</p>
               <p>In drugič:</p>
               <p>Ali bo Vlada Republike Slovenije, kakor je bilo na vas naslovljeno poslansko
                  vprašanje, ugotavljala pri nas nezdružljivo oziroma prepovedano usklajeno
                  delovanje kapitala na podlagi oziroma kjer bi moralo priti do reakcije Urada za
                  varstvo konkurence?</p>
               <p>In vas, kot pristojnega ministra, nenazadnje tudi kot člana Vlade, sprašujem:</p>
               <p>Glede na to, da je ta izvedba prevzema s pomočjo klientelizma na dlani, ali boste
                  vsaj tu ukrepali?</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp310">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister.</p>
            </sp>
            <sp xml:id="SDZ4-Redna-38-2008-04-21.sp311">

               <speaker>DR. ANDREJ BAJUK:</speaker>

               <p>Hvala lepa.</p>
               <p>Zakon o prevzemih v spremembi, ki je bila že sprejeta, ne samo v tem novem
                  Predlogu spremembe zakona o prevzemih, ki ga je Vlada sprejela zdaj še v mesecu
                  aprilu - če se ne motim - na drugi seji tega meseca, bo predmet obravnave tudi v
                  tem Državnem zboru v bližnji prihodnosti. Takrat bo tudi možnost, da se o tej
                  stvari nadalje razpravlja.</p>
               <p>Dejstvo pa je, da je koncept usklajenega ravnanja lastnikov. Agencija za trg
                  vrednostnih papirjev bi morala pregledati. Če je skupščina sklicana in je neka
                  določena tema na dnevnem redu, če dva ali več glasujejo enako ali pa sprejmejo, to
                  še ni usklajeno ravnanje lastnikov v tem smislu, kot ste ga vi predstavili. Na
                  vsak način pa za to ima Slovenija svoje organe, ki morajo nad temi stvarmi bedeti.
                  In jaz upam, da bo agencija dala svoje poročilo pravočasno, kar vidim, da vas prav
                  posebej skrbi. Hvala.</p>
            </sp>
            <sp xml:id="SDZ4-Redna-38-2008-04-21.sp312">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-38-2008-04-21.sp313">

               <speaker>SAŠO PEČE:</speaker>

               <p>Hvala lepa. Torej, urad in agencija se očitno ne odzoveta. V tem je problem. Od
                  vas sem pričakoval, da boste v odgovoru rekli, da na podlagi prevzemne zakonodaje,
                  Zakona o gospodarskih družbah, o preprečevanju in omejevanju konkurence in
                  nenazadnje Zakona o prevzemih boste zaščitili to slovensko podjetje. Gospod
                  predsednik, vam pa se opravičujem, da sem izkoristil to proceduralno možnost.</p>
            </sp>
            <sp xml:id="SDZ4-Redna-38-2008-04-21.sp314">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Grill bo postavil vprašanje ministrici za zdravje. Prosim.</p>
            </sp>
            <sp xml:id="SDZ4-Redna-38-2008-04-21.sp315">

               <speaker>IVAN GRILL:</speaker>

               <p>Hvala lepa za besedo. Spoštovani gospod predsednik, spoštovana gospa ministrica in
                  spoštovani gospodje ministri! Sodobna medicinska oprema je danes nuja v
                  bolnišnicah in tudi ostalih zdravstvenih institucijah. Ta oprema je praviloma tudi
                  draga. In ravno s pomočjo tovrstne opreme je veliko odvisno pravočasno odkrivanje
                  številnih bolezni, predvsem pa tistih najtežjih. Zato je težnja in trend pa tudi
                  prizadevanje vsake tovrstne institucije, da bi imela čim več sodobne medicinske
                  opreme.</p>
               <p>Vesel sem, da se tega dejstva in te potrebe zaveda tudi Ministrstvo za zdravje.
                  Saj je bilo v medijih moč zaznati, da naj bi Ministrstvo za zdravje pristopilo k
                  sofinanciranju številne drage sodobne medicinske opreme širom Slovenije, po
                  številnih bolnišnicah in ostalih institucijah. Zato vas prosim, spoštovana gospa
                  ministrica, če nam lahko nekoliko podrobneje pojasnite:</p>
               <p>Za kakšno medinsko opremo gre in katere institucije, od bolnišnic in ostalih
                  zdravstvenih institucij, bodo deležne te opreme?</p>
               <p>Ob tem izražam tudi veselje in zadovoljstvo, da boste na ta način prispevali k
                  boljši opremi bolnišnic s tovrstno opremo in nenazadnje tudi k boljšemu
                  diagnosticiranju pri iskanju bolezenskih znakov za naše paciente. To bo sigurno
                  prispevalo k boljšemu zdravljenju naših bolnikov. Kajti, kot sem že omenil,
                  pravočasna diagnoza je velik prispevek k uspešnemu zdravljenju. Hvala lepa.</p>
            </sp>
            <sp xml:id="SDZ4-Redna-38-2008-04-21.sp316">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-38-2008-04-21.sp317">

               <speaker>ZOFIJA MAZEJ KUKOVIČ:</speaker>

               <p>Spoštovani gospod predsednik! Spoštovani poslanec Ivan Grill, hvala lepa za
                  vprašanje. Spoštovane poslanke in poslanci! Na ministrstvu delujemo v dveh smereh.
                  Prvič, kako učinkoviteje uporabiti tisto opremo, ki je že v bolnišnicah. Na drugi
                  strani pa smo ugotovili tiste najbolj kritične potrebe, ki so v bolnišnicah, in
                  jih želimo izpopolniti. Najprej naj omenim, da je v fazi postopka nabave
                  neonatalna postaja in oprema za novorojenčke, in sicer za bolnišnice oziroma oba
                  centra, Klinični center Maribor in Klinični center Ljubljana, Porodnišnico Kranj,
                  Porodnišnico Postojna, Celje, Izola, Novo Gorica, Jesenice, Novo mesto, Ptuj,
                  Slovenj Gradec, Brežice, Murska Sobota in Trbovlje.</p>
               <p>V nadaljevanju smo v fazi postopka nabave CT-jev, torej računalniških tomografov,
                  in sicer najprej za bolnišnico Trbovlje, ki ima to potrebo izjemno izraženo. V
                  nadaljevanju tudi bolnišnica Murska Sobota, Topolšica in še nekaj jih je, ki so v
                  vprašanju z natančno definicijo in dokazovanjem potreb.</p>
               <p>V nadaljevanju smo dobavili za vse bolnišnice. Za vseh 25 bolnišnic. Predvsem
                  zato, da lahko pacienti, da imajo čas, recimo, pogledati tudi televizijo. Če bodo
                  malo inovativni v bolnišnicah, torej te večje ekrane, bodo lahko tam dali te
                  programe o ozaveščanju zdravja, da se na nek način takrat, ko je čas, lahko to
                  pogleda, ker žal še vedno v čakalnicah ne znamo biti brez vrst.</p>
               <p>In še naslednja zadeva so internetne točke. V vseh bolnišnicah, v vseh 25, kjer so
                  se izrazile potrebe po tem. Tudi te internetne točke so namenjene pacientom zato,
                  da lahko dostopajo na internet in med tem opravijo mogoče tudi kakšno zadevo na
                  daljavo.</p>
               <p>Tisto, kar je mogoče smešno nekomu za slišati. Gre za adaptacijo sanitarij. Kar
                  jaz pravim, da so tudi iz časa "Marije Terezije". In sicer v Kliničnem centru v
                  Ljubljani, v Novem mestu, na Ptuju, Golniku, Topolšici, Idriji, Jesenicah,
                  Brežicah, Mariboru, Trbovljah, Kranju, Psihiatrični kliniki Ljubljana, Bolnišnici
                  Sežana, Celje, Slovenj Gradec in Murska Sobota. Tukaj bo pač ministrstvo
                  financiralo do določene meje. In v okviru tega morajo zavodi tudi v jasnem roku
                  urediti to področje. Zato, ker preradi pozabimo, da smo doma navajeni na zelo
                  visok standard. Ko pa pridemo v bolnišnico, kjer smo že tako prizadeti, pa še
                  potem to zadevno verjamem, da nas moti vse.</p>
               <p>Tako, da to so tiste zadeve, ki so mogoče malo manjše. Naj omenim tudi to, da je
                  za otroke, za inkubatorje tudi Ministrstvo za obrambo namenilo približno milijon
                  in pol evrov. Torej tudi tukaj sodelujemo z ministrstvi. Ravno tako smo tudi mi,
                  Ministrstvo za zdravje, sofinancirali pa del investicije v fakulteto v Mariboru v
                  višini 800.000 evrov. Pač tukaj gremo nasproti drug drugemu toliko, kot se da. No,
                  in še ena zadeva, ki je aktualna za danes, ker smo pričeli s programom Dora, to je
                  z organiziranim presajanjem raka na dojki, bo šlo tudi za nabavo tega mamografa,
                  ki bo mobilen, ker bo - recimo - dostopnost po celi Sloveniji lažja. Sicer pa gre
                  za to, da želimo s to koncentracijo, s tem načinom dela priti do teh rezultatov,
                  da bo manjša obolevnost in manjša umrljivost žensk, ker današnja metoda po teh
                  mamografih, ki so bili pravzaprav vsepovsod, ni dala pozitivnih rezultatov.</p>
            </sp>
            <sp xml:id="SDZ4-Redna-38-2008-04-21.sp318">

               <speaker>PREDSEDNIK FRANCE CUKJATI:</speaker>

               <p>Hvala. Gospa Majda Potrata bo predstavila oziroma bo postavila vprašanje ministru
                  za šolstvo in šport. Prosim.</p>
            </sp>
            <sp xml:id="SDZ4-Redna-38-2008-04-21.sp319">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Gospod minister, gospa ministrica in drugi
                  gospod minister, poslanke in poslanci! Ne bo prvič, da zastavljam vprašanje
                  gospodu ministru dr. Milanu Zveru v zvezi z zaposlovanjem v šolstvu. Če je bilo
                  prvič to vprašanje povezano z njegovo okrožnico, kako je ministrstvo tisto, ki
                  izreka soglasje k novim zaposlitvam, je danes moje vprašanje usmerjeno v drugo
                  problematiko.</p>
               <p>Napak bi bilo misliti, da srednješolski prostor ni že dalj časa zaznaval
                  zmanjševanja populacije otrok, ki se vpisujejo v srednje šole, saj je to čisto
                  naraven nasledek manjših generacij, s čimer so se pa osnovne šole morale že davno
                  prej soočiti. In tako učiteljski poklic ni več eden najbolj varnih poklicev, ampak
                  se v učiteljske zbornice seli tudi zaskrbljenost za delovna mesta. To se je
                  najprej kazalo tako, da je več kot 80% novih zaposlitev zaposlitev za določen čas.
                  Kar potem se ne kaže tudi kot brezposelnost v takšni drastični obliki. Posebej še,
                  če dlje časa traja, ampak vendarle. V lanskem letu je bilo 81 srednješolskih
                  pedagoških delavcev odveč. Med srednješolsko učiteljsko populacijo in tudi drugimi
                  strokovnimi sodelavci se zastavlja vprašanje, ali ima Ministrstvo za šolstvo
                  izdelano analizo, kako se utegne gibati potreba po kadrih v prihodnjih letih, da
                  bi tako lahko ustrezno reagirali na morebitne kadrovske viške. Dejstvo je, da
                  želje devetošolcev pač ne gredo v tisti smeri, kot bi to šolsko ministrstvo
                  želelo. Tako nimajo gimnazije, zlasti tiste najbolj znane gimnazije v Sloveniji,
                  nobenih težav s prijavami. Medtem ko pa imajo številne druge šole, že tudi
                  poklicne gimnazije pa ravno tako uveljavljene težavo s pridobivanjem učencev.
                  Zastavlja se vprašanje:</p>
               <p>Kako bo ravno s temi učitelji ali pa drugimi strokovnimi sodelavci - posebej
                  poudarjam, tudi zanje je problem - v prihodnje?</p>
               <p>In sprašujem vas; spoštovani gospod minister:</p>
               <p>Ali menite, da je zaskrbljenost upravičena, in koliko zaposlenih v srednjih šolah
                  utegne postati tehnološki višek? Seveda pa pričakujem, da mi boste tudi
                  pojasnili:</p>
               <p>Katere ukrepe načrtujete za zmanjšanje števila potencialno brezposelnih?</p>
            </sp>
            <sp xml:id="SDZ4-Redna-38-2008-04-21.sp320">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister izvolite.</p>
            </sp>
            <sp xml:id="SDZ4-Redna-38-2008-04-21.sp321">

               <speaker>DR. MILAN ZVER:</speaker>

               <p>Spoštovani predsednik, spoštovana gospa poslanka, poslanci! Hvala za vprašanje, v
                  katerem sprašujete o tem, ali je zaskrbljenost upravičena v zvezi z zaposlovanjem
                  in pa tehnološkimi viški zlasti na področju srednjega šolstva. Jaz mislim, da je.
                  Da glede na demografske trende in še nekaj let bomo priča padanju števila dijakov.
                  Seveda to zagotovo vpliva tudi na gibanja zaposlenih v srednješolskem prostoru.
                  Ravno vpis je eden izmed tistih ključnih dejavnikov, ki vpliva na število
                  zaposlenih.</p>
               <p>Sicer pa to materijo urejata vsaj dva zakona. Zakon o delovnih razmerjih in pa
                  ZOFI.</p>
               <p>Lahko rečem, da oba poskušata zelo jasno definirati neke sistemske in
                  organizacijske pogoje, pod katerimi pač nekdo lahko izgubi službo. Več ali manj
                  gre za poslovne razloge. To je takrat, kadar je vpis manjši, kadar se spremeni
                  program v šoli in še kadar se spremenijo standardi in normativi in izobrazbeni
                  pogoji.</p>
               <p>Vendar je potrebno reči, da preden šola, svet šole, najvišji organ šole ugotovi
                  višek, poskušamo na različne načine šoli tudi najti oziroma preprečiti
                  ugotavljanja tehnoloških viškov.</p>
               <p>Eden od načinov, ki je tudi normativno utemeljen, je, da se zmanjša delovna obveza
                  za do tri ure. Drugi je, da se delavcu, učitelju poišče ali pa tudi vzgojiteljici
                  poišče možnost dodatne zaposlitve v drugih šolah ali vrtcih. In pa tretja, da
                  kakšen učitelj lahko uči tudi v obsegu do 40% predpisane učne obveznosti kakšen
                  drug predmet. To so vsi trije načini, ki jih ZOFI ureja. Na ta način prispeva
                  svoje k temu, da bi preprečili preveliko število ugotavljanja tehnoloških viškov
                  oziroma prevelikega števila tehnoloških viškov.</p>
               <p>Vendar je potrebno še naslednje. Recimo lansko leto je bilo takšnih tehnoloških
                  viškov 81. Lahko bi pričakovali teoretično nekaj podobnega pri nas glede na
                  demografska gibanja to leto in verjetno še kakšno leto kasneje.</p>
               <p>Zakaj smo tukaj tako senzibilni? Ravno zaradi tega, ker je Slovenija ena redkih
                  držav v Evropi, kjer problemov z učitelji še nima. Torej, jih imamo še dovolj v
                  šolskem sistemu. Mnoge zahodne evropske države in tudi skandinavske države se
                  ubadajo z velikim pomanjkanjem učiteljskega kadra. Mi se gotovo zavedamo dejstva,
                  da živimo v nekem prehodnem obdobju, kjer se število dijakov in učencev nekoliko
                  manjša. Da pa bo čez nekaj let situacija obrnjena in takrat zagotovo ne bi bilo
                  dobro, da bi ta leta dočakali nepripravljeni oziroma s premajhnim številom
                  učiteljev, če bi sedaj množično zapuščali šolski sistem.</p>
               <p>Torej, mi razmišljamo o nekaterih ukrepih. Med drugimi tudi o strategiji nižje
                  poklicno in strokovno izobraževanje, kjer bomo zagotovo morali zmanjšati
                  normative, število učencev v razredu. Razmišljamo tudi o nekih dodatnih urah, ki
                  bi jih država plačala zavodom, šolam, s čimer bi zmanjšali, recimo, razrede ali pa
                  delili razrede in dali kakšno dodatno uro. S tem bi zagotovo prispevali tudi
                  razredništvu. Recimo, bi bil eden takšnih primernih pristopov, s čimer bi ohranili
                  učitelje v sistemu, istočasno pa bi po naših ocenah to zagotovo vplivalo na dvig
                  kakovosti šolstva. Zato, ker se zlasti srednješolski prostor dispanzira. Potrebno
                  je veliko novih pristopov. Vedno večja stopnja potrebe po personalizaciji učenca,
                  pristopa. Zato, ker so tudi potrebe in interesi in sposobnosti različni.</p>
               <p>Skratka, iščemo variante in načine. Ta hip nas malo onemogočajo pri izdelavi
                  celovite strategije tudi pogajanja s sindikati. Pa vendarle jaz upam, da bomo
                  nekoliko - kako naj rečem - ustvarili neko ustrezno sistemsko okolje, kjer
                  opuščali šolskega sistema.</p>
            </sp>
            <sp xml:id="SDZ4-Redna-38-2008-04-21.sp322">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-38-2008-04-21.sp323">

               <speaker>MAG. MAJDA POTRATA:</speaker>

               <p>Hvala, gospod minister, za ta del odgovora. No, ker ste mi že sami na jezik
                  položili sindikat, potem vas moram vendarle vprašati. Sindikat vas je pozval, da
                  pripravite analizo kadrovskih gibanj in možnosti reševanja večjega števila, kot pa
                  je potreb v učiteljskem prostoru. Torej, v šolskem prostoru pa odgovora na to
                  vprašanje ni dobil. Za to verjetno niso kriva samo plačna pogajanja s sindikati,
                  ampak je verjetno tu kakšen drug razlog, da te analize niste opravili glede na to,
                  da tudi nikoli nismo dobili odgovora na to, kakšna bo srednješolska mreža ali pa
                  mreža dijaških domov. Verjetno je bil lapsus, ko ste rekli, da lahko srednješolske
                  profesorje zaposlijo v drugih šolah in vrtcih. In mi s tem omogočili povedati, da
                  me skrbi tudi izredno visoko število brezposelnih v vrtcih. Čez 240, 248
                  vzgojiteljic predšolskih otrok je. Pravzaprav 244, ker samo štirje so moški.
                  Torej, bi lahko odpirala tudi vprašanje zaposlenosti in zaposljivosti v šolstvu in
                  izobraževalnem sistemu nasploh. Ampak kot rečeno, me zaenkrat zanimajo srednje
                  šole, kjer je, recimo, tudi skupina socialnih pedagogov ali diplomiranih
                  sociologov. Tistih drugih, ki so pogosto brez dela.</p>
               <p>Ampak, ali ste resno mislili, ko ste rekli, da naj bi šli naši učitelji tudi v
                  tujino?</p>
               <p>Jaz vas sprašujem po tistih prijaznih ukrepih, ko ste navsezadnje s spremembo
                  Zakona o organizaciji in financiranju vzgoje in izobraževanja sami poskrbeli za
                  to, da bo s sistemom financiranja po udeležencu izobraževanja doseči manjše
                  število dijakov in izobraževancev v srednjih šolah zelo, zelo težko. Se vam zdi,
                  da ne gresta ta dva ukrepa v nasprotni smeri?</p>
            </sp>
            <sp xml:id="SDZ4-Redna-38-2008-04-21.sp324">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp325">

               <speaker>DR. MILAN ZVER:</speaker>

               <p>Kljub najboljši veri nisem dobro razumel vprašanja. Poskušal sem vam razložiti, da
                  ustvarjamo neke sistemske razmere, ki bi bile in ki tudi so dokaj prijazne za
                  učiteljski stan. Tudi, kar se tiče plač. Tako, da bi iz teh razlogov učitelji sami
                  prostovoljno ne zapuščali šolskega sistema. Danes smo imeli, recimo, na obisku
                  ravno avstrijsko ministrico in delegacijo. In smo primerjali razmere pri nas in
                  pri njih. Naše so primerljive z avstrijskimi. Še slabše so v Italiji kot v
                  Avstriji. Recimo. Tako, da imamo s tega vidika tudi po obremenjenosti učiteljev,
                  po plačah in po drugih delovnih pogojih pri nas zelo dobre razmere. Te razmere
                  želimo ohraniti ravno zaradi tega, da nas učitelji množično ne bi zapuščali. Toda,
                  kadar so zakonsko dani pogoji, da nekdo izgubi službo, takrat mora svet, najvišji
                  organ zavoda, pač odločati, tako kot se v vseh ostalih javnih zavodih in tudi v
                  zasebnih podjetjih odloča.</p>
               <p>Težko bi našli še kakšen javni sektor, kjer bi s tako stopnjo senzibilnosti
                  reševali te probleme. Mislim, da ni prav nobenega razloga, da bi tu ustvarjali
                  neko klimo, s katero bi poskušali dokazati, da je Ministrstvo za šolstvo
                  neprijazno do učiteljev. Nasprotno, že tekom teh dolgo mesečnih pogajanj s
                  sindikati se vidi, da poskušamo narediti vse, da bi učiteljem ustvarili neko
                  ustrezno delovno razmerje. In to tudi imajo. V primerjavi z drugimi državami, tudi
                  s tistimi skandinavskimi, je obremenjenost učiteljev, delovni pogoji so zelo
                  dobri. Tudi, če bi primerjali plače učiteljev, se lahko primerjajo z najboljšimi v
                  Evropi. Po nekem indeksu, ki ga je izračunal OECD, ko je primerjal razmerje bruto
                  domači proizvod in pa plačo učiteljev, se mi uvrščamo v skupino, skupaj z Finsko,
                  Irsko, Belgijo in podobnimi državami. Tako da, vse to so recimo razmerja, ki
                  ustvarjajo nek status učiteljskega stanu in jaz mislim, da je dober. Nobenega
                  razloga ni za paniko ali pa ustvarjanje nekih razmer, ki niso običajne. Ne vem, če
                  sem vas zadovoljil z odgovorom. Bom pa očitno moral poskusiti še kdaj drugič.</p>
            </sp>
            <sp xml:id="SDZ4-Redna-38-2008-04-21.sp326">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo postavil vprašanje ministru za promet ter ministru
                  za šolstvo in šport. Prosim.</p>
            </sp>
            <sp xml:id="SDZ4-Redna-38-2008-04-21.sp327">

               <speaker>KRISTIJAN JANC:</speaker>

               <p>Hvala lepa, gospod predsednik. Ministrica, ministri, kolegice in kolegi.</p>
               <p>Zadeva: nevarni odseki, kriteriji za ugotavljanje ogroženosti učencev na poti v
                  šolo. V skladu z drugim odstavkom 56. člena Zakona o osnovni šoli ima učenec
                  prvega razdreda pravico do brezplačnega prevoza ne glede na oddaljenost njegovega
                  prebivališča od osnovne šole. V ostalih razredih pa, če pristojni organ za
                  preventivo v cestnem prometu ugotovi, da je ogrožena varnost učenca na poti v
                  šolo. Ministrstvo za šolstvo in šport je skupaj z Republiškim svetom za preventivo
                  in vzgojo v cestnem prometu že leta 1996 občinam posredovala kriterije za
                  ugotavljanje ogroženosti učencev na poti v šolo, v katerih je navedeno, da je
                  varnost učencev ogrožena praktično na vseh državnih in lokalnih cestah in da
                  tovrstne prevoze financira Ministrstvo za šolstvo in šport, kar se je izvajalo,
                  žal, samo nekaj mesecev. Občine so pridobile še interna navodila Ministrstva za
                  promet in direkcije za državne ceste, ki pa se niso bistveno razlikovale. Svet za
                  preventivo in vzgojo v cestnem prometu ugotavlja, da dobijo glede na veljavne
                  kriterije ugotavljanja ogroženosti učencev na poti v šolo, vse več zahtev za
                  uveljavljanje brezplačnega prevoza učenca v šolo in da morajo ugoditi skoraj vsem
                  prošnjam. Občine morajo zato organizirati prevoz učencev v šolo, tudi iz številnih
                  naselij, ki sicer do organiziranega prevoza, zaradi oddaljenosti ne bi bili
                  upravičeni. S podobnimi problemi se srečujemo tudi v občini Sevnica.</p>
               <p>Zato vaju spoštovana ministra sprašujem oziroma prosim vsled tega: Ali razen
                  znanih kriterijev obstajajo še kakšni bolj podrobni in enotni kriteriji za
                  ugotavljanje ogroženosti in varnosti učencev na poti v šolo na področju celotne
                  države oziroma če ne, zakaj morebiti še ne? Kdo je zadolžen za pripravo
                  podrobnejših meril in kriterijev? Ali obstaja kriterij za določitev nevarnih
                  odsekov na regionalnih in drugih državnih cestah? Kakšno stopnjo pomembnosti pri
                  določanju nevarnih odsekov, predvsem na podeželju, imajo spuščeni psi in gozdne
                  živali, medved izven območja, kjer medved živi, divji prašiči, stekle lisice? Ali
                  je po vašem mnenju sedanja ureditev, po kateri posamezni občinski sveti za
                  preventivo in vzgojo v cestnem prometu, na podlagi dokaj nejasnih kriterijev
                  odločajo o tovrstni problematiki, ustrezna? In seveda, glede na to da navodilo
                  Ministrstva za šolstvo in šport še vedno velja, iz leta 1996, in ni bilo
                  preklicano: Zakaj dodatnih stroškov za prevoz ne plača pristojno ministrstvo, če
                  je dalo tovrstne kriterije lokalnim skupnostim?</p>
               <p>Prosim vaju za odgovor.</p>
            </sp>
            <sp xml:id="SDZ4-Redna-38-2008-04-21.sp328">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister. prosim.</p>
            </sp>
            <sp xml:id="SDZ4-Redna-38-2008-04-21.sp329">

               <speaker>MAG. RADOVAN ŽERJAV:</speaker>

               <p>Hvala lepa gospod predsednik za besedo. Hvala tudi vam, gospod poslanec, za
                  vprašanje.</p>
               <p>Torej, k vašem vprašanju glede kriterijev za ugotavljanje ogroženosti učencev na
                  poti v šolo, je potrebno pojasniti, da ti niso spremenjeni. Po drugem odstavku 56.
                  člena Zakona o osnovni šoli je določeno, da ima, tako, kot ste tudi sami povedali,
                  učenec pravico do brezplačnega prevoza, ne glede na oddaljenost njegovega
                  prebivališča od osnovne šole, v prvem razredu, v ostalih razredih pa, če pristojni
                  organ za preventivo v cestnem prometu ugotovi, da je ogrožena varnost učenca na
                  poti v šolo. Svet za preventivo in vzgojo je v sodelovanju z Ministrstvom za
                  šolstvo pripravil kriterije za ugotavljanje ogroženosti učencev na poti v šolo, ki
                  se do danes niso spremenili. Poleg že znanih in usklajenih kriterijev ne obstajajo
                  nobeni drugi, bolj konkretni kriteriji. Po našem mnenju tudi ni možno izdelati
                  bolj podrobnih kriterijev, ki bi veljali za vsa območja, saj je potrebno
                  upoštevati lokalne specifičnosti, ki jih najbolje pozna in pri določanju teh poti
                  upošteva ravno občinski svet za preventivo in vzgojo v cestnem prometu. Občinski
                  svet za preventivo in vzgojo mora opraviti ogled vsake relacije in na kraju samem,
                  na podlagi gostote prometa in tehničnih značilnosti ceste in seveda drugih
                  pomembnih dejavnikov, ki ste jih omenili, oceniti ali je pot varna ali ne.</p>
               <p>Odgovor na vprašanje, kdo je zadolžen za pripravo podrobnejših meril in
                  kriterijev, je zajet v 56. členu Zakona o osnovni šoli, to je seveda občinski svet
                  za preventivo in vzgojo v cestnem prometu. Uvedba prevozov zaradi nevarnih šolskih
                  poti, je seveda bistveno izboljšala varnost otrok po letu 1996, ko je bilo uvedeno
                  to določilo, se je namreč število mrtvih otrok bistveno znižalo. Na Ministrstvu za
                  promet menimo, da je marsikje možno izboljšati stanje, tudi z večjo aktivnostjo
                  lokalnih svetov za preventivo in vzgojo v cestnem prometu. Pri tem je potrebno
                  poudariti, da je v skladu z drugim odstavkom 22. člena Zakona o varnosti cestnega
                  prometa svet za preventivo in vzgojo v cestnem prometu organ lokalne skupnosti, ki
                  ga sestavljajo predstavniki sveta lokalne skupnosti ter uporabnikov in izvajalcev
                  nalog s področja preventive in vzgoje v cestnem prometu z območja lokalne
                  skupnosti. Torej, občinski sveti za preventivo in vzgojo v cestnem prometu so
                  seveda tu ključni. Moram pa povedati, da Ministrstvo za promet v zadnjem času
                  pelje veliko aktivnosti, kako bi bolje izkoristili ravno te občinske sveta, ne
                  samo na tem področju, pač pa tudi na vseh ostalih področjih varnosti v cestnem
                  prometu. Hvala lepa.</p>
            </sp>
            <sp xml:id="SDZ4-Redna-38-2008-04-21.sp330">

               <speaker>PREDSEDNIK FRANCE CUKJATI:</speaker>

               <p>Hvala. Želi dodati kaj tudi minister za šolstvo in šport? Prosim.</p>
            </sp>
            <sp xml:id="SDZ4-Redna-38-2008-04-21.sp331">

               <speaker>DR. MILAN ZVER:</speaker>

               <p>Hvala za besedo. Hvala tudi za vprašanje, gospod poslanec.</p>
               <p>Gospod minister je zelo dobro odgovoril na postavljeno vprašanje, tako da kaj
                  dosti ni dodati. Več ali manj je stvar dokaj jasna. Zakonodajalec se je že davnega
                  leta 1996 odločil tako, kot se je. Vsem otrokom, razen v prvem razredu, ko imajo
                  dejansko zastonj, ki so oddaljeni od šole več kot štiri kilometre, je
                  ustanoviteljica, to je lokalna skupnost, dolžna zagotoviti brezplačen prevoz do
                  šole, vsem ostalim pa, če so nevarne poti. Ampak smisel tega določila je bil ravno
                  v tem, da bi občine spodbujali k temu, da bi odpravljale nevarne poti in da bi
                  svojo prometno cestno infrastrukturo tako razvijale, da bi ne bila več nevarna. To
                  pomeni, da bi zagotavljale varno pot otrokom v šolo. Z investiranjem v cestno
                  infrastrukturo bi se posledično izognili temu stroški, ki ga imajo in ki ga morajo
                  po zakonu plačevati. No, naj samo še dodam, da je še ena kategorija, ki se ji reče
                  velike zveri, nevarnost poti v šolo zaradi velikih zveri. Tu gre zlasti za
                  medveda. Če gre šolska pot po območju življenjskega prostora rjavega medveda,
                  recimo, v tem primeru je Ministrstvo za šolstvo dolžno pokriti ta strošek. Mislim,
                  da je ta sistem kar urejen, je tudi stimulativen za lokalne skupnosti, ki jih tako
                  stimulira k vlaganjem v cestno infrastrukturo, da bi bila pot v šolo za otroke
                  varnejša. Hvala.</p>
            </sp>
            <sp xml:id="SDZ4-Redna-38-2008-04-21.sp332">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janc, izvolite, dopolnilno vprašanje.</p>
            </sp>
            <sp xml:id="SDZ4-Redna-38-2008-04-21.sp333">

               <speaker>KRISTIJAN JANC:</speaker>

               <p>Hvala za odgovor.</p>
               <p>Moram pa reči, da mi nista povedala nič od tistega, kar sem želel slišati od vaju.
                  Verjamem pa, da pravilnik iz leta 1996 velja. Tudi to je bilo narejeno takrat, ko
                  je država to financirala. Po nekaj mesecih je to preprosto ukinila in je vse breme
                  prešlo na lokalne skupnosti.</p>
               <p>Kaj je nevaren odsek oziroma nevarna pot v šolo - vsaka pot v šolo je teoretično
                  nevarna, tudi prečkanje ceste je nevarna pot v šolo. In formalno naložiti te
                  obveznosti lokalnemu SPV, da presodi, kaj je lokalna nevarna pot in kaj ni. Veste,
                  te odgovornosti nek lokalni SPV ne bo prevzel nase in bo preprosto ugodil: "Ja, je
                  nevarna pot. Občina, župan zagotovi šolski prevoz." Smo občina, ki plačujemo daleč
                  največ v strukturi proračuna za šolske prevoze, 750 tisoč evrov, številka je
                  impozantna v slovenskem prostor, pa ne samo Sevnica, veliko je takih. Vloge
                  prihajajo, starši so vedno bolj osveščeni, prvi razred je tako in tako obveza, za
                  ostale nevarne poti, in to v praksi pomeni velik problem za slovenske občine.
                  Velik problem, verjemite mi, morebiti do vas še niso prišli, do mene so prišli
                  kolegi župani.</p>
               <p>Kaj lahko naredimo?</p>
               <p>In teoretično pomeni to, da lahko določene občine slehernega učenca peljejo v
                  šolo. Ali veste kaj to pomeni? Katastrofo za proračune lokalnih skupnosti.
                  Teoretično imate pa vi prav, to piše, tako kot ste rekli, ampak, v praksi je pa ta
                  zadeva popolnoma drugačna in da se starši tudi na nevarne medvede, prašiče in tako
                  naprej in formalno kdo reče, da tam ni medveda, pa prašiča, tudi dijaki tega ne
                  rečejo, saj je, torej je nevarna pot v šolo, pa čeravno samo 500 metrov. To so
                  problemi iz prakse.</p>
            </sp>
            <sp xml:id="SDZ4-Redna-38-2008-04-21.sp334">

               <speaker>PREDSEDNIK FRANCE CUKJATI:</speaker>

               <p>Hvala. Želite? Izvolite.</p>
            </sp>
            <sp xml:id="SDZ4-Redna-38-2008-04-21.sp335">

               <speaker>DR. MILAN ZVER:</speaker>

               <p>Jaz popolnoma razumem zlasti nekatere občine, ki imajo specifično konfiguracijo,
                  so tukaj prikrajšane vizavi občinam, ki so nekoliko bolj urbane. To bi moral
                  zakonodajalec zagotovo urediti drugače. Recimo tudi z zakonom o financiranju
                  občin, so pred leti rekli, da z obvezno porabo, s tistim denarjem, ki se izračuna
                  na občino, tudi dejavnost osnovnega šolstva, primarnega šolstva, da je to urejeno,
                  ampak so prevelike razlike med občinami, da bi lahko zakon, en tak akt vse to
                  skupaj zajel in upošteval. Zato vas popolnoma razumem. No, ampak, kot je že prej
                  omenil minister, mi zdaj že nekaj časa, mogoče dve leti, malo predolgo,
                  razmnišljamo kako bi našli nekoliko bolj učinkovit model za financiranje teh
                  prevozov, ne samo na področju upravičenj osnovnega šolstva, ampak tudi zasebnega
                  šolstva, tukaj država veliko denarja namenja, veliko denarja skupaj z lokalnimi
                  skupnostmi za te dejavnosti, ampak jaz mislim, da imajo največ dobička prevozniki,
                  ne pa da bi imeli koristi tisti, ki so upravičeni do teh upravičenj, to pa so
                  zlasti učenci. In jaz upam, da bomo našli model, kjer bomo različne oblike
                  transferjev iz različnih koncev - od okoljskega ministrstva, do prometa, do dela
                  in pa celo šolstva - uspeli najti nek skupen pristop in učinek bo zagotovo večji.
                  Morda bi se tudi tu dalo kaj prihraniti.</p>
            </sp>
            <sp xml:id="SDZ4-Redna-38-2008-04-21.sp336">

               <speaker>PREDSEDNIK FRANCE CUKJATI:</speaker>

               <p>Hvala. Še minister za promet, želite? Ne. Gospod Miran Potrč bo postavil poslansko
                  vprašanje ministru za pravosodje. Prosim.</p>
            </sp>
            <sp xml:id="SDZ4-Redna-38-2008-04-21.sp337">

               <speaker>MIRAN POTRČ:</speaker>

               <p>Hvala lepa.</p>
               <p>Gospod minister, v začetku marca sem dobil po moji oceni zaskrbljeno in žalostno
                  pismo o šestih najemnic iz Maribora, ki so sporočile, da so v teku
                  denacionalizacije prišle v položaj, ko so najprej v letu 1990 dobile obvestilo od
                  lastnika stanovanja, da stanovanje ni nacionalizirano in se lahko proda, dobile
                  obvestilo, da bo to stanovanje prodano, kupile stanovanje, plačale kupnino, želele
                  urediti premoženje in dobile obvestilo, da je kasneje ugotovljeno, da je bila
                  vložena vloga za denacionalizacijo, izgubile kupnino, dobile obvestilo od novih
                  lastnikov, da so jim pripravljeni še enkrat prodati stanovanje in sedaj so brez
                  kupnine, in ponovno najemnice, kot so bile leta 1990, ko se je njihova kalvarija
                  začela.</p>
               <p>Zdelo se mi je prav, da vas o tem obvestim in da vas vprašam: Ali bo pravosodno
                  ministrstvo tudi v podobnih primerih reagiralo, morda tudi na zakonit način in
                  predlagalo zakon, ki bo popravil tudi take krivice?</p>
               <p>Dobil sem odgovor, ki ga nisem razumel. Namreč v odgovoru ste navedli, da je vse
                  vezano samo s pravočasnim reševanjem denacionalizacijskih zahtevkov, kar v
                  konkretnem primeru gotovo ni res. Še danes se ne ve ali so bile vloge za
                  denacionalizacijo pravočasne, pa jih je občinska uprava založila. Še danes se ne
                  ve ali morda vloge niso bile pravočasne, pa so bile kot pravočasne priznane. V
                  vsakem primeru pa šest družin, ki so kupile stanovanja v dobri veri, da ta
                  stanovanja niso bila nikoli nacionalizirana, ni krivih čisto nič za stanje v
                  katerem se nahajajo. Nimajo povrnjene plačane kupnine in ponovno najem stanovanja,
                  ki so ga sklenile, sklenile so najemno pogodbo, ker je bila sicer grožnja, da jih
                  bodo vrgli še iz tega stanovanja, ki so ga včasih kupile.</p>
               <p>Gospod minister, ker odgovora ni bilo, vas še enkrat sprašujem:</p>
               <p>Ali Vlada pozna takšne primere? In: Ali meni, da bi tudi v takih primerih bila
                  odgovornost države, da na ustrezen način zaščiti interes prizadetih državljank in
                  državljanov? Hvala.</p>
            </sp>
            <sp xml:id="SDZ4-Redna-38-2008-04-21.sp338">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp339">

               <speaker>DR. LOVRO ŠTURM:</speaker>

               <p>Hvala za besedo, spoštovani gospod predsednik Državnega zbora. Hvala tudi za
                  zastavljeno vprašanje, spoštovani gospod poslanec.</p>
               <p>Ob uvedbi demokratične ureditve v Sloveniji je demokratično izvoljena skupščina
                  sprejela usmeritev, da je treba odpraviti krivice, ki jih je povzročil prejšnji
                  režim, zlasti z različnimi ukrepi jemanja premoženja. Šlo je za ukrepe, ki niso
                  izpolnjevali nobenih zahtev temeljnih standardov varstva pravic, ki veljajo v
                  demokratičnih državah.</p>
               <p>Zakon o denacionalizaciji je prestal številne postopke ustavne presoje vseh
                  njegovih bistvenih rešitev. In danes je nesporno, da zakon temelji na vseh
                  standardih varstva pravic in pravnih pravilnosti, usklajen tudi s stališči
                  mednarodne skupnosti, zlasti Parlamentarne skupščine Sveta Evrope. Tudi Ustavno
                  sodišče je ugotovilo, da je namen Zakona o denacionalizaciji, da popravi krivice,
                  ki so bile storjene s strani države lastnikom zasebnega premoženja med drugo
                  svetovno vojno in po njej. Ja, Ustavno sodišče jasno ugotavlja, da je zakon o
                  denacionalizaciji zasnovan na načelih pravne države, ki uveljavljajo pravičnost,
                  torej odpravo povzročenih krivic z odvzemom premoženja. Zakon o denacionalizaciji
                  sam po sebi torej ne more biti razlog nastalemu položaju. Gotovo pa je razlog
                  nastalemu položaju, ki ste ga ilustrativno opisali to, da zadeve o
                  denacionalizaciji niso bile pravočasno reševane. Danes je že lepo število let od
                  kar je bil Zakon o denacionalizaciji sprejet. Sprejet je bil leta 1992. V zakonu
                  je pisalo, da je rok za njegovo uveljavitev leto dni. Številne vlade so se ubadale
                  z reševanjem. Mi smo želeli pospešiti reševanje teh zadev prav zato, da ne bi
                  prihajajo do primerov o katerih ste ravnokar govorili. Kot veste sami, ta zakon o
                  zaključku postopkov vračanja podržavljenega premoženja ni bil sprejet. Seveda, pri
                  vsakem zakonu lahko nastanejo tudi napake, pri kateremkoli zakonu, tudi pri
                  številnih drugih zakonih. Celo tudi pri tako pomembni zakonih, kot je recimo Zakon
                  o kazenskem postopku. Imeli smo tudi takšne primere.</p>
               <p>Zakon o denacionalizaciji v ta namen zelo natančno določa postopek. Zagotovljeno
                  pa je tudi sodno varstvo. Rešitev spora, v katerem nastopata vsaj dve stranki
                  spora, običajno ni enako sprejemljiva za obe strani. Vendar lahko v
                  denacionalizacijskem postopku skladno z načelom pravne države vse stranke
                  učinkovito varujejo svoje pravice. V vsakem konkretnem primeru, v katerem je
                  nastala škoda, je za to potrebno preveriti morebitne kršitve predpisov, do katerih
                  je očitno v danem primeru prišlo, in druga ravnanja udeležencev
                  denacionalizacijskega postopka. Vendar pa tovrstne kršitve ne opravičujejo mnenja,
                  da je potrebna nova sistemska poprava krivic, ki naj jih bi povzročil Zakon o
                  denacionalizaciji. V denem primeru je očitno šlo za njegovo napačno izvajanje.</p>
            </sp>
            <sp xml:id="SDZ4-Redna-38-2008-04-21.sp340">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite gospod Potrč.</p>
            </sp>
            <sp xml:id="SDZ4-Redna-38-2008-04-21.sp341">

               <speaker>MIRAN POTRČ:</speaker>

               <p>Hvala lepa.</p>
               <p>Gospod minister, vaš odgovor je pač tipičen, glede na stališča, ki ste jih doslej
                  zavzemali. Nisem niti presenečen, pa moram reči, da tudi razočaran ne. Res pa je,
                  da je težko razumeti, tudi prizadetim, ne meni, da je možen samo enostranski
                  odgovor, ki razume, da je bilo vse idealno in da se ni dogajalo nič, kar bi
                  povzročalo tudi položaj, ki ga posamezniki niso mogli razreševati. Vse kar je
                  govora o tem, da posamezen zakon povzroča tudi izjemne krivice, vse kar je govora
                  o tem, da se rešuje po sodnih postopkih, vse kar je govora o tem, da se je možno
                  zgodilo tudi kaj napačnega. Vse so odgovori, ki ne razumejo teh konkretnih ljudi.
                  Gospod minister, prosil bi in pričakoval, da boste tudi njihov položaj
                  razumeli.</p>
               <p>Ker ga doslej niste, vas sprašujem naslednje: Ali ste vsaj pripravljeni za ta
                  konkreten primer, o katerem imate podatke iz tega pisma, ugotoviti po
                  pristojnostih, ki jih ministrstvo ima, kakšni so bili postopki, da je do tega
                  lahko prišlo. Ker vse pravde so tekle, vse pravde so bile izgubljene z zelo, zelo
                  pavšalnimi odgovori, kakršen je bil danes vaš. Morda se je pa le dogodila krivica,
                  ki bi pomagala tem šestim družinam, da bi jo premostili in reševali, ker doslej
                  nihče njihovega položaja ni razumel in upošteval.</p>
               <p>Prosim vas torej za dopolnilni odgovor: Ali ste pripravljeni vsaj ugotoviti
                  dejansko stanje in videti, kako pomagati reševati ta problem? Hvala.</p>
            </sp>
            <sp xml:id="SDZ4-Redna-38-2008-04-21.sp342">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-38-2008-04-21.sp343">

               <speaker>DR. LOVRO ŠTURM:</speaker>

               <p>Hvala tudi za to dodatno vprašanje, spoštovani gospod poslanec, in hvala tudi za
                  besedo, gospod predsednik.</p>
               <p>Spoštovani gospod poslanec, saj dobro veste, da minister za pravosodje ne sme in
                  ne more posegati v konkretna vprašanja in konkretne postopke, tudi analizirati jih
                  ne sme. Konkretnih upravnih postopkov in konkretnih postopkov pred sodišči
                  minister za pravosodje zaradi spoštovanja načela delitve oblasti ne sme
                  opravljati. Če bi to storil, v tem ali morda kakem drugem primeru, bi na ministra
                  prileteli upravičeni očitki s strani opozicije, da se vmešava izvršna oblast v
                  delo sodne veje oblasti, ki je na koncu bila za to pozvana, da to razreši.
                  Oprostite, tega res ne morem sprejeti kot argument, in gotovo vam je to dejstvo
                  tudi zelo dobro znano. Povedal pa sem, da za to morajo obstajati poti, da se take
                  napake rešijo, in te napake je treba rešiti tako, kot se lahko rešijo v tem
                  primeru ali pa v nekem drugem primeru, recimo, pri sklepanju nenazadnje tudi
                  civilnopravnih pogodb ali drugih pogodb, ki se v tej državi lahko odvijajo, pri
                  katerih lahko pride do napak. Če pride do napake države, so za to tudi predvidena
                  pravna sredstva.</p>
            </sp>
            <sp xml:id="SDZ4-Redna-38-2008-04-21.sp344">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ljubo Germič bo postavil poslansko vprašanje ministru za
                  gospodarstvo, vendar je minister odsoten. Ali boste kljub temu postavili
                  vprašanje? Izvolite.</p>
            </sp>
            <sp xml:id="SDZ4-Redna-38-2008-04-21.sp345">

               <speaker>LJUBO GERMIČ:</speaker>

               <p>Hvala lepa, gospod predsednik. Spoštovana ministrica, gospodje ministri, kolegice
                  in kolegi!</p>
               <p>Pred slabega pol leta sem postavil prvo pisno vprašanje gospodu ministru Vizjaku
                  glede prodaje premoženja, ki je bilo v državni lasti, torej, gre za premoženje v
                  TDR - Metalurgiji, novim lastnikom in žal nisem dobil zadovoljivih odgovorov.
                  Februarja letos sem ponovno postavil vprašanje in tudi na tej točki odgovori niso
                  bili konkretizirani v tistem smislu, da bi opravičevali namen prodaje tega
                  podjetja, ki bi naj preprečil stečaj podjetja, ki bi naj omogočil nadaljnje
                  poslovanje in ki bi naj ohranil število zaposlenih. Še več, zaveze, ki jih je novi
                  lastnik sprejel, so bile vezane na dolgoročno ohranitev proizvodnih kapacitet,
                  razširitev proizvodnega programa in za izvedbo poslovnega načrta, ki je
                  opredeljeval tudi investicije v nove proizvodne programe. Žal lahko zadnje pol
                  leta spremljamo pravzaprav negativne novice tega podjetja, od novih lastnikov, ki
                  so najprej konec leta najavili prisilno poravnavo, v zadnjem času se pa napoveduje
                  stečaj tega podjetja. Gre za zelo veliko zaskrbljenost ljudi, ki delajo v tem
                  podjetju. Gre za to, da se napoveduje izguba vrste delovnih mest, saj naj bi v
                  podjetju, ki naj bi ostalo, ali po prisilni poravnavi ali pa po sedaj napovedanem
                  stečaju, le nekaj deset zaposlenih. Seveda to za to okolje prinaša velike skrbi,
                  velike obveznosti in glede na nekonkretizirane odgovore, ki jih je dal gospod
                  minister v dveh pisnih odgovorih, ga ponovno sprašujem:</p>
               <p>Kako danes ocenjuje strategijo in učinke prodaje delnic države v TDR - Metalurgiji
                  v Ruše, glede na zagotavljanje delovnih mest, glede na poplačilo malih delničarjev
                  in maksimizirane prodajne cene?</p>
               <p>To sprašujem predvsem s tega vidika, ker mi ne v prvem, ne v drugem odgovoru ni
                  podal vrednosti cenitve tega podjetja. Cenitev tega podjetja ocenjuje tako, da je
                  bila vrednost nakupa nad ocenjeno vrednostjo ocenjena kot ugodno. Seveda se tukaj
                  postavlja pod vprašaj, na kakšen način je bilo možno potem odprodajati le dele
                  tega podjetja za več milijonov evrov, pri čemer je potrebno še povedati, da v
                  odgovoru minister jasno pove, da prodaja po delih za državo ni bila sprejemljiva,
                  saj naj bi se zgodilo ravno to, kar se sedaj dogaja. To pa je, da naj bi se sedaj
                  preprečil stečaj, ker bi potem stečaj vodil do prodaje aktivnih delov tega
                  podjetja. Seveda ministra tudi konkretno sprašujem: Kaj in na kakšen način bo
                  izvedel ukrepe, da seveda do stečaja ne pride? In: Na kakšen način bo izvedel
                  ukrepe, da bodo ljudje ohranili svoja delovna mesta, kot je bilo zapisano tudi v
                  zavezi ob prodaji tega podjetja? Hvala lepa.</p>
            </sp>
            <sp xml:id="SDZ4-Redna-38-2008-04-21.sp346">

               <speaker>PREDSEDNIK FRANCE CUKJATI:</speaker>

               <p>Hvala. Želite, da vam odgovori...</p>
            </sp>
            <sp xml:id="SDZ4-Redna-38-2008-04-21.sp347">

               <speaker>LJUBO GERMIČ:</speaker>

               <p>Želim, da mi odgovori na naslednji seji, ko bo prisoten.</p>
            </sp>
            <sp xml:id="SDZ4-Redna-38-2008-04-21.sp348">

               <speaker>PREDSEDNIK FRANCE CUKJATI:</speaker>

               <p>Minister vam bo na to vprašanje odgovoril na naslednji seji.</p>
               <p>Gospod Srečko Prijatelj bo postavil poslansko vprašanje ministrici za zdravje.</p>
            </sp>
            <sp xml:id="SDZ4-Redna-38-2008-04-21.sp349">

               <speaker>SREČKO PRIJATELJ:</speaker>

               <p>hvala lepa, spoštovani predsednik. Spoštovana ministra, spoštovana ministrica!</p>
               <p>Bolnišnice v Sloveniji in nasploh bolnišnice so atributi mest. To ni potrebno
                  posebej poudarjati, pa vendar če gledamo nove bolnišnice so, če so že zgrajene,
                  neopremljene in so tudi praviloma slabo grajene, stare razpadajo, novogradnje, ki
                  so v teku, so pa že skorajda nacionalna sramota.</p>
               <p>Spoštovana ministrica sprašujem vas: Zakaj se dovoljuje in nadaljuje s tako slabim
                  delom na tem področju? Kajti, za Trboveljsko bolnico ste izgubili 500 milijonov
                  evrov, ki so bili proračunsko predvideni, Sežanska bolnica se vam dejansko
                  razpada, kar smo že tudi večkrat povedali, pa se nič ne dogaja, pa vendar je
                  država lastnica teh infrastrukturnih objektov in ravno v teh bolnicah so drage
                  aparature, ki so jih kupili davkoplačevalci, pa vendarle so normalnim smrtnikom
                  skoraj nedostopne. Če pa si samoplačnik pa lahko na teh aparaturah takoj prideš v
                  postopek pregleda in si seveda takoj tudi pregledan.</p>
               <p>Sprašujem vas: Zakaj dovoljujete tak nered? Zakaj dovoljujete tudi tako kriminalno
                  dejanje?</p>
               <p>Kajti, mnogo tistih, ki so sicer revni, mora čakati v dolgih čakalnih vrstnih, ne
                  pridejo na vrsto niti za pregled, ampak preprosto umrejo. To se dogaja. Če je samo
                  en tak primer v Sloveniji, je to kriminal. In kje je pravica tistih, ki imajo
                  koncesijo, da lahko na takih dragih napravah delajo preglede brez problema,
                  govorim recimo o CT-ju, za samoplačnike ni nobenega problema, skoraj ni čakalne
                  vrste. Po drugi strani se poraja zopet vprašanje ali je to dejansko sploh
                  zakonito. Da ne govorim, da je ustavno sporno. Ker po Ustavi smo vsi državljani in
                  državljanke pred zakonom enaki. To ni treba posebej poudarjati. To vemo.</p>
               <p>Skratka, spoštovana ministrica, povejte mi: Kdaj bodo nove bolnice opremljene?
                  Kdaj bomo z novogradnjami, ki že postajajo nacionalna sramota, dejansko tudi
                  začeli in končali? Mislim predvsem na pediatrijo in onkologijo, ki na nek način
                  postajajo že res sramota Slovenije. In: Kdaj boste preprečili tako imenovano črno
                  trženje? To kar sem povedal prej je za mene kriminal. Nič drugega.</p>
            </sp>
            <sp xml:id="SDZ4-Redna-38-2008-04-21.sp350">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica izvolite.</p>
            </sp>
            <sp xml:id="SDZ4-Redna-38-2008-04-21.sp351">

               <speaker>ZOFIJA MAZEJ KUKOVIČ:</speaker>

               <p>Hvala lepa gospod predsednik. Hvala lepa za vprašanje poslanec Prijatelj.
                  Spoštovane poslanke in poslanci, spoštovani ministri.</p>
               <p>Gotovo je v slovenskem zdravstvu marsikaj za ponarediti. Od tega ne bežim. Razumem
                  pa tudi vas, da je mogoče treba pretiravati z izrazoslovjem zato, da so zadeve
                  bolj globoko dojete.</p>
               <p>Ko govorimo o nacionalni sramoti za vse te bolnišnice, ki se tako dolgo gradijo,
                  bi imeli čas govoriti zadnjih deset let o tej sramoti, ker tako dolgo se gradijo.
                  Tokrat pa jaz trdim, da bodo zgrajeni nevrološka in pediatrična klinika ter
                  Onkološki inštitut, ki je vseljen, a še niso vse zadeve urejene. Pravim in trdim,
                  da morajo v tem letu z malo sreče biti zadeve končane. Da je marsikaj neugledno
                  sem tudi v prejšnji točki omenjala, kjer sem tudi pretiravala, da so toalete iz
                  časa Marije Terezije. Tudi to je ena izmed drobnarij, ki jo urejamo in zato, da so
                  bili narejeni nacionalni razvojni programi, v katerih so zastavljene investicije,
                  in v katerih jaz enostavno v sedmih mesecih mojega ministrovanja ne morem in
                  seveda tudi ne gre, da bi postavila vse na glavo. Ampak delamo konsistentno na
                  tistih zadevah, ki jih lahko dokončamo, kjer lahko dosežemo rezultat. Vsaka
                  bolnišnica ima svet zavoda in ima direktorja. Če se kjerkoli dogajajo konkretne
                  kršitve, bom vesela, če me o tem obvestite. Sicer pa, koncesionarji, ki delajo v
                  bolnišnicah, v javnih zavodih morajo imeti jasno pogodbo, morajo jasno plačati za
                  to, kakršnekoli vire koristijo. O tem absolutno ni dvoma. In, če je kje primer, za
                  katerega menite, da temu ni tako, potem mi to prosim sporočite. Zato imamo sicer
                  tudi Zakon o gospodarskih družbah, ki omogoča tudi zdravstveno dejavnost kot tržno
                  dejavnost in da nam manjka v regulativi definirati zadeve, marsikje okoli tega,
                  predvsem v Zakonu o zdravstveni dejavnosti, ki mora biti prioriteta za to, da se
                  ta 15 let star zakon dopolni in pri tem mogoče tudi reši marsikatero vprašanje, ki
                  danes je posebej na relaciji te preglednosti med javnim in zasebnim. Ampak, če
                  želimo, potem ostajajo osnovni instrumenti, na kakšen način se definira delo, na
                  kakšen način se definira koriščenje javnih "resursov", med njimi tudi opreme.
                  Nadzorni organi delujejo, v kolikor vi menite drugače, bom resnično odreagirala na
                  vaše konkretne pripombe. Da ne bi kar tako govorili, da se nam sesipata Trbovlje
                  in Sežana. Glejte, to so bolnišnice, ki so stare desetletja, o katerih so bile
                  neke rešitve predlagane. Za Trbovlje vem, da je bilo predlagano javnozasebno
                  partnerstvo. Tega nihče ni udejanil. In pravzaprav smo na začetku in moramo najti
                  poti in enostavno jih ne moremo najti čez noč za naprej. Tudi v Sežani je
                  približno enaka zgodba. Jaz sem se pogovarjal z direktorico in županom in tako
                  naprej, veste, vedno je stvar določenih prioritet in akcije. O veliko zadevah se
                  je mnogo govorilo, se je mnogo pisalo, desetletje in več, pa nič od tega ni
                  narejeno.</p>
               <p>In še nekaj, da delamo na; to kar bom omenila, čakalne dobe, čakalne liste,
                  informatika; to je tisto, kar lahko v bolnišnicah doprinese k redu, ampak tudi ta
                  red bo šel po korakih. Imam ukrepe, ki jih bom mogoče kasneje prikazala pri
                  naslednjem vprašanju, za to področje in za bolnišnice. Skratka, delamo, kar je v
                  naši moči, da situacijo izboljšujemo. Ne strinjam pa se in tudi kazalci ne kažejo
                  na to, da je najslabša možna.</p>
            </sp>
            <sp xml:id="SDZ4-Redna-38-2008-04-21.sp352">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite gospod Prijatelj.</p>
            </sp>
            <sp xml:id="SDZ4-Redna-38-2008-04-21.sp353">

               <speaker>SREČKO PRIJATELJ:</speaker>

               <p>Hvala lepa spoštovani predsednik.</p>
               <p>Spoštovana ministrica, jaz bi vas to zelo rad vprašal na odboru, matičnem delovnem
                  telesu, pa vas nikdar tam ni. Zato vas moram spraševati tu. Takšne stvari bi lahko
                  razčistili tam. In poglejte, jaz sem vas spraševal, če si bogat in bolan, to sem
                  vam hotel povedati, imaš še možnost, da boš kdaj zdrav, če pa si reven in bolan si
                  pa lahko kar hitro na krtovi njivi. Na to mi niste odgovorili, zakaj dovoljujete,
                  in zdaj vas pa konkretno vprašam: Koliko naprav, dragih naprav, ki so dane v
                  koncesijsko razmerje, je na samoplačniški uporabi in zakaj se te naprave ne
                  uporabljajo za tiste čakalne vrste, za paciente, ki čakajo, saj so za njih
                  kupljene?</p>
               <p>Tisti, ki potrebuje koncesijo naj si nabavi osnovna sredstva,
                  administrativno-tehnične pogoje, znanje mu je tako ali tako dala ta ali prejšnja
                  država z ugodnim šolanjem in naj opravlja svojo privatno dejavnost.</p>
               <p>Koliko je teh dragih naprav, povejte mi?</p>
               <p>In drugo. Poglejte, v Trboveljski bolnici: Zakaj ste jim vzeli pol milijarde
                  evrov. V letu 2005 so bila ta sredstva odobrena v proračunu. Za Sežano sem vas
                  konkretno vprašal, Sežanska bolnica se sama vase pogreza, okna in vrata so še iz
                  časa Mussolinija, dobesedno iz tistega obdobja. Država je lastnik tega objekta,
                  vi, kot ministrica za zdravje, ste dolžna skrbeti za ta objekt, ki se vam
                  razpada.</p>
               <p>To sem vas spraševal: Zakaj ravnate tako slabo, v bistvu, zakaj je država resnično
                  povsod tam, kjer je lastnik, slab gospodar?</p>
               <p>In zgolj slučaj je lahko, da sklepamo da se to dogaja samo v rdečih občinah. to je
                  res, kar sprehodite se malo pa boste videli. Izola je ravno tako bila in je še
                  danes v rdečih številkah; da ne govorimo o Sežani, da ne govorimo o Trbovljah, da
                  ne govorimo o Jesenicah in tako naprej. Na to mi prosim odgovorite.</p>
            </sp>
            <sp xml:id="SDZ4-Redna-38-2008-04-21.sp354">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica.</p>
            </sp>
            <sp xml:id="SDZ4-Redna-38-2008-04-21.sp355">

               <speaker>ZOFIJA MAZEJ KUKOVIČ:</speaker>

               <p>Hvala lepa za te dopolnitve.</p>
               <p>Naj kljub vsemu povem, da predsedovanje uniji vzame veliko časa in enostavno
                  moramo razdeliti zadeve znotraj ministrstva. Z državnim sekretarjem si morava
                  razdeliti aktivnosti in seveda sva oba pooblaščena za to, da se smeva udeleževati
                  tovrstnih sestankov. Jaz, žal, resnično na odbor ne morem priti, če bi lahko, če
                  ne bi imela takšnega urnika, bi seveda prišla tako kot sem prišla že tudi v
                  preteklosti. In ker bo ta zadeva s predsedovanjem tudi v dveh mesecih nekako mimo,
                  sem prepričana, da bo tudi za te razprave več časa.</p>
               <p>Danes pa naj rečem sledeče; o tem kako je bilo v Trbovljah bi težko drugače
                  govorila kot tako kakor vidim napisano zdaj. Torej, da tam nikoli ni bilo
                  predvideno iz proračuna ampak iz javnozasebnega partnerstva, ki je bilo nekje v
                  oblakih. To je to. In te podatke imam. Jaz drugih nimam.</p>
               <p>Kar se tiče Sežane. Vsako razpadanje zidu se načrtuje par let naprej. Tudi doma ne
                  počakamo, da nam pade strop dol in gremo beliti, ampak seveda načrtujemo, kdaj je
                  treba nekaj narediti. In nemogoče je, da v tem času naredimo vse kar kje manjka.
                  Da gremo skladno z nacionalnimi razvojnimi programi in skladno s tistimi
                  investicijami, ki jih je nujno zaključiti, zato, ker so tako dolgo odprte. In
                  nimamo ne človeških "resursov", ne denarnih "resursov", da bi zdaj odpirali nekaj
                  novega. To pa ne pomeni, da se ne pripravljamo na bodočnost, kaj je moč na teh
                  področjih storiti.</p>
               <p>In še enkrat, kar se tiče opreme, drage opreme, to so CT-ji, to so MR-i.
                  Katerikoli koncesionar se poslužuje tega, lahko tudi v okviru dejavnosti, ni
                  nujno, da je koncesionarska dejavnost, ker to se lahko dogaja v okviru d.o.o.-jev,
                  v okviru zdravstvene dejavnosti, se mora o tem pošteno dogovoriti s pogodbo in
                  pošteno plačati. In tega mi ne moremo, niti nimamo želje preprečiti, da bi opremo,
                  ki ni izkoriščena, da bi delali v tem smislu, da naj se ne izkoristi. Morajo pa
                  biti odnosi jasni, pregledni, plačljivi, ne na škodo, niti slučajno zavodov in
                  kogarkoli. Ampak, kvečjemu v korist.</p>
            </sp>
            <sp xml:id="SDZ4-Redna-38-2008-04-21.sp356">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Imate proceduralni predlog. Izvolite.</p>
            </sp>
            <sp xml:id="SDZ4-Redna-38-2008-04-21.sp357">

               <speaker>SREČKO PRIJATELJ:</speaker>

               <p>Skladno s Poslovnikom bi želel, da se razpravlja o tem ali bomo imeli v Državnem
                  zboru zaradi te problematike, ki je očitna, širšo razpravo. Zakaj to govorim?
                  Spoštovana ministrica, te naprave, ki so kupljene v bolnišnicah, so namenjene
                  javnemu zdravstvu, to vi dobro veste. In ni prav, da pacient čaka, ker ta naprava
                  70% dela na račun in v dobro zdravnika, ki je v istih prostorih tudi najemnik in
                  le 30% ali še manj procentov za potrebe javnega zdravstva. To sem govoril in tega
                  vi nočete slišati. In če ne boste vi tega razčistili, bomo pač podali kazensko
                  ovadbo, ker vaše nedelo oziroma to nestriktno ali nezakonito izvajanje ima za
                  posledico tudi smrt. In to je kaznivo dejanje.</p>
               <p>Drugo, na kar sem vas hotel opozoriti je to, da je bilo Sežanski bolnici vzetih 50
                  postelj, še v času Bajukove vlade, za bolnike na pulmološkem oddelku, in te
                  postelje so bile dodeljene Šempetru in Izoli, ki niti ustreznih strokovnjakov
                  nista imeli, z namenom zaprtja te bolnice in niti rdeča vlada in niti vaša tako
                  imenovana v narekovaju črna vlada ni tej bolnici prinesla nič dobrega, samo slabo,
                  vedno bolj navzdol gre. Še za tiste programe, ki jih sami razvijamo v prostoru kot
                  je speleoterapija, ne dovolite, da bi se širili. In o tem sem govoril. Želeli bi
                  si pomagati sami, želeli bi obnoviti to zgradbo, ampak na žalost to je vaša
                  infrastruktura, državna in se ne razpada eno leto, ne prosimo eno leto za streho,
                  ki pušča, ne prosimo za zamenjavo oken eno leto, ampak že več kot desetletje. Ne
                  krivim vas osebno, ampak za božjo voljo, v smislu dobrega gospodarja ste dolžni
                  nekaj narediti. Prejšnji minister in tudi vi pravite, da ste se seznanili s to
                  situacijo in prav bi bilo, če že veste za problematiko, da jo tudi rešujete. In
                  nenazadnje, nove bolnice, če so že zgrajene so neopremljene, to vi dobro veste, in
                  tudi dejansko tiste novogradnje, za katere smo že zbrali tudi samoprispevke in pa
                  namenili proračunska sredstva, se ne izvajajo. Da ne govorim o ostalih, ki sem že
                  opisal v bistvu v kašnem stanju so. In zato, spoštovana ministrica, si bo treba
                  vzeti malo več časa, ni zadosti samo hoditi tja, kjer se kaj dobrega zgodi, ampak
                  je treba včasih tudi probleme pogledati. Verjamem, da vas opozarja na
                  problematiko, ki ni rožnata in jaz bi vas prvi rad povabil, da pridete na
                  enodnevni obisk v bolnico Sežana, da se skupaj sprehodiva po oddelkih in da boste
                  videli, koliko prostorov je zaprtih zaradi neprimernega infrastrukturnega
                  stanja.</p>
            </sp>
            <sp xml:id="SDZ4-Redna-38-2008-04-21.sp358">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Prijatelja, da Državni zbor na naslednji seji
                  opravi razpravo o odgovoru ministrice za zdravje na njegovo poslansko vprašanje,
                  bo Državni zbor odločil v okviru glasovanju v petek, 25. aprila. Sedaj bo mag.
                  Franc Žnidaršič postavil vprašanje ministrici za zdravje. Prosim.</p>
            </sp>
            <sp xml:id="SDZ4-Redna-38-2008-04-21.sp359">

               <speaker>MAG. FRANC ŽNIDARŠIČ:</speaker>

               <p>Hvala, gospod predsednik. Spoštovana ministrica, ministri, kolegi!</p>
               <p>Gospe ministrici postavljam naslednje poslansko vprašanje. Zanima me: Kaj boste
                  storili ob dejstvu, da sedaj že dve zavarovalnici ponujata in tržita dopolnilno
                  zdravstveno zavarovanje za skrajšanje čakalnih dob? Kako boste zaščitili tiste, ki
                  si ne morejo privoščiti, da bi se zavaroval še tretjič?</p>
               <p>Zdravstveni zavodi in zasebniki v sistemu zdravstva v državi pa bodo s pogodbami z
                  zavarovalnicami po tretjem zavarovanju brez vsakega dvoma podaljšali čakalne dobe
                  za vse ostale, ki takšnega zavarovanja še nimajo. Če odštejemo dejstvo, da bodo
                  takšno dopolnilno zavarovanje - tretje plačevali predvsem bogati, je treba
                  ugotoviti, da bodo preko vrste prihajali očitno v edinem zdravstvenem sistemu, ki
                  je last vseh in v katerem bodo brez tretjega zavarovanja revnejši čakali še dlje.
                  Obstoječi sistem namreč sedaj omogoča zgolj bogatim, da preko vrste in na račun
                  revnih koristijo storitve iz obveznega dela, ki ga plačujemo vsi. Ni mogoče
                  pristati na razmere, ko se zdravstveni denar porablja nepregledno, zavodi pa
                  pogosto delujejo brez nadzora, pogosto brez spoštovanja, recimo, Zakona o delovnih
                  razmerjih, ki govori o delovnem času, njegovem smotrnem izkoriščanju, in na
                  podlagi stihije in samovolje, kar bi mejilo skoraj na sabotažo. Poročila
                  Računskega sodišča so zgovorna. Če pogledate samo poročilo za 2005 in 2006 za UKC,
                  kjer je bilo samo v letu 2005 nepregledno porabljenega nad 18 milijard tolarjev
                  zdravstvenega denarja. Treba je ugotoviti, da politika, preiskovalni organi in
                  tožilstvo gledajo stran. Pri tem so določbe koalicijske pogodbe za zdravstveno
                  področje mrtve črke na papirju, saj hodimo mimo njih, čeprav razvoj dogodkov vpije
                  po uresničevanju. Sedaj je seveda časa za nekatere stvari iz pogodbe sicer zelo
                  malo, ampak vendarle je treba to pač povedati. Če omenim samo takrat in tam
                  zapisano novo košarico pravic, s katero bi rešili vprašanje tistih, ki se lahko
                  zavarujejo tretjič, četrtič in tako naprej. Seveda, odgovornost menedžmenta, ki se
                  po mojem ne izvaja solidarno, zbiranje sredstev za obvezni del programa, za
                  katerega bi iz dopolnilnega morali vrniti tisto, kar tja v bistvo ne spada in brez
                  česar zavarovanci ne morejo živeti, ali pa celo umrejo, če si ne morejo plačati
                  takega zavarovanja in tako dalje.</p>
               <p>Prosim vas, da odgovorite na vprašanje: V kakšni smeri bodo šli ukrepi zdravstvene
                  politike ministrstva, da bi zaščitili tiste, ki nimajo tretjega zavarovanja?</p>
            </sp>
            <sp xml:id="SDZ4-Redna-38-2008-04-21.sp360">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospa ministrica, izvolite.</p>
            </sp>
            <sp xml:id="SDZ4-Redna-38-2008-04-21.sp361">

               <speaker>ZOFIJA MAZEJ KUKOVIČ:</speaker>

               <p>Hvala lepa za vprašanje poslanec Žnidaršič. Spoštovane poslanke in poslanci,
                  spoštovani gospod predsednik!</p>
               <p>Dejstvo je, da imamo tako rekoč nov zavarovalniški produkt, ki ni prvi, ker jih je
                  bilo veliko že v preteklosti in če govorimo o Vzajemni, ki je nastala, ki jo je
                  organizirala, ki jo je ustanovila ta zavarovalnica, skupna ta velika zdravstvena
                  zavarovalnica in da je ob tem, ko je bila Vzajemna postavljena, organizirana,
                  recimo, se zaposlilo približno 200 ljudi, med drugim pa na zavarovalnici na
                  ZZZS-ju ostalo tako rekoč nespremenjenih 1.000 ljudi. Bom pač pogledala še nekako
                  širše. In sedaj te zavarovalnice so tu z vso legitimno pravico, ki jim jo daje
                  naša zakonodaja, tako Zakon o zdravstvenem varstvu in zdravstvenem zavarovanju,
                  tako Agencija za zavarovanje in nadzor, da lahko ponujajo nove produkte. Mene v
                  tem primeru ne skrbi ne za stavbe, ne za opremo, skrbi me samo ta preglednost, ki
                  mora biti med javnim in zasebnim, kar se tiče koriščenja istih človeških virov. In
                  zato gremo naprej tudi, v tem primeru z Zakonom o zdravniški službi, kjer bodo
                  jasno postavljeni limiti o soglasjih, kdaj, kje, kdo lahko dela. Nadalje, Zakon o
                  zdravstveni dejavnosti, že zdavnaj bi bilo nujno, da bi bila novela, ni je še in
                  ta mara biti v prihodnosti tista, ki bo natančneje opredeljevala te pogoje. Sicer
                  imam tukaj podatke, v celi Evropi je kombinacija teh zavarovanj seveda tudi
                  legitimna, ampak gre za to, da moramo mi ta javni sistem in to vaše vprašanje
                  dostopnosti znati na ustrezen način z regulativo dovolj dobro rešiti. Gotovo so
                  tukaj potrebni zakonodajni mehanizmi, na drugi strani pa tudi menedžment in
                  obvladovanje vseh procesov in ne samo procesov, tudi ljudi, ki so zaposleni v
                  določenem zavodu. Mi odpiramo ta vprašanja in tudi vprašanja o nadaljevanju
                  čakalnih dob in čakalnih vrst. Tukaj imam ukrepe, ki so jih dobili vsi zavodi, so
                  zelo kratki, samo jedrnati, zelo jasni, kaj morajo zavodi narediti, tudi na
                  področju čakalnih dob, tudi na področju tega, da je marsikaj lahko narejeno boljše
                  samo z boljšo organizacijo in z boljšim odnosom. Tudi Zakon o pacientovih pravicah
                  zdaj imamo. Mi vzpostavljamo na ministrstvu tudi te pravilnike in te strukture, ki
                  so bile definirane v tem zakonu, tako da bo v naslednjih mesecih to narejeno, pa
                  vendar, veste koliko ur je izgubljenih tudi zaradi tega, ker imamo navidezne
                  čakalne dobe. Zato, ker ljudi potem na posege ni, niti jih bolnišnice vnaprej,
                  recimo 14 dni vnaprej ne pokličejo, ne pozovejo, ne preverijo ali so ljudje
                  dosegljivi, kaj se je vmes zgodilo z njimi in tako dalje. Poleg tega imamo zdaj
                  skupino, smo jo definirali, nacionalno skupino, ki bo definirala in napisala
                  nacionalne kriterije za čakalne dobe, v kateri bo morala biti beseda o vsem tem, o
                  čemer sprašujete in obenem naslednja skupina, tista, ki bo pa definirala obsege,
                  merila, in ne pričakujem, da bo to narejeno zelo v kratkem, ampak vsaj tekom tega
                  leta. Do konca leta bi naj bili prvi rezultati. Kar se zavarovalništva tiče še
                  enkrat, mi tega preprečiti ne moremo in ne bomo mogli. Produkti so legitimni. Na
                  nas je, na politiki je, da naredimo vse zakonske pogoje in siceršnje pogoje, da bo
                  preglednost med javnim in zasebnim dobra, to je to.</p>
            </sp>
            <sp xml:id="SDZ4-Redna-38-2008-04-21.sp362">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev, gospod Žnidaršič? Izvolite.</p>
            </sp>
            <sp xml:id="SDZ4-Redna-38-2008-04-21.sp363">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod predsednik. Spoštovana ministrica!</p>
               <p>Moram izreči pohvalo glede ukrepov, ki so jih prejeli zdravstveni zavodi z
                  ministrstva še v preteklem letu, kjer ste v svojih navodilih na številna področja
                  delovanja zdravstvenih zavodov zelo skrbno opozorili. Verjamem, da se da marsikaj
                  rešiti tudi s tem. Ko pa gre za tretje zavarovanje za čakalne dobe, me ne muči
                  vprašanje legitimnosti te ponudbe zavarovalnic, one se obnašajo tržno in so si
                  izmislile nov produkt, prav gotovo zaradi tega, da bodo zaslužile iz tega naslova,
                  in za to zavarovanje zagotovile skrajšanje čakalnih dob. Težava je v tem, kar vi
                  pravilno ugotavljate, da vas skrbi, kaj bo s človeškimi viri, če se bodo preselili
                  opravljati tiste storitve, ki bodo na vrsto prišle prej. Iz tega naslova se bo
                  nujno morala poslabšati, torej podaljšati vrsta za tiste, ki takega zavarovanja
                  nimajo. To je vprašanje, ki mene skrbi. In ne gre samo za človeške vire, gre
                  predvsem za javno zbran, solidarno zbran denar v sistemu, ki ga tisti s tretjim
                  zavarovanjem zagotovo lahko prej porabijo, ko ga zmanjka, imajo pa ostali dve
                  možnosti: da bo zavarovalnica prispevala dodatna sredstva ali pa da sami plačajo.
                  Oboje je problematično, in zaradi tega je zanimivo še to, kaj bi se pa zgodilo, če
                  se vsi zavarujejo še tretjič za skrajšanje čakalnih vrst - potem bi morali uvesti
                  četrto zavarovanje, če ne, se nič ne spremeni. In tako dalje, vedno bolj bi se
                  ožil krog, da bodo koristili zdravstvene pravice iz istega sistema z enakim
                  denarjem, istim denarjem, tisti, ki lažje plačajo več zavarovanj. In to je
                  vprašanje, ki je najbolj težko.</p>
            </sp>
            <sp xml:id="SDZ4-Redna-38-2008-04-21.sp364">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-38-2008-04-21.sp365">

               <speaker>ZOFIJA MAZEJ KUKOVIČ:</speaker>

               <p>Hvala lepa, gospod predsednik, za besedo.</p>
               <p>To, kar se dogaja, naj omenim še izjemen pritisk predvsem na center, predvsem na
                  Klinični center, da so tu čakalne dobe enormne. Veste, iz vseh teh problemov
                  izhajajo potem nove ponudbe na trgu, take kot so. In želimo, da pridemo do
                  nacionalnih čakalnih list, ne z besedami, ampak z dejanji. Zato delamo veliko na
                  tem, da ne bomo govorili tu in se prepričevali, kdo ima prav, ali IVZ ali
                  zavarovalnica in tako naprej, ampak da bomo znali ugotoviti, kaj je realno stanje,
                  da bomo znali to realno stanje objaviti in da ni nujno, da smo vsi tu v Ljubljani,
                  ampak da se prerazporedi po slovenskih bolnišnicah, da se prerazporedijo tudi
                  pacienti, zato ker čakalne dobe - ponekod jih pravzaprav ni za to, za kar velja v
                  Ljubljani eno leto ali pa dve leti, v neki drugi bolnišnici ni čakalne dobe. In
                  enostavno za to najdejo priložnost potem v biznisu tudi zavarovalnice, ker mi tega
                  zdravstvenega sistema pravzaprav ne razvijamo enakomerno. In zdaj gre tudi za to,
                  da to tudi nov zakon prinaša. Kar se tiče specializantov, kar se tiče
                  razporejanja, ker oni so edini bodoči vir, zdaj če smo spet pri kadrovskih virih,
                  da moramo narediti tak sistem, da bodo ti ljudje želeli biti tudi v Slovenj
                  Gradcu, tudi v Novem mestu, tudi v Murski Soboti. In to je naslednja rešitev, ker
                  če mi, če smo dobro razporejeni, enakomerno po Sloveniji, toliko kot imamo
                  infrastrukture in vsega, potem so čakalne dobe samo na nekaterih posegih - recimo,
                  ko govorimo o kolenih, o kolkih, kjer se ljudje danes prijavijo tri, štiri leta
                  prej, kot se za dom starostnikov prijavijo, kar za 10 let v naprej, za vsak
                  slučaj, ker ne vedo ali bo takrat prostor ali ne. In pravzaprav imamo čakalne
                  dobe, ki niso več odraz realnosti, ampak so odraz strahu, da takrat, ko bom rabil
                  ne bom prišel na vrsto. In tega bo čedalje več. Veste, če ne naših produktov, bodo
                  tuji zato, ker ne pozabimo, da je prost pretok storitev, ljudi, zdravnikov, osebja
                  že danes zagotovljen, tudi na zdravstvenem področju, prost pretok pacientov je pa
                  zagotovljen praktično z odločbo sodišča, ne pa z direktivo, ki se je vse države
                  branijo. Tako da, za enkrat imamo notranji problem in ga moramo reševati. Zavedamo
                  se, to hočem povedati, da enostavno ni rešitev v enem odgovoru, ampak v 10-erih,
                  50-erih odgovorih in "step by step" računamo, da bomo tudi to rešili.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-21.sp366">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Želite, proceduralni predlog. Izvolite.</p>
            </sp>
            <sp xml:id="SDZ4-Redna-38-2008-04-21.sp367">

               <speaker>MAG. FRANC ŽNIDARŠIČ:</speaker>

               <p>Lepa hvala, gospoda predsednik.</p>
               <p>Torej, glede na to, da gre za izjemno pereče vprašanje in veliko stisko na
                  področju, ki najbolj tare starejše ljudi, ko gre za uresničevanje pravic s
                  področja zdravstvenega varstva in ob dejstvu da je nekaj 100 tisoč tistih, ki
                  nimajo možnosti in pogojev, da se še dodatno zavarujejo, predlagam, da se o tem
                  opravi, skladno s 246. členom Poslovnika, v Državnem zboru širša razprava, za
                  katero argumentov pravzaprav ne manjka. Vse kaže, da gredo zdravstvene storitve
                  oziroma pravice na trg, kar moramo na nek način preprečiti. Na trg gredo lahko
                  samo tiste zdravstvene storitve, ki jih bodo zavarovanci v celoti plačali iz
                  svojega žepa. Tisto se lahko preko zavarovalnic, takšnih in drugačnih realizira.
                  To kar se plačuje iz javnega denarja, ne more preko tretjega zavarovanja
                  preskočiti nobene vrste - ne pri zasebniku, ne v javnem zavodu. In to je temeljno
                  vprašanje, ki ga moramo znotraj javne razprave nekako doreči, zato, da se bomo
                  znali obnašati, ko bo treba tako ali drugače reagirati na področju zakonodaje,
                  zdravstvene, pa tudi kakšne druge. Ni mogoče mimo ugotovitve, da je tudi
                  primerjava z nekaterimi evropskimi državami, gospa ministrica, povsem
                  nesprejemljiva. Mi imamo v "preambuli" ustave napisano, da smo socialna država,
                  znotraj katere razumemo pravice s področja zdravstvenega varstva kot temeljne
                  človekove pravice, ki naj se zagotavljajo na solidaren način. Brž ko pobegnemo iz
                  tega solidarnega načina zbiranja denarja in zagotavljanja teh pravic, smo v povsem
                  tržnih razmerah tistih držav, ki se pač samo tako obnašajo. Poznam, na primer,
                  zavarovalne sistem v Nemčiji, pa v Ameriki, kjer je na boljšem tisti, ki lahko
                  plača, ampak v Ameriki 30% državljanov umre brez zdravniške pomoči, ker si ne
                  morejo plačati zavarovanj, niti storitev, ker so v glavnem zasebne in so predrage.
                  In zaradi tega je dragoceno, da bi ohranili naš sistem, ki je človeka vreden
                  sistem solidarnosti in medčloveške pomoči pri zagotavljanju sredstev in pri
                  uresničevanju pravic. In zaradi tega se mi zdi smiselna ta razprava. Morda bomo
                  našli v razpravi predloge, ki bi pomagali, da bi se te stvari na nek boljši način
                  v prihodnje uresničevale, čeprav ne trdim, da ni bilo v tem, sicer kratkem času
                  vašega mandata, že kar nekaj stvari narejenih in v tem smislu pričakujem, da bomo
                  nekaj postorili še v teh nekaj mesecih. Hvala lepa.</p>
            </sp>
            <sp xml:id="SDZ4-Redna-38-2008-04-21.sp368">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Žnidaršiča, da Državni zbor na naslednji seji
                  opravi razpravo o odgovoru ministrice za zdravje na njegovo poslansko vprašanje,
                  bo Državni zbor odločil v okviru glasovanj v petek, 25. aprila.</p>
               <p>Sedaj bo gospod Samo Bevk postavil poslansko vprašanje ministru za okolje in
                  prostor. Ministra za kmetijstvo, prehrano in gozdarstvo pa žal ni, je opravičeno
                  odsoten. Izvolite, gospod Bevk.</p>
            </sp>
            <sp xml:id="SDZ4-Redna-38-2008-04-21.sp369">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor!</p>
               <p>Zelo veliko nepremičnin, med njimi tudi kulturnih in tehniških spomenikov ter
                  naravnih znamenitosti je bilo v prvi polovici 90 let na podlagi Zakona o Skladu
                  kmetijskih zemljišč in gozdov preneseno v last Republike Slovenije. V občini
                  Idrija se je to za nekatere nepremičnine, kot so gozdne in kmetijske parcele
                  zgodilo na podlagi pogodbe o prenosu kmetijskih zemljišč in gozdov konec leta
                  1995. Povsem upravičeno je ta zakon takrat v Sloveniji naletel na veliko
                  nasprotovanje lokalnih skupnosti, saj se je marsikje država kar vpisala kot
                  lastnica in to na zemljiščih sredi urbaniziranih naselij ali pa stavbnih
                  zemljiščih sredi gozdnih in kmetijskih površin. Takrat so bili v skladu s prej
                  omenjenim zakonom o zemljiški knjigi usklajeni tudi podatki glede lastništva
                  parcel, na katerem stojijo klavže na Idrijci, Belci in Ovčaku, ki so kot del
                  tehniške dediščine, razglašene za kulturne spomenike državnega pomena, ter Divjega
                  jezera kot naravne znamenitosti. Sklad kmetijskih zemljišč in gozdov je nato
                  sklenil koncesijsko pogodbo s soškim gozdnim gospodarstvom za gozdne parcele, na
                  katerih stojijo ti spomeniki, niso pa v tej pogodbi opredeljene obveznosti do teh
                  tehniških spomenikov in niti obveznosti do teh tehniških spomenikov in niti
                  obveznosti do teh naravnih znamenitosti. Tako za spomenike državnega pomena sploh
                  nimamo formalno določenega skrbnika in financerja. Potrebno bo torej opraviti
                  zemljiško odmero posameznega kulturnega spomenika, ali je območje naravne
                  znamenitosti in jo izločiti ter določiti lastnika in skrbnika. To je pomembno tudi
                  zaradi priprave upravljavskega načrta, ki je sestavni del dokumentacije za vpis
                  dediščine živega srebra v Idriji na seznam svetovne dediščine pri Unescu.
                  Predvidevam, da bo ta kandidatura uspešno dokončana leta 2009 in na seznam tudi
                  vpisana.</p>
               <p>Spoštovana ministra sprašujem: Kako se ministrstvi lotevata reševanja zapletov pri
                  lastninskih razmerjih glede nekaterih kulturnozgodovinskih spomenikov oziroma
                  naravnih znamenitosti, ki so v lasti države ter sodijo pod skrbništvo bodisi enega
                  ali drugega ministrstva?</p>
               <p>Ali je realno pričakovati, da bosta ministrstvi pri napovedanem rebalansu
                  proračuna pridobili ustrezna dodatna sredstva za namen sanacije in boljšega
                  vzdrževanja teh znamenitosti?</p>
               <p>In končno predlagam, da se opravi zemljiškoknjižna odmera in izločitev za vse
                  štiri tehniške spomenike, klavže, in naravno znamenitost, Divje jezero, ter določi
                  lastnika oziroma upravljavca. Prisotnemu ministru, gospodu Podobniku se že vnaprej
                  zahvaljujem za odgovor. Hvala lepa.</p>
            </sp>
            <sp xml:id="SDZ4-Redna-38-2008-04-21.sp370">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister.</p>
            </sp>
            <sp xml:id="SDZ4-Redna-38-2008-04-21.sp371">

               <speaker>JANEZ PODOBNIK:</speaker>

               <p>Hvala lepa, gospod predsednik za besedo. Spoštovani gospod poslanec Bevk.
                  Vprašanje, ki je vezano na status, tako lastniški kot skrbniški kulturnih in
                  naravnih znamenitosti, in še posebej tema, ki ste jo odprli, ima predvsem
                  pravnosistemsko ozadje. Na nek način poleg našega resorja in resorja za
                  kmetijstvo, gozdarstvo in prehrano se v nekem segmentu dotika tudi resorja za
                  kulturo.</p>
               <p>Z našega vidika mi dovolite naslednji odgovor. Lastništvo na ravni znamenitosti,
                  po sistemu varstva narave spada v ta pojem celoten sistem naravnih vrednost in vse
                  možne kategorije širših in ožjih zavarovanih območij, ima lahko različne
                  pravnosistemske podlage. Pretežni del zemljišč, ki imajo status gozdnih ali
                  kmetijskih zemljišč, je v Skladu kmetijskih zemljišč in gozdov. Sklad z zakonom o
                  skladu z njimi upravlja, pri tem seveda upoštevajoč sektorske predpise. Stanje
                  lastništva je glede konkretnih primerov posameznih naravnih vrednot oziroma
                  zavarovanih območij zelo različno lastniško strukturirano. Vi omenjate primer v
                  občini Idrija. Večinoma je prevladujoča zasebna lastnina. Pri manjšem delu pa gre
                  tudi za mešano lastništvo zasebne in javne lastnine, torej države oziroma
                  občinske. Lastniška razmerja v konkretnih primerih na ravni znamenitosti se
                  rešujejo preko njihovih upravljavskih mehanizmov. Z državno lastnino gozdnih in
                  kmetijskih zemljišč se na zavarovanih območjih še naprej upravlja preko Sklada
                  kmetijskih zemljišč in gozdov, kot rečeno, skladno z varstvenimi režimi. V
                  primeru, ko je ustanoviteljstvo konkretne naravne znamenitosti vezano na državno
                  ustanovitveno proceduro, lahko pride do prenosa upravljavskih pristojnosti na
                  posameznega upravljavca, kadar ustanovitelj, v tem primeru Vlada, meni, da je to
                  najbolj racionalno. Če mi dovolite, bi tu lahko na kratko povzel odgovor kolegov
                  iz kmetijstva, ki pravijo, čeprav bo lahko v prihodnje tudi minister še dodal: "V
                  primerih, ko so nepremičnine v upravljanju Sklada kmetijskih zemljišč in gozdov in
                  predstavljajo kulturno zgodovinski spomenik oziroma naravno znamenitost, ki je
                  posebnega državnega pomena, obstaja možnost neodplačnega prenosa nepremičnin v
                  upravljanje pristojnega ministrstva, ki je lastnik takega spomenika oziroma
                  naravne znamenitosti. Prenos se opravi na podlagi sklepa Vlade. Takšen način
                  prenosa nepremičnin iz Sklada na drugega državnega upravljavca je bil že večkrat
                  izveden."</p>
               <p>Glede finančnega vprašanja, kolega Janc, odgovarjam, Ministrstvo za kmetijstvo,
                  gozdarstvo in prehrano ob napovedanem rebalansu proračuna ne načrtuje pridobitve
                  dodatnih sredstev za namene kulturnih in zgodovinskih spomenikov oziroma naravnih
                  znamenitosti.</p>
               <p>Glede našega resorja in finančnega vprašanja, odgovarjam naslednje: Varstvo in
                  upravljanje naravnih znamenitosti se redno financira iz državnega proračuna, na
                  podlagi programov, ki jih sprejmemo. Za leto 2008 je namenjenih približno 3,5
                  milijona evrov. Poleg tega pa so za zavarovana območja dodatno zagotovljena
                  sredstva tudi iz Sklada kmetijskih zemljišč in gozdov, v zadnjih treh letih smo za
                  to namenili 2,2 milijona evrov.</p>
               <p>V svojem vprašanju omenjate tudi zelo pomembno vprašanje, ki je vezano na namero,
                  da bi mesto Idrija z rudnikom živega srebra in vsemi tehničnimi ter drugimi
                  kulturnimi objekti ter povezanimi naravnimi znamenitostmi bilo vpisano v Unescov
                  seznam svetovne naravne in kulturne dediščine. Jaz tudi sam kot minister podpiram
                  to idejo. Tu pravilno ugotavljate, da bi bilo v takem primeru smotrno rešiti tudi
                  vprašanje upravljanja naravnih znamenitosti, ki so državnega ali lokalnega pomena.
                  S pridobitvijo statusa svetovne dediščine bi tako območje potem moralo imeti tudi
                  svojega upravljavca. Ena od možnosti se kaže tudi v prejšnji teden sprejeti uredbi
                  o spremembah in dopolnitvah uredbe o preoblikovanju podjetja Rudnik živega srebra
                  Idrija, ki jo je v proceduro vložil mag. Andrej Vizjak, Ministrstvo za
                  gospodarstvo, in ob dobrem sodelovanju našega resorja. In z veseljem ugotavljam,
                  da v tej uredbi se predlaga, da se dejavnost rudnika živega srebra Idrija dopolni
                  tako, da bo možno izvajati naloge informacijsko-raziskovalnega središča živo
                  srebro, to je bil predlog našega resorja, in tudi v povezavi z bodočim centrom za
                  varstvo dediščine živega srebra v okviru skupne medcelinske nominacije za vpis na
                  Unescov seznam svetovne dediščine. Tu že imamo formalno podlago, da najdemo lahko
                  tudi dobrega upravljavca v tem primeru. Tukaj bi delno rešili tudi vprašanje, ki
                  je vezano na skrbništvo oziroma upravljanje take naravne znamenistosti. Hvala
                  lepa.</p>
            </sp>
            <sp xml:id="SDZ4-Redna-38-2008-04-21.sp372">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Bevk.</p>
            </sp>
            <sp xml:id="SDZ4-Redna-38-2008-04-21.sp373">

               <speaker>SAMO BEVK:</speaker>

               <p>Hvala za besedo, gospod predsednik. Jaz se gospodu ministru Podobniku lepo
                  zahvaljujem za njegov izčrpni odgovor na ta dokaj zapletena lastniškosistemska in
                  pravna vprašanja. Bi pa vseeno prosil, da bi mi na naslednji seji odgovoril tudi
                  minister za kmetijstvo gospod Jarc. Večina stvari se je zakomplicirala v zvezi z
                  zakonom o Skladu kmetijskih zemljišč in gozdov, ko so bile vse te parcele
                  prenesene v upravljanje v temu skladu. Potem pa je ta sklad podpisoval koncesijske
                  pogodbe, v tem konkretnem primeru s soškim gozdnim gospodarstvom, in tako so
                  takrat avtomatično, imam tukaj podatke iz zemljiške knjige Okrajnega sodišča v
                  Idriji, kjer so podatki o nepremičninah, avtomatično v vseh teh petih primerih so
                  bile prenesene ne samo njive, gozdovi in pašniki, temveč tudi funkcionalni
                  objekti, asfaltirane ceste, kulturni, tehniški spomeniki, naravne znamenitosti.
                  Zato je nujno treba opraviti odmere teh točno določenih parcel. Teh parcel je v
                  tem konkretnem primeru recimo na dveh straneh, ampak samo tri parcele so
                  kulturnozgodovinski spomenik. Zato se strinjam z gospodom Podobnikom, da je to
                  treba čim prej narediti, da je mogoče tudi celo ta uredba pot do tja, ampak še
                  pred določitvijo upravljavcem je treba to tudi zemljiškoknjižno urediti in te
                  parcele izločiti iz tega gozdnatega področja in jim točno določiti meje
                  kulturnozgodovinskega .../Opozorilni znak za konec razprave./... spomenika oziroma
                  naravne znamenitosti in šele potem tako opredeljeno zemljišče oziroma znamenitost
                  podati nekomu v upravljanje in gospodarjenje in seveda tudi...</p>
            </sp>
            <sp xml:id="SDZ4-Redna-38-2008-04-21.sp374">

               <speaker>PREDSEDNIK FRANCE CUKJATI:</speaker>

               <p>Hvala. Na to dopolnilno vprašanje bo minister za kmetijstvo, gozdarstvo in
                  prehrano odgovoril na naslednji seji.</p>
               <p>Sedaj bo dr. Mitja Slavinec postavil poslansko vprašanje ministru za gospodarstvo
                  ter ministru za šolstvo in šport. Prosim.</p>
            </sp>
            <sp xml:id="SDZ4-Redna-38-2008-04-21.sp375">

               <speaker>DR. MITJA SLAVINEC:</speaker>

               <p>Hvala lepa. Vprašanje se nanaša na ministra za gospodarstvo in ministra za šolstvo
                  in šport, ne škodi pa tudi drugim ministrom, če ga slišijo in poskušajo
                  upoštevati.</p>
               <p>Vprašanje je zelo enostavno in nanaša se na razpise, bolj natančno na rok in
                  način, kako morajo vloge, s katerimi prijavitelji kandidirajo, biti oddane. V
                  večini primerov piše, da mora vloga biti do 12. ure tega in tega dne, ki je
                  običajno ponedeljek, oddana na resorno ministrstvo ali pač kamorkoli že. Zdaj pa
                  me zanima zelo enostavna zaveda:</p>
               <p>Zakaj ob tem, da mora biti vloga ob 12. uri tega in tega dne oddana, biti tam in
                  tam, ne more biti v razpisih dodano še "ali oddane na kateri koli pošti v
                  Sloveniji"? Zelo enostavno. Res potem pride naslednji dan, v najslabšem primeru v
                  dveh dneh, ampak glede na to, da imajo v vseh razpisih običajno 45 do 60 dni časa
                  za odgovor, pa ta dva dneva res nič ne vplivata, nič ne zakomplicirata, še toliko
                  bolj, ko primerjamo, kaj pa ta dva dneva lahko pomagata. Lahko bistveno olajšata
                  prijavo. Prej sem izpostavil, običajno je rok za oddajo ponedeljek. To pomeni, da
                  je treba, če pošiljaš po pošti, biti vsaj kolikor toliko siguren, da bo res v
                  ponedeljek do 12. to na resornem ministrstvu, oddati v petek na pošto. Torej tisti
                  imajo objektivno en vikend manj časa za pripravo razpisa in ne vzdrži odgovor, ki
                  sem ga v pisni pobudi že dobil, da so roki zelo dolgi. Gre za diskrimatornost,
                  kajti eni imajo toliko in toliko dni manj in iz prakse se seveda izkaže, da ravno
                  tista dva dneva na koncu, ko večina razpise pripravlja.</p>
               <p>Druga diskriminatornost pa se kaže v tem primeru, če se nekdo odloči in v
                  ponedeljek res potem hoče fizično razpis oddati. Treba se je zavedati, da se
                  Slovenija ne zaključi na robu meglene kotline, ampak je večja. Mogoče bi lahko
                  sedaj nekdo rekel, na srečo, da ni velika tisoč kilometrov. Ampak recimo, če nekdo
                  želi iz Murske Sobote ali Lendave oddati razpis ob 12-ih mora za razliko od
                  nekoga, ki se sprehodi čez cesto, iti tri ure prej. Pa ne gre samo za izgubo časa,
                  povezano je seveda tudi z velikimi stroški.</p>
               <p>Vprašanje je zelo enostavno: Zakaj se kot merodajni daje sprejemni, torej ob 12-ih
                  mora biti na ministrstvu, in ne oddajni kriterij, da se do enega roka razpis odda
                  na pošto, katerokoli pošto v Sloveniji ali na ministrstvo?</p>
               <p>Na ti dve vprašanji bi želel, da mi ministra naslednjič odgovorita.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-21.sp376">

               <speaker>PREDSEDNIK FRANCE CUKJATI:</speaker>

               <p>Želite, da ustno odgovorita? O predlogu poslanca gospoda Slavinca, da Državni zbor
                  na naslednji seji opravi razpravo... Ne, oprostite. O vašem vprašanju oziroma na
                  vaše vprašanje, gospod Slavinec, bosta ministra odgovarjala na naslednji seji.</p>
               <p>Sedaj bo gospod Jožef Horvat postavil poslansko vprašanje ministru za
                  pravosodje.</p>
               <p>Prosim.</p>
            </sp>
            <sp xml:id="SDZ4-Redna-38-2008-04-21.sp377">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovana gospa ministrica, gospod minister,
                  spoštovani kolegi, ki še vztrajate z mano.</p>
               <p>Vprašanje bom postavil ministru za pravosodje, gospodu dr. Lovru Šturmu. Mnogo
                  ljudi vse bolj čuti socialne razlike. Med drugim tudi zato, ker so nekateri
                  obogateli tudi nezakonito. Privatizacija in divje ter protipravno lastninjenje sta
                  po mojem trdnem prepričanju glavna vzroka nakopičenega kapitala in premoženja v
                  rokah peščice ljudi, za kar so odgovorni tudi vodilni politiki in njihove stranke
                  v takratnih vladah. Vse pogosteje pa danes tudi slišimo, kako so nekateri
                  obogateli na račun denacionalizacije. Očitno zavlačevanje postopkov
                  denacionalizacije v Republiki Sloveniji ni samo evropski fenomen, s katerim se,
                  žal, že ukvarja tudi Evropsko sodišče za človekove pravice v Strasbourgu, ampak je
                  denacionalizacija bila po mojem prepričanju večkrat zelo prikladen politični
                  poligon, na katerem se je zavajajoč slovensko javnost, s prstom kazalo na nekatere
                  denacionalizacijske upravičence, ki niso povšeči kakšni politični opciji. Ker
                  vemo, da je v demokratični državi potrebno spoštovati lastninsko pravico, torej
                  kar je bilo ukradeno, je potrebno vrniti, je denacionalizacijo potrebno izvesti
                  zaradi načela pravičnosti, kar je tudi večkrat potrdilo Ustavno sodišče Republike
                  Slovenije.</p>
               <p>Kot ministra za pravosodje, ki je odgovoren za spremljanje procesa
                  denacionalizacije in predvsem njegovega zaključevanja, vas spoštovani gospod
                  minister sprašujem:</p>
               <p>Kolikšen delež slovenskih kmetijskih zemljišč in gozdov je bil vrnjen v
                  denacionalizacijskih postopkih?</p>
               <p>Zame in za slovensko javnost bi bil tudi zanimiv podatek, kolikšen delež
                  predstavlja vrednost vrnjenih kmetijskih zemljišč in gozdov v bruto domačem
                  proizvodu?</p>
               <p>Za vaše odgovore se vam že vnaprej najlepše zahvaljujem. Hvala lepa.</p>
            </sp>
            <sp xml:id="SDZ4-Redna-38-2008-04-21.sp378">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp379">

               <speaker>DR. LOVRO ŠTURM:</speaker>

               <p>Hvala za besedo, spoštovani gospod predsednik. Hvala tudi za vprašanje, spoštovani
                  gospod poslanec Horvat. Ustavno sodišče je večkrat presojalo zakon o
                  denacionalizaciji in potrdilo njegove bistvene rešitve. Po podatkih Sklada
                  kmetijskih zemljišč in gozdov je v Republiki Sloveniji en milijon 942.052 hektarov
                  kmetijskih zemljišč in gozdov. Od tega je bilo po podatkih na dan 29. februarja
                  2008 v postopkih za vračanje vzetega premoženja vrnjenih 102.143 hektarjev
                  kmetijskih zemljišč in 133.047 hektarov gozdov, skupaj torej 235.190 hektarov.
                  Delež kmetijskih zemljišč in gozdov, vrnjenih v denacionalizaciji, glede na vsa
                  kmetijska zemljišča in gozdove v Republiki Sloveniji, ki jih ni malo, je 12,11%,
                  torej nekaj več kot 12%. Ta podatek je gotovo zanesljiv, v javnosti pa o tem
                  krožijo seveda drugačni in višji podatki, ki niso resnični.</p>
               <p>Zdaj pa vprašanje, kolikšen je delež bruto domačega proizvoda, ki ga ustvarimo na
                  kmetijstvu in gozdarstvu. Ta delež je znašal v lanskem letu, v letu 2007, 1,8%.
                  Kar smo ustvarili v kmetijstvu in gozdarstvu, vključno z lovom pa celo ribištvom,
                  je znašalo 1,8%. Delež dohodka od kmetijskih zemljišč in gozdov, ki so bila
                  vrnjena v postopkih za vračanje premoženja, je glede na bruto domači proizvod
                  zgolj 0,22%, niti četrtinke procenta. Predstavljeni statistični podatki kažejo, da
                  je delež vrnjenih kmetijskih zemljišč in gozdov glede na bruto domači proizvod
                  razmeroma majhen in nikakor ne tolikšen, kot ga skušajo nekateri prikazati.</p>
               <p>V zvezi z netočnostmi, ki se pojavljajo v javnosti glede vračanja kmetijskih
                  zemljišč in gozdov nekaterim večjim denacionalizacijskim upravičencem, recimo,
                  Rimskokatoliški cerkvi, je treba pojasniti, da je bil, na primer, katoliški cerkvi
                  do 31. oktobra leta 2007 vrnjen 2,08% delež glede na vsa kmetijska zemljišča in
                  gozdove v Republiki Sloveniji. Delež dohodka od kmetijskih zemljišč in gozdov, ki
                  ga je katoliška cerkev dobila z denacionalizacijo, predstavlja 0,037% celotnega
                  bruto domačega proizvoda ali 37 tisočink. Če pa bi bilo vsem zahtevkom za
                  denacionalizacijo katoliške cerkve, o katerih še ni bilo odločeno, ugodeno, bi
                  delež kmetijskih zemljišč in gozdov glede na vsa zemljišča v Sloveniji znašal
                  največ 2,88%, kar je manj kot 3% vseh gozdov in kmetijskih zemljišč v
                  Sloveniji.</p>
               <p>Te podatke je toliko bolj treba pojasniti, in to so uradni podatki, kajti prav te
                  dni po Sloveniji najdemo v nekem medijskem časopisu, ki se pojavlja vsak teden,
                  podatke, ki so tudi desetkrat višji. Ne vem, od kod so prišli, gotovo so pa iz
                  trte izviti, čeprav se pri tem sklicujejo tudi na nekega poslanca Državnega
                  zbora.</p>
               <p>Iz navedenih podatkov je mogoče razbrati, da gre pri denacionalizaciji kmetijskih
                  zemljišč in gozdov za relativno majhne zneske v primerjavi s premoženjem, ki je
                  prihajalo v drugih procesih privatizacije, o katerih ste nekaj uvodoma povedali,
                  spoštovani gospod poslanec. Hvala.</p>
            </sp>
            <sp xml:id="SDZ4-Redna-38-2008-04-21.sp380">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Horvat.</p>
            </sp>
            <sp xml:id="SDZ4-Redna-38-2008-04-21.sp381">

               <speaker>JOŽEF HORVAT:</speaker>

               <p>Hvala lepa, gospod predsednik. Hvala tudi vam, gospod minister, za te, kot ste
                  sami rekli, uradne podatke. Sam bi si želel, da bi res z njimi bila seznanjena
                  slovenska javnost. Ker to, kar beremo v dnevnih časopisih, se včasih zdi, da so
                  res nekateri denacionalizacijski upravičenci dobili ogromno premoženje. Se pravi,
                  da se iz relativno majhnih vrednosti, ki so jih denacionalizacijski upravičenci
                  dobili po zakonu vrnjenih, se delajo nepoštene in mega velike zgodbe. Skrbi me,
                  gospod minister, ker je prav ta Državni zbor, ko je drugič glasoval o zakonu o
                  zaključku in postopku podržavljenega premoženja, ni uspel zbrati zadostne večine,
                  ni uspel zbrati 46 oziroma več glasov. Sam sem upal, da bo prav po tem zakonu se
                  postopek denacionalizacije nekoliko pospešil. Sedaj sem nekoliko razočaran in vas
                  sprašujem: Kako vi vidite nadaljnje poti, kako v Sloveniji to vračanje
                  podržavljenega premoženja čim prej zaključiti? Očitno se preveč negativnih
                  informacij oziroma dezinformacij širi v slovensko javnost o vrednosti vrnjenih
                  podržavljenih premoženj. Hvala lepa. </p>
            </sp>
            <sp xml:id="SDZ4-Redna-38-2008-04-21.sp382">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-38-2008-04-21.sp383">

               <speaker>DR. LOVRO ŠTURM:</speaker>

               <p>Hvala za besedo, spoštovani gospod predsednik. Hvala tudi za to dodatno vprašanje,
                  spoštovani gospod poslanec Horvat. Zakon o zaključku vračanja denacionaliziranega
                  premoženja ni dobil ustrezne večine glede na veto, ki ga je podal Državni svet.
                  Državni svet se je pri tem skliceval na tako imenovano tajkunizacijo upravičencev
                  za denacionalizacijo. S tem je očitno hotel kar prinesti trditev, da so
                  upravičenci tajkuni. Ta izraz je gotovo v tem primeru popolnoma neprimeren. Na nek
                  način je celo zaskrbljujoče, da Državni svet kot parlamentarno telo, parlamentarni
                  zbor, uporablja take izraze. Med 100 najbogatejšimi Slovenci ne boste našli takih,
                  ki so obogateli zaradi denacionalizacije, zaradi vračanja krivično odvzetega
                  premoženja. V podatkih časopisa Finance iz lanskega leta je bilo navedeno, ocena
                  premoženja desetih najbogatejših oseb v Sloveniji, samo dva od teh sta dobila, in
                  imata takšno premoženje, kot ga je doslej dobilo 40.000 upravičencev za
                  denacionalizacijo, seveda z vsemi verskimi skupnostmi vred. Če bi pa sešteli tri
                  take osebe, bi bilo pa njihovo premoženje pa že večje, kot ga je dobilo 40.000
                  oseb z denacionalizacijo. Kot vidimo, so ti podatki izjemno popačeni. Kot rečeno,
                  zelo zaskrbljujoče je, da Državni svet skuša na nek način prevračati stvarne
                  podatke.</p>
               <p>Na vaše vprašanje, kaj storiti, da postopek zaključimo, pa je treba odgovoriti,
                  ker zakon ni bil sprejet, bodo pač vsi organi morali delati z zavestjo, da je
                  vračanje in čimprejšnji zaključek denacionalizacije, tako kot je že večkrat, rekel
                  bi celo najmanj desetkrat, povedalo Ustavno sodišče, v javnem interesu in je treba
                  ta proces čim prej zaključiti.</p>
            </sp>
            <sp xml:id="SDZ4-Redna-38-2008-04-21.sp384">

               <speaker>PREDSEDNIK FRANCE CUKJATI:</speaker>

               <p>Hvala. Boštjan Zagorac je odsoten. Zato prehajamo sedaj na drugi krog vprašanj
                  poslank in poslancev. Dr. Mitja Slavinec, minister je upravičeno odsoten oziroma
                  je moral oditi, ali boste kljub temu postavili vprašanje ministru za šolstvo in
                  šport? Izvolite.</p>
            </sp>
            <sp xml:id="SDZ4-Redna-38-2008-04-21.sp385">

               <speaker>DR. MITJA SLAVINEC:</speaker>

               <p>Vprašanje želim postaviti, pa pričakujem potem odgovor na naslednji seji.
                  Vprašanje se nanaša na problematiko porabe sredstev kohezijske politike med leti
                  2007 do 2014 na področju izobraževanja odraslih in sistemske ureditve področja
                  izobraževanja odraslih v Sloveniji.</p>
               <p>Gre pa za ljudske univerze. Kar 31 ljudskih univerz v Sloveniji je izpostavilo to
                  problematiko in v skupnem znesku gre skoraj za milijon evrov. Torej 820.000 evrov
                  sredstev, do katerih so prejemniki upravičeni, bodisi v višini dobrega pol
                  milijona evrov so to ljudske univerze, bodisi dobrih 300.000 tistih, ki
                  pričakujejo povračilo šolnine. Pogodbe za ta sredstva so bile podpisane že več kot
                  leto nazaj. Tudi v letu 2006 se vlečejo. V teh pogodbah je bilo navedeno, da je
                  rok za izplačilo do šestdeset dni. Sedaj smo pa leta 2008 in kot vidimo, to tistim
                  ljudskim univerzam, ki so programe izobraževanja odraslih izvedle, povzroča
                  ogromne likvidnostne težave, velike likvidnostne težave, kajti zadeva je bila
                  izvedena že več kot leto dni nazaj, denarja od ministrstva, ki bi ga že takrat
                  morali dobiti, pa še ni. Ljudske univerze zadevo rešujejo tako, da najemajo
                  kredite. Primer ene ljudske univerze, ki je najela kredit v višini 92.000 evrov,
                  je pa potem plačala 2200 evrov obresti in še 7500 evrov zamudnih obresti, kajti
                  kredita nima s čim vračati, dokler od ministrstva ne dobi denarja, denarja za
                  nekaj, za kar je bila sklenjena pogodba, za kar je bilo pričakovano, da se denar
                  prejme po opravljeni storitvi. Storitev je bila opravljena, denarja še zmeraj
                  ni.</p>
               <p>Druga stvar s tem v zvezi je zamujanje pri pripravi novih razpisov sredstev
                  kohezijske politike v tem obdobju na področju izobraževanja odraslih v Sloveniji.
                  To je prav gotovo problematika, ta je prav gotovo nekaj, kar po eni strani
                  deklarativno podpiramo: izobraževanje odraslih, neprestano izobraževanje in tudi
                  doseganje večje konkurenčnosti s čim višjim znanjem. Po drugi strani pa se
                  izvajalce sprovaja na rob bankrota, kajti za opravljeno delo jim več kot leto dni
                  ne izplačajo tistega, kar jim pripada.</p>
               <p>In zanima me: Zakaj je tako in kaj bo minister naredil, da bo zadevo rešil?</p>
            </sp>
            <sp xml:id="SDZ4-Redna-38-2008-04-21.sp386">

               <speaker>PREDSEDNIK FRANCE CUKJATI:</speaker>

               <p>Hvala. Na vaše vprašanje bo minister odgovoril na naslednji seji. Sedaj bo gospod
                  Ljubo Germič postavil poslansko vprašanje ministrici za zdravje. Prosim.</p>
            </sp>
            <sp xml:id="SDZ4-Redna-38-2008-04-21.sp387">

               <speaker>LJUBO GERMIČ:</speaker>

               <p>Hvala lepa, gospod predsednik. Spoštovana gospa ministrica, kolegi!</p>
               <p>Pereč problem čakalnih dob je stalna tema opozarjanja poslancev iz vrst Liberalne
                  demokracije. Danes pa bi, gospa ministrica, postavil vprašanje v okviru čakalnih
                  dob, ki pestijo naš zdravstveni sistem in se nanašjo na ambulantne, klinične,
                  nevropsihološke preglede in rehabilitacijo prizadetih spoznavnih sposobnosti. Za
                  te preglede namreč veljajo izredno dolge čakalne dobe, več kot leto, do leto in
                  pol, ki jih ob sedanji kadrovski zasedbi ni možno skrajšati, čeprav vemo, da
                  uspešnost nevrološke rehabilitacije zavisi predvsem od hitre in kakovostne ocene
                  stanja bolnika in čim hitrejše nevropsihološke rehabilitacije. Drugje v Sloveniji
                  tega pregleda ni mogoče opraviti kot v okviru Nevrološke klinike Univerzitetnega
                  kliničnega centra v Ljubljani, tukaj pa vemo, da imamo zaposleni le dve osebi, ki
                  sta specialistki klinične psihologije in sta tako vezani na delo v ambulantni kot
                  v hospitalni oskrbi. Ker tega ni možno opraviti drugje, ker niso ambulante
                  ustrezne usposobljene, zaradi jezikovne bariere pa teh storitev ni mogoče
                  opravljati tudi tako, da bi paciente pošiljali v tujino. Ocenjujem, da je takšna
                  čakalna doba z vidika pravic bolnika z urejenim zdravstvenim zavarovanjem
                  nedopustna in samo pomembno znižuje možnost okrevanja in s tem kvalitetno
                  življenje in posega v ustavno zagotovljeno pravico do zdravja, zdravljenja, posega
                  pa tudi v bolnikove pravice, kot smo jih pred kratkim opredelili v sprejetem
                  zakonu o bolnikovih pravicah. Hkrati taka čakalna doba neopravičeno povečuje
                  stroške zdravljenja, daljša bolniške odsotnosti, daljša sam proces rehabilitacije
                  in s tem tudi znižuje njeno učinkovitost. Posledično imamo vedno večje število
                  oseb, ki pristanejo v invalidskih kategorijah in med brezposelnimi. Vse to kaže na
                  ohlapen odnos do zdravja populacije, pa tudi do denarnih sredstev, ki jih
                  davkoplačevalci namenjamo za svoje zdravstveno stanje, saj zgodnje okrevanje vodi
                  v zniževanje stroškov zaradi premeščanja v rehabilitacijo v okviru ambulantne
                  obravnave.</p>
               <p>Zato vas spoštovana gospa ministrica sprašujem:</p>
               <p>Na kakšen način boste urejali čakalne dobe in zagotavljali dostopnost osrednje
                  diagnostične in rehabilitacijske pomoči odraslim državljanom Slovenije?</p>
               <p>Ali nameravate, glede na to, da je Slovenija najverjetneje edina država v EU, ki
                  nima veje zdravstvenega varstva nevropsihološke rehabilitacije, novo storitev
                  predlagati in tudi uvesti?</p>
               <p>Se vam že vnaprej zahvaljujem za odgovor.</p>
            </sp>
            <sp xml:id="SDZ4-Redna-38-2008-04-21.sp388">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-38-2008-04-21.sp389">

               <speaker>ZOFIJA MAZEJ KUKOVIČ:</speaker>

               <p>Hvala lepa, gospod Germič za to vprašanje. Spoštovani gospod predsedujoči,
                  spoštovani poslanci! Zelo moram pritrditi tej skrbi, ki jo vi izražate ob tem
                  vprašanju. Tudi nevrologija se razvija v svetu skladno z novimi potrebami.
                  Alzheimer, Parkins, epilepsija, recimo, vse to so nastajajoče ali čedalje bolj
                  masovne bolezni. Francija bo sedaj med predsedovanjem tudi vzela Alzheimerjevo
                  bolezen kot eno izmed ključnih prioritet.</p>
               <p>Kaj se je pri nas zgodilo? Mi smo dejansko v Sloveniji zatajili na področju kadra,
                  ki je potreben za področje nevrologije. Danes tukaj nimamo kaj govoriti.
                  Republiški strokovni kolegiji so tisti, ki bi tako rekoč naj držali mrežo po
                  Sloveniji, vsak zase, vsak za svoje, torej 33 jih je, torej vsak za svojo
                  specializacijo. Vemo, da se aktivno to ne dogaja in moramo dati na to poseben
                  poudarek. To smo zavestno ugotovili, da pa je nevrologija ena izmed najbolj
                  kritičnih. Kadri se tukaj niso konsistentno vzgajali. In kaj lahko danes storimo?
                  Delamo naslednje: prvič, nevrološka klinika bo predčasno dobila diagnostični
                  center, ki se intenzivno pripravlja. Jaz sem napovedala, da 15. avgusta bi se
                  lahko zgodile prve diagnostike v tem prostoru. Ob sreči. Ker tu v Sloveniji je
                  treba govoriti o sreči, ker pogodb in tega se redko kdo drži. Če bi se držali
                  pogodb, bi to že danes vse teklo. Drugič, oprema za nevrološko kliniko. Verjamem,
                  da bo med letom dobavljena, da bo klinika končana do konca leta in da bomo imeli
                  vsaj prostorske pogoje in pogoje v opremi res krasne. Kako pa naenkrat razviti to
                  stroko, je pa edino z zavestnim usmerjanjem specializacij na to področje. Zato sem
                  zahtevala in pričakujem in verjamem, da bom dobila od Zdravniške zbornice do 6.
                  maja dolgoročni načrt specializantov, tako po strokah, kot po regijah oziroma
                  bolnišnicah. In iz tega načrta lahko izhajamo, s čim sploh imamo opraviti. Poleg
                  tega, da imamo danes dve fakulteti, je resnično slabo, da tukaj pacienti čakajo,
                  kvečjemu bomo lahko to nadomestili tudi z novimi pogoji zakona o zdravniški
                  službi, te novele, ki ga imamo tukaj in pa s prostorskimi pogoji in opremo, kar pa
                  ni dovolj, da bi lahko v tem trenutku sledili vsemu.</p>
               <p>Jaz sem se srečala tudi z nevladnimi organizacijami na tem področju, s celotnim
                  vodstvom Nevrološke klinike in Kliničnega centra, kjer smo to vprašanje odprli in
                  nanizali te rešitve, ki so kolikor toliko realne in tudi to, da je treba narediti
                  nacionalne kriterije tudi za te čakalne dobe. Ker, glejte, dokler kriterija ni,
                  potem se pač to vpisuje, ne glede na nujnost, ker se ponekod lahko naredi večja
                  škoda, če bo nekdo dlje časa čakal, tako kot pravilno ugotavljate, da lahko pride
                  še do večjih bolniških, še do večjih težav.</p>
               <p>No, in še ena zadeva, ki se pogosto dogaja, je možganska kap in posledice ter
                  rehabilitacija ljudi po možganski kapi. Na nevro centru danes tako rekoč komaj
                  uspejo odnašati ljudi s ceste, ki jih kap. Torej, to ne pomeni ravno s ceste, od
                  kjerkoli se nekomu nekaj zgodi. Tako da tudi ti pravzaprav prehitevajo zaradi
                  nujnosti vrste. Imamo pa zadaj tudi vprašanje, ker nimamo dovolj rehabilitacijskih
                  centrov za to populacijo. In tudi to načrtujemo zdaj v tem novem nacionalnem
                  planu. Skratka, ozavestili smo problematiko, rešujemo jo tako, kot se jo sploh
                  reševati da. To pa ne pomeni, da bi jutri lahko bilo tu vse v redu. Predolgo se je
                  pustilo, predolgo ni bilo te zavesti, kam pravzaprav gre družba, kaj pomeni danes
                  Alzheimerjev in Parkinsov pa epileptikov in tega v velikem številu in možganskih
                  kapi zaradi znanih razlogov, ki jih velikokrat iščemo. Tako da... /Izklop
                  mikrofona./</p>
            </sp>
            <sp xml:id="SDZ4-Redna-38-2008-04-21.sp390">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Germič.</p>
            </sp>
            <sp xml:id="SDZ4-Redna-38-2008-04-21.sp391">

               <speaker>LJUBO GERMIČ:</speaker>

               <p>Hvala lepa za odgovor, gospa ministrica. Seveda se lahko strinjam z vami, da se
                  strinjate tudi vi z mano, da gre za zelo pereč problem, kajti tako dolge čakalne
                  vrste, pravzaprav ene izmed najdaljših čakalnih vrst, zelo dražijo tudi naš
                  zdravstveni sistem, hkrati pa onemogočajo čim hitrejše vračanje v osebno okolje, v
                  vsakdanje okolje in nazaj v delovno okolje.</p>
               <p>Veselijo besede, ki govorijo o tem, torej v vašem odgovoru, da bodo zagotovljeni
                  tako prostori, tako oprema, ki bo po vaših besedah lahko izpolnila vsaj del tega
                  perečega problema. Seveda pa skrbi tudi pomanjkanje kadrov, ki bodo pereč problem
                  v malo daljšem obdobju. Skrbijo tudi ocene, za katere pravite, da jih na tem
                  področju pravzaprav ni, kaj se nam dogaja na tem področju in da je bilo področje v
                  veliki meri v dosedanjem obdobju zanemarjeno. V tej konstalaciji bi povedal tudi,
                  da bomo na to temo imeli tudi nujno sejo Odbora za zdravstvo, kajti ena poslanskih
                  skupin je vložila ravno za to področje. To pomeni, da je zavedanje pereče
                  problematike tega področja bistveno širše in da bomo takrat lahko imeli na mizi
                  vse te odgovore, o katerih ste vi danes govorili, da bodo strokovni razširjeni
                  kolegiji pripravili svoje poglede na to, da bomo imeli jasna stališča in podatke o
                  tem, kdaj in na kakšen način oprema in prostori in na kakšen način bomo v zelo
                  kratkem obdobju lahko prišli do pozitivnih predlogov rešitev, da res akutno
                  vprašanje na področju zdravstva tudi uspešno rešimo. Hvala lepa.</p>
            </sp>
            <sp xml:id="SDZ4-Redna-38-2008-04-21.sp392">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, želite odgovor.</p>
            </sp>
            <sp xml:id="SDZ4-Redna-38-2008-04-21.sp393">

               <speaker>ZOFIJA MAZEJ KUKOVIČ:</speaker>

               <p>Mogoče samo na kratko, da vse to zahteva res en čas, da se to zažene, da se zažene
                  odgovarjanje na tako težka vprašanja, kot so tukaj. In veliko je bilo po mojem
                  tudi problematičnega zato, ker so se toliko časa ukvarjali tukaj z definicijo te
                  stavbe, te opreme, da so recimo tudi tisti, ki so profesionalci, mnogo časa in
                  mnogo pregledov namenili temu. Iskreno mi je žal za to, ker vidim, kako pač to
                  teče, namesto da bi se posvetili bolj pacientom. In vsekakor bomo delali na tem
                  področju intenzivno.</p>
            </sp>
            <sp xml:id="SDZ4-Redna-38-2008-04-21.sp394">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem vprašanja poslank in poslancev, namenjena ministrici in
                  ministrom Vlade in se jim zahvaljujem za podane odgovore. S tem prekinjam to točko
                  dnevnega reda, ki jo bomo nadaljevali v petek 25. aprila, ko bo na štiri poslanska
                  vprašanja poslancev opozicije in poslanca vladajoče koalicije odgovarjal
                  predsednik Vlade gospod Janez Janša.</p>
               <p>Prekinjam 38. sejo Državnega zbora Republike Slovenije, ki jo bomo nadaljevali
                  jutri ob 9. uri. Lahko noč! <title><stage>(SEJA JE BILA PREKINJENA 21. APRILA 2008 OB
                     20.22.)</stage></title>
               </p>
            </sp>
         </div>
      </body>
   </text>
</TEI>
