<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-05-2004-12-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|17149D8E36BD23B6C1256F730049C7BA</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=17149D8E36BD23B6C1256F730049C7BA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-05-2004-12-16.DZ" n="05">
               <name>Izredna</name>
               <date when="2004-12-16"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-05-2004-12-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">5. izredna seja</stage>
            <stage type="date">(16. december 2004)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ4-Izredna-05-2004-12-16.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam 5.
               izredno sejo državnega zbora Republike Slovenije, ki sem jo sklical na podlagi
               drugega odstavka 58. člena ter drugega odstavka 60. člena poslovnika državnega
               zbora.</p>
               <p>Obveščen sem, da ni bilo napovedanih zadržanosti ali odsotnosti poslank in
               poslancev.</p>
               <p>Na sejo državnega zbora sem vabil predsednika vlade Republike Slovenije, gospoda
               Janeza Janšo, k 7. točki in kandidata za ministra vlade Republike Slovenije k 7.
               točki, predstavnika republiške volilne komisije k 1. točki, predstavnike vlade
               Republike Slovenije k 2., 3., 4., 5. in 6. točki in predstavnika sodnega sveta k 8.
               točki dnevnega reda. Vse lepo pozdravljam!</p>
               <p>Prehajamo na določitev dnevnega reda 5. izredne seje državnega zbora Republike
               Slovenije.</p>
               <p>Predlog dnevnega reda je pripravljen skladno z drugim odstavkom 58. člena poslovnika
               in ste ga prejeli s sklicem seje. Predlogov za umik ali širitev dnevnega reda nisem
               prejel, zato prehajamo na določitev dnevnega reda.</p>
               <p>Zboru predlagam, da za današnjo sejo določi dnevni red, kot ste ga prejeli s sklicem.
               Glasujemo. Navzočih 41 poslancev. Glasovali bomo še enkrat. Prosim, da vložite
               kartice, pregledate, ali naprava deluje <stage>(lučka na desni strani)</stage>.</p>
               <p>Ponovno glasujemo o dnevnem redu. Glasovanje teče. Navzočih je 51 poslank in
               poslancev, za je glasovalo 50, proti eden.</p>
               <p><stage>(Za je glasovalo 50.)</stage> <stage>(Proti 1.)</stage></p>
               <p>Ugotavljam, da je dnevni red sprejet.</p>
               <p>Naknadno smo dobili informacijo o seznamu poslank in poslancev, ki so zadržani in se
               današnje seje ne morejo udeležiti. To so: Stanislav Brenčič od 16.00 ure dalje, Feri
               Horvat, Zmago Jelinčič Plemeniti, dr. Matej Lahovnik od 12.30 do 14.30 ure, Breda
               Pečan, Milan Petek za pričetek seje, Maria Pozsonec, Jožef Školč od 11.00 do 16.00
               ure, Matjaž Švagan od 13.00 do 16.00 ure, Jože Tanko in Vili Trofenik.</p>
               <p>Prehajamo na <title>1. TOČKO DNEVNEGA REDA</title>, to je na <title>DOLOČITEV KANDIDATOV, KI
                  V SKLADU S 14. ČLENOM ZAKONA O POSLANCIH OPRAVLJAJO FUNKCIJO POSLANCA NAMESTO
                  POSLANCEV, KI SO PREVZELI FUNKCIJO V VLADI.</title>
               </p>
               <p>Republiška volilna komisija je zboru posredovala ugotovitev, kateri kandidati imajo
               pravico nadomeščati poslance, ki so nastopili funkcijo v vladi. Ugotovitev je
               obravnavala mandatno-volilna komisija, kot matično delovno telo ter zboru predložila
               predlog sklepa. Ker ni najavljenih razpravljavcev, zaključujem razpravo. Na podlagi
               navedenega in v skladu s 14. členom zakona o poslancih dajem na glasovanje naslednji
               predlog sklepa: V času, dokler izvoljeni poslanci, ki so prevzeli funkcijo v vladi, v
               skladu z določbo prvega odstavka 14. člena zakona o poslancih ne morejo opravljati
               funkcije poslanca, opravljajo to funkcijo v skladu z določbo drugega odstavka 14.
               člena navedenega zakona od današnjega dne: namesto dr. Andreja Bajuka Ciril Testen,
               rojen 4.4.1947, stanujoč Žagarjeva 3, Tolmin; namesto specialista akademske stopnje
               Andreja Bručana Polonca Dobrajc, rojena 8.3.1960, stanujoča Cigaletova 8, Ljubljana;
               namesto mag. Janeza Drobniča Franc Capuder, rojen 16.11.1962, stanujoč Soteska pri
               Moravčah 4a, Moravče; namesto mag. Andreja Vizjaka Ivan Gril, rojen 12.2.1962,
               stanujoč na Tratah 13, Novo mesto; namesto dr. Milana Zvera Zvonko Črnač, rojen
               23.91962, stanujoč Krajgarjeva 7, Postojna; namesto Miroslava Lucija Jožef Ficko,
               rojen 12.1.1961, stanujoč Brezovica 5, Puconci; namesto Franca Pukšiča Marjan Pojbič,
               rojen 6.2.1961, stanujoč Sladki Vrh 35, Sladki Vrh. To je predlog, o katerem bomo
               glasovali. Še enkrat preverite kartice. Glasujemo. Glasovanje teče. Navzočih je 72
               poslank in poslancev, za je glasovalo 72, proti nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je predlagani sklep sprejet in poslance vabim naj pridejo v dvorano.
               <gap n="..."/><stage>/Aplavz./</stage><gap n="..."/> Poslanko in poslance prosim, da zasedejo svoja mesta. Čestitam k
               njihovi izvolitvi in jim želim prijetno bivanje v naši sredini.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA ZAKONA O SPREMEMAH IN
                  DOPOLNITVAH ZAKONA O DAVKU OD DOHODKOV PRAVNIH OSEB - nujni postopek.</title> Predlog
               zakona je v obravnavo zboru predložila vlada Republike Slovenije. Besedo dajem
               predstavniku vlade za dopolnilno obrazložitev. Besedo ima dr. Andrej Bajuk, minister
               za finance. Prosim.</p>
            </sp>
            <sp xml:id="SDZ4-Izredna-05-2004-12-16.sp2">

               <speaker>DR. ANDREJ BAJUK:</speaker>

               <p>Spoštovani gospod predsednik, spoštovane poslanke in poslanci.</p>
               <p>Državni zbor Republike Slovenije je konec marca letošnjega leta sprejel zakon o davku
               od dohodkov pravnih oseb na predlog predlagatelja, vlade Republike Slovenije. Eden
               temeljnih razlogov za pripravo predloga navedenega zakona je bila uresničitev zaveze
               Republike Slovenije, da uskladi zakonodajo s pravnim redom Evropske zveze, zato so
               nekatere določbe, ki implementirajo direktive EU, uporablja že od 1. maja letošnjega
               leta. Začetek uporabe teh členov, sredi leta je rezultat izjemne situacije, to je
               članstva Republike Slovenije v Evropski uniji, v celoti pa se bo zakon začel
               uporabljati šele s 1. januarjem 2005. Tako je bila v ta zakon, to je pravni red
               Republike Slovenije, prenesena tudi direktiva Sveta 90/435 EC o skupnem sistemu
               obdavčevanja, ki velja za matične družbe in odvisne družbe iz različnih državah
               članic z dopolnitvama od 23. julija leta 1990, ki se nanaša na davčni režim v zvezi z
               razdelitvijo dobičkom med družbami iz različnih držav članic. Po direktivi pod
               določenimi pogoji se odpravi dvojno obdavčevanje razdeljenih dobičkov, ki jih prejme
               matična družba od odvisne družbe tako, da se pri matični družbi ne obdavčijo ali pa
               se obdavčijo, vendar se prizna ustrezen odbitek davka od dohodkov pravnih oseb, ki je
               bil zaračunan v državi vira, država vira pa ne sme obdavčiti z davčnim odtegljajem
               dobičkov, ki jih matični družbi razdeli odvisna družba. Eden od pogojev po tej
               direktivi je tudi odstotek udeležbe matične družbe v odvisni družbi, najmanj 25%. V
               letu 2004 je bila prej navedena direktiva Sveta Evropske unije spremenjena, spremembe
               so bile objavljene v Uradnem listu EU in v skladu s to direktivo morajo države
               članice EU prilagoditi svojo davčno zakonodajo do 1.1.2005. Tako mora Slovenija na
               podlagi te direktive spremeniti ta zakon tako, da se odstotek udeležbe matične družbe
               v odvisni družbi, ki zagotavlja neobdavčitev dividend ob razveljavitvi oziroma
               prejemu postopno zniža, tako da znaša od 1.1.2005 20%, od 1.1.2007 15% in od 1.1.2010
               10%. S tem se širi krog subjektov, kjer obdavčitev dividend na viru oziroma pri
               prejemu ne bo.</p>
               <p>Nadaljnja predlagana sprememba tega zakona se nanaša na dohodke, ki niso zavezani
               davčnemu odtegljaju. Ta zakon uvede davčni odtegljaj od obresti, ki imajo vir v
               Sloveniji, plačane rezidentom in nerezidentom. Med te obresti sodijo tudi obresti, ki
               jih izplača ena banka drugi banki od kreditov, ki jih je dala ta druga banka. Če se
               banka kot plačnica obresti s tako imenovano klavzulo o brutenju s pogodbo zaveže, da
               bo v primeru uvedbe davka na obresti prevzela to davčno breme, predstavlja to dodatno
               obremenitev banke posojilojemalke. Zaradi navedenega se predlaga davčno oprostitev za
               obresti na viru od kreditov, ki jih najemajo banke od drugih bank, ki izhajajo iz
               pogodb, sklenjenih pred dnem uveljavitve tega zakona. Ponavljam, pred dnevom
               uveljavitve.</p>
               <p>Nadalje vlada Republike Slovenije tudi predlaga, da se davčni režim, ki ga uvaja ta
               zakon, za področje priznavanja odhodkov iz oblikovanja zavarovalno-tehniških
               rezervacij, ki jih mora zavarovalnica oblikovati v skladu z zakonom, ki ureja
               zavarovalništvo, uporabi že davčni obračun za leto 2004. S tem zakonom uvedeni davčni
               režim je namreč ugodnejši od režima, ki je predpisan z zakonom o davku od dobička
               pravnih oseb in bi se, če tukaj predlagana sprememba tega zakona ne bi bila sprejeta,
               moral uporabiti tudi še za davčni obračun za leta 2004.</p>
               <p>Spoštovani predsedujoči, spoštovane poslanke in poslanci. Iz teh razlogov se predlaga
               sprejem predloga zakona po nujnem postopku, tako da bo novela zakona lahko veljala že
               za davčno leto 2005 oziroma se bodo določene rešitve lahko uporabile že za davčni
               obračun za leto 2004. Naj samo še dodam, da ta predlog zakona in te spremembe je
               predložila v državni zbor prejšnja vlada, da glede na proceduro sedanja vlaga ni
               mogla vložiti lastnih amandmajev, podpira pa tiste amandmaje, ki so bili odboru že
               sprejeti. Hvala vam lepa.</p>
            </sp>
            <sp xml:id="SDZ4-Izredna-05-2004-12-16.sp3">

               <speaker>PREDSEDNIK FRANCE CUKJATI:</speaker>

               <p>Hvala dr. Bajuku, ministru za finance za dopolnilo obrazložitev. Predlog zakona je
               obravnaval odbor za finance in monetarno politiko kot matično delovno telo. Prosim
               poročevalca odbora, da predstavi poročilo odbora.</p>
            </sp>
            <sp xml:id="SDZ4-Izredna-05-2004-12-16.sp4">

               <speaker>BOJAN STARMAN:</speaker>

               <p>Spoštovani predsednik, spoštovane poslanke in poslanci. Odbor državnega zbora
               Republike Slovenije za finance in monetarno politiko je na 2. nujni seji dne
               2.12.2004 in v nadaljevanju na 3. nujni seji 14.12.2004 obravnaval predlog zakona o
               spremembah in dopolnitvah zakona o davku od dohodkov pravnih oseb, ki ga je državnemu
               zboru predložila vlada Republike Slovenije. Kolegij predsednika državnega zbora je na
               6. seji dne 19.11. sklenil, da se predlog zakona o spremembah in dopolnitvah zakona o
               davku od dohodkov pravnih oseb obravnava po nujnem postopku. Pri delu odbora sta
               sodelovali predstavnici predlagateljice, vlade Republike Slovenije, in predstavnica
               zakonodajno-pravne službe državnega zbora Republike Slovenije ter Združenja bank
               Slovenije. Poleg mnenja zakonodajno-pravne službe z dne 1.12.2004 je odbor obravnaval
               naslednja dodatna gradiva: amandma poslanca Boštjana Zagorca iz Slovenske nacionalne
               stranke, predlog za amandmaje Združenja bank Slovenije z dne 1.12.2004 ter delovno
               gradivo predlogov za amandmaje odbora za finance in monetarno politiko na podlagi
               mnenja zakonodajno-pravne službe.</p>
               <p>V okviru druge obravnave na 2. nujni seji 2.12.2004 je bil po predstavitvi predlogov
               sprememb in po razpravi sprejet sklep, da se nadaljnja obravnava predloženega
               besedila preloži na eno izmed prihodnjih sej, z namenom, da se do zakonskega besedila
               opredeli tudi novoizvoljena vlada. Do predloženega zakona se je na seji, ki je bila
               9. decembra 2004, opredelila vlada Republike Slovenije, s tem da je državnemu zboru
               posredovala predlog za nadaljevanje obravnave v roku, ki bi omogočil uveljavitev
               predloženega besedila s 1.1.2005. Odbor je obravnavo nadaljeval na 3. nujni seji
               14.12.2004. Kot delovno gradivo je bilo odboru s strani predsedujočega predloženo
               gradivo s predlogi amandmajev na osnovi mnenja zakonodajno-pravne službe z dne
               14.11.2004 k 4. in novemu 7.a členu zakonskega predloga, s predlogom, da ob sprejetju
               postanejo amandmaji odbora, kot so razvidni iz nadaljevanja tega poročila.</p>
               <p>Odbor je opravil glasovanje o amandmajih in posameznih členih zakonskega predloga in
               na podlagi prvega odstavka 133. člena je bil glede na sprejete amandmaje na seji
               odbora pripravljen dopolnjen predlog zakona, ki je sestavni del tega poročila in v
               katerega so vključeni tudi amandmaji, sprejeti na seji odbora.</p>
               <p>Smatramo, da je dopolnjen predlog primerna podlaga, zato zboru predlagamo, da v
               okviru druge obravnave na tej seji ta predlog tudi potrdi in sprejme. Hvala lepa.
            </p>
            </sp>
            <sp xml:id="SDZ4-Izredna-05-2004-12-16.sp5">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu za predstavitev poročila odbora za finance in monetarno
               politiko.</p>
               <p>Sledi predstavitev stališč poslanskih skupin. Besedo ima mag. Milan Cvikl, ki bo
               govoril v imenu poslanskega kluba Liberalne demokracije Slovenije. Prosim.</p>
            </sp>
            <sp xml:id="SDZ4-Izredna-05-2004-12-16.sp6">

               <speaker>MAG. MILAN M. CVIKL:</speaker>

               <p>Gospod predsednik, gospod minister, poslanke in poslanci! Na kratko bom predstavil
               predlog poslanskega kluba LDS k temu zakonu.</p>
               <p>Zakon bomo podprli, obžalujemo pa dvoje. Obžalujemo, da nismo mogli o tem opraviti
               razprave že pred štirinajstimi dnevi, na sklicani izredni seji državnega zbora, ker
               se je pač takrat koalicija odločila, da se mora do tega najprej opredeliti vlada.
               Vlada je samo povzela predlog vlade, ki je opravljala naloge do 3.12.2004, in
               vsebinsko ni spreminjala tega zakona, tako da bi lahko razpravo opravili že pred
               štirinajstimi dnevi. Vendar je bil namen vlade drug. Namen vlade je bil, da danes
               obravnavamo pomemben zakon, ki se mu reče zakon o spremembah in dopolnitvah zakona o
               dohodnini. Obžalujemo pa seveda tudi to, da na odborih kljub temu da je kar nekaj
               poslancev, tudi poslanec SDS-a, predsednik odbora se strinjal z nekaterimi amandmaji,
               med katerimi bi rad rekel par besed samo o amandmaju, ki sem ga prevzel, amandmaju,
               ki so ga predlagali predstavnik Združenja banke Slovenije, ki so želeli poudariti, da
               bi z amandmajem k 2. členu in s tem, da bi seveda ta drugi člen bil uveljavljen ves
               čas tega zakona, prišlo do bolj enakopravnega položaja tistih bank, ki delujejo na
               našem območju in so v domači lasti, za razliko od bank, ki delujejo na našem območju
               in so v tuji lasti oziroma več kot 25% v tuji lasti.</p>
               <p>Na sami seji je bilo povedano, predstavnica vlade je povedala, da vlada amandmaju
               nasprotuje, čeprav se vlada se o tem formalno ni seznanila, tudi ni bilo nobene
               korespondenčne seje, na kateri bi vlada lahko tako hitro rekla, da nasprotuje
               amandmaju, ki na nek način vzpostavlja enakopraven položaj med bankami na domačem
               trgu.</p>
               <p>Pred seboj imamo zakon, ki praktično ostaja takšen, kot ga je predlagala prejšnja
               vlada. Menimo pa, da bi zaradi dodatne utemeljitve Združenja bank Slovenije bilo
               smiselno podpreti amandma k 2. členu. Formalno ta 2. člen ni odprt, zato seveda je
               zgodba zaključena. Upam, da bo vlada Republike Slovenije po nadaljnji proučitvi
               argumentov lahko mogoče predlagala dodatne dopolnitve zakona in zagotovila
               enakopravnost poslovanja gospodarskih subjektov. V poslanskem klubu bomo zakon
               podprli. Hvala.</p>
            </sp>
            <sp xml:id="SDZ4-Izredna-05-2004-12-16.sp7">

               <speaker>PREDSEDNIK FRANCE CUKJATI:</speaker>

               <p>Hvala gospodu Milanu Cviklu. Besedo ima gospod Matjaž Han, ki bo govoril v imenu
               Združene liste socialnih demokratov. Prosim.</p>
            </sp>
            <sp xml:id="SDZ4-Izredna-05-2004-12-16.sp8">

               <speaker>MATJAŽ HAN:</speaker>

               <p>Spoštovani predsednik, spoštovani ministri, kolegice in kolegi! Verjetno se
               strinjamo, da je bistvena vsebina tega zakona, ali se bomo odločili, da slovenskim
               bankam zagotovimo slabši položaj, kot ga imajo druge banke. Obdavčitev obresti iz
               medbančnih poslov, izplačanih nerezidentom, bremeni naše slovenske banke. S to
               obremenitvijo predlagani zakon postavlja slovenske banke v neenakopraven položaj
               glede na tiste banke, ki delujejo na našem območju in so v večinski lasti tujcev
               oziroma imajo tuje banke v njih vsaj četrtinski delež. Postavlja se vprašanje, ali si
               lahko privoščimo tako obdavčitev medbančnih poslov v tem trenutku. Zaradi tega zakona
               dejansko dvigujemo ceno kapitala, ki ga v naših bankah plačujejo, ko se pri njih
               sposojamo denar. Postavljanje domačih bank v neenakopraven položaj ni usmeritev EU, s
               katero se tako radi primerjamo, saj se medbančni posli v Evropi izjema iz
               obdavčitve.</p>
               <p>Naj opozorim, da zakon bode v oči tudi zaradi dejstva, da v bodoče teh obdavčitev v
               medbančnih poslih v Evropi ne bo. Sprejemanje zakona zato, da bi za obdobje dveh let
               postavili slovenske banke v neenakopraven položaj, ni smiseln. Edini razlog, ki ga
               lahko najdemo, leži v obljubi, ki ga je vlada dala, da bodo razprodajali slovenske
               banke. Ko smo jih spraševali o strategijah in ciljih teh prodaj naših domačih
               slovenskih bank, odgovora od njih nismo dobili. Nismo jih dobili ne na zaslišanjih
               kandidatov za ministre in nismo jih dobili na delovnih telesih. Očitno je, da zakon
               vodi izključno za pripravo terena za nenadzorovano razprodajo slovenskih bank. Taki
               razprodaji slovenskih bank v poslanski skupini Združene liste socialnih demokratov
               močno nasprotujemo. Zato pozivam, drage kolegice in kolegi, da tega zakona ne
               podprete. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp9">

               <speaker>PREDSEDNIK FRANCE CUKJATI:</speaker>

               <p>Hvala gospodu Hanu. Besedo ima gospod Martin Mikolič, ki bo govoril v imenu Nove
               Slovenije. Prosim.</p>
            </sp>
            <sp xml:id="SDZ4-Izredna-05-2004-12-16.sp10">

               <speaker>MARTIN MIKOLIČ:</speaker>

               <p>Spoštovani gospod predsednik, spoštovani gospod minister, spoštovane kolegice in
               kolegi! Poslanska skupina Nove Slovenije podpira spremembe in dopolnitve zakona o
               davku od dohodka pravnih oseb , vezane na zakonodajo Evropske unije in posledično s
               tem uskladitev zakonodaje Republike Slovenije s pravnim redom Evropske unije. Glede
               na sprejeti zakon v letošnjem letu je smiselna rešitev, s katerim se le-ta dopolnjuje
               glede na odpravo dvojnega obdavčevanja področja obdavčevanja medbančnih posojil,
               kajti sprejeti zakon je uvedel davčen odtegljaj tudi za obresti, ki jih izplačuje
               banka drugih bank od kreditov, ki jih je dala ta druga banka. V vsakem primeru davek
               od obresti bremeni prejemnika obresti. Predlagani zakon bo odpravil obdavčitve na
               viru za določene obresti od kreditov, ki jih najemajo banke od drugih bank. Je pa
               res, da je 2. in 5. člen dopolnitev osnovnega zakona, ki govorita o izjemi od
               davčnega odtegljaja teh obresti oziroma konkretni 5. člen, ki opredeljuje časovno
               veljavnost predlagane spremembe, in sicer se nanaša na obresti iz pogodb, sklenjenih
               po 21.4.2004 - ali je pravzaprav dovolj jasen izvrševalcem zakonodaje, saj v tem
               obdobju ni davčne obveznosti za nobene obresti. Glede na to, da bo zakon pričel
               veljati s 1.1.2005, je potrebno predloge sprememb in dopolnitev, ki jih je že
               predlagala pretekla vlada, sprejeti, da se bo zakon s strani izvrševalca zakonodaje
               izvajal v skladu z zakonodajo Evropske unije in udejanil tudi interese
               zakonodajalca.</p>
               <p>Zato bomo v poslanski skupino Nova Slovenije predlagane spremembe in dopolnitve in
               tudi tisto, kar je bilo tudi z amandmaji na odborih predlagano, tudi podprli. Hvala
               lepa.</p>
            </sp>
            <sp xml:id="SDZ4-Izredna-05-2004-12-16.sp11">

               <speaker>PREDSEDNIK FRANCE CUKJATI:</speaker>

               <p>Hvala gospodu Mikoliču. Besedo ima gospod Josip Bajc, Slovenska ljudska stranka.
               Prosim.</p>
            </sp>
            <sp xml:id="SDZ4-Izredna-05-2004-12-16.sp12">

               <speaker>JOSIP BAJC:</speaker>

               <p>Gospod predsednik, kolegice in kolegi! Lep dan. Poslanci Slovenske ljudske stranke
               ocenjujemo za pravilno odločitev državnega zbora, da se je dalo možnost tudi novi
               vladi, da se je opredelila o spremembah in dopolnitvah zakona oziroma predmetnega
               zakona, ki ga danes obravnavamo. In ker gre za spremembe zakona o davku od dohodkov
               pravnih oseb, osnovnega zakona v največji možni meri uskladitev s predpisi Evropske
               unije kot tudi direktive Sveta Evrope, poslanci iz Slovenske ljudske stranke
               podpiramo spremembe in to tako, kot so bile sprejete na matičnem delovnem telesu tega
               državnega zbora.</p>
            </sp>
            <sp xml:id="SDZ4-Izredna-05-2004-12-16.sp13">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Besedo ima gospod Sašo Peče, ki bo govoril v imenu Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-05-2004-12-16.sp14">

               <speaker>SAŠO PEČE:</speaker>

               <p>Spoštovani prisotni. Po oceni poslanske skupine Slovenske nacionalne stranke je
               potrebno prvo izpostaviti kritiko na predlagatelje zakona, in sicer kritiko v tisti
               obliki, da v ta državni zbor pošiljajo, po naši oceni seveda zelo pomemben, zakon po
               nujnem postopku v obdobju, ki je onemogočalo normalno razpravo in pa kvaliteten
               sprejem omenjenega zakona. Iz tega naslova bi rad izpostavil nekorektnost postopka po
               eni strani do ministrstva za finance, ki je bil postavljen v položaj hitrega pregleda
               fiskalne politike, in pa drugič, nekorektnost do samega državnega zbora, matičnih
               delovnih teles predvsem v tistem cilju zasledovanja kvalitetnih rešitev, ki bodo, žal
               vsaj po oceni Slovenske nacionalne stranke, izpuščene iz vsebine. Tretjič,
               nekorektnost do zainteresiranih inštitucij, katere bo nad zakon oziroma katere bo
               vsebina zakona tangirala.</p>
               <p>Nekateri razlogi, kot jih navajajo predlagatelji, med njimi je podpisan nekdanji
               generalni sekretar Mirko Bandelj, naj bi spremljali neko osnovno izhodišče, ki naj bi
               bilo pozitivno, ampak poudarjam, po oceni Slovenske nacionalne stranke pa je
               izpeljava teh načrtov in zasnov seveda zelo slaba za nadaljnji razvoj fiskalnega
               sistema in vseh tistih, ki so podrejeni tovrstnemu sistemu.</p>
               <p>Dovolite, da v uvodnem nastopu poslanske skupine Nacionalne stranke poudarim predloge
               Nacionalne stranke, ki smo jih ponujali tako na matičnem delovnem telesu kakor vsem
               ostalim poslancem in poslankam v obliki amandmajev, ampak so bili že na matičnem
               delovnem telesu zavrženi z 4:5.</p>
               <p>Ob tem bi rad poudaril še eno nekorektnost s strani enega izmed predstavnikov
               političnih strank, ki je na samem matičnem delovnem telesu izrazil kritiko poslanski
               skupini Slovenske nacionalne stranke, ker ni prišla zagovarjati amandmaja na matično
               delovno telo, torej, odbor za finance, ampak naj vas ob tem obvestim. Gospod, ki je
               seveda to izpostavil, predstavnik Liberalne demokracije, bi pač moral vedeti, da
               ravno tudi zaradi njihove želje Slovenska nacionalna stranka nima predstavnika v
               odboru za finance in je iz tega naslova nemogoče, da bi naš predstavnik amandma
               zagovarjal.</p>
               <p>Po moji oceni seveda državni zbor ne bi smel pristajati na tovrstne diskvalifikacije
               vsebine. Po drugi strani pa bi rad izpostavil oziroma v tem trenutku prikazal vsebino
               rešitev, kot jih vidimo v okviru Nacionalne stranke. Vsi predlogi, ki smo jih podali,
               so v osnovi izhajali iz tako imenovane prakse, kajti na nas - in verjamem, da na vse
               ostale poslanske skupine - so se tokom obravnave omenjenega zakona obrnila različna
               podjetja.</p>
               <p>Zakon, kot je izpisan, je po naši oceni seveda zelo sporen z vprašanjem
               retroaktivnosti, česar se bojijo tudi odjemalci vsebine tega zakona in jaz se s tega
               naslova oziroma s tega mesta bojim, da se bomo v mesecu januarju srečali že s
               predlogom za avtentično razlago 68. člena. Če ne drugače, bi pač morali gledati -
               konkretno bom govoril - da letalskemu prevozništvu omogočimo tisti element, da ne bo
               finančno, torej fiskalno, kaznovan za svoje posle v preteklosti. Zelo nekorektno je
               od predlagatelja zakona, da je bremenitve napisal tako dvoumno, da jih v tej hiši
               polovica razuma, polovica ne, uporabniki zakona pa jih vsi razumejo v tisti obliki -
               torej, da bodo finančno obremenjeni, in govorimo o milijonih evrov, za posle, ki so
               jih sklenili v preteklosti. Zato bomo po vsej verjetnosti vložili zahtevo za obvezno
               razlago dveh točk 68. člena.</p>
               <p>Po drugi strani pa smo v Nacionalni stranki z drugim amandmajem poskušali ustvariti
               nekaj, kar bi samo po sebi že moralo biti ustvarjeno v okviru naše države - torej,
               enakopravnost slovenskih bank oziroma tistih, ki so v našem lastništvu, z bankami, ki
               imajo lastništvo v tujini.</p>
               <p>Na naše začudenje nobeden od amandmajev ni bil sprejet, kar pomeni, da v Nacionalni
               stranki temu zakonu ne moremo dati podpore pri glasovanju. Še enkrat pa v uvodnem
               nastopu poudarjam, da smo razočarani tako nad delom dela državnega zbora zaradi
               nekorektnosti pri pripravi omenjenega zakona, pri podajanju posameznih stališč,
               predvsem pa smo razočarani, da državni zbor po naši oceni ni našel toliko modrosti in
               posluha ter podprl predloge, ki smo jih v amandmajski obliki pripravili v Slovenski
               nacionalni stranki. Hvala, zaenkrat.</p>
            </sp>
            <sp xml:id="SDZ4-Izredna-05-2004-12-16.sp15">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Gospod Cvikl, imate proceduralno?</p>
            </sp>
            <sp xml:id="SDZ4-Izredna-05-2004-12-16.sp16">

               <speaker>MAG. MILAN M. CVIKL:</speaker>

               <p>Proceduralno pojasnilo gospodu<gap n="..."/></p>
            </sp>
            <sp xml:id="SDZ4-Izredna-05-2004-12-16.sp17">

               <speaker>PREDSEDNIK FRANCE CUKJATI:</speaker>

               <p>Ali gre za proceduralni predlog glede postopka ali da prekinemo<gap n="..."/>? Žal, na
               predstavitev stališč poslanskih skupin ni replike in prosim, da predstavniki
               poslanskih skupin to upoštevajo in se korektno držijo načela, da je ta čas namenjen
               samo predstavitvi stališč poslanske skupine in ne polemiki.</p>
               <p>Besedo ima gospod Bojan Starman, ki bo govoril v imenu Slovenske demokratske stranke.
               Prosim.</p>
            </sp>
            <sp xml:id="SDZ4-Izredna-05-2004-12-16.sp18">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovane poslanke in poslanci! Stališče Slovenske
               demokratske stranke je, da podpira predlagane spremembe in dopolnitve zakona o davku
               od dohodka pravnih oseb.</p>
               <p>Razprava na odboru in tudi zelo veliko pripomb ter amandmajev je pokazalo, da so tako
               pomembni zakoni zelo neprimerni za obravnavo po nujnem postopku. Zato bo verjetno
               treba v nadaljevanju v miru pregledati in ponovno oceniti vse stvari in celoten
               zakon, in mogoče bo dejansko treba sprejeti določene dopolnitve. Mislim, da je bilo
               zaradi nujnega postopka in s tem povezanega roka, v katerem bi zakon moral biti
               sprejet, če bi naj veljal od 1.1.2005 dalje, onemogočeno dodatno argumentiranje in
               razprava, pa tudi odgovori s strani vseh predlagateljev. Vendar pa moram opozoriti na
               to, o čemer ne govorimo, da pa vendar ta predlog, ki ga je praktično podala prejšnja
               vlada in ga je ta vlada potrdila, da gre tak naprej v naslednjo obravnavo, pa prinaša
               nekatere spremembe, ki pa so nujne, da se sprejmejo in da veljajo tudi od 1.1. dalje.
               Tukaj gre vendar za določene uskladitve s pravnim redom Evrope. Gre za določene
               pomembne stvari. Mislim in ocena Socialdemokratske stranke je, da so te stvari, ta
               sprememba zakona, ki so v obravnavi, tako pomembne, zato predlaga in bo tudi
               glasovala za potrditev teh sprememb zakona o dohodku pravnih oseb. Hvala lepa. </p>
            </sp>
            <sp xml:id="SDZ4-Izredna-05-2004-12-16.sp19">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. S tem zaključujem prvo obravnavo in prehajamo na <title>drugo
                  obravnavo</title> zakona. Ker k dopolnjenemu predlogu zakona ni bilo vloženih
               amandmajev, v tretji obravnavi amandmajev, ni možno vlagati, zato prehajamo na
               odločanje o zakonu. Ob tem vas obveščam, da me zakonodajno-pravna služba oziroma
               vlada nista obvestili, da bi bil zakon neusklajen. Prosim, da preverite kartice.
               Prehajamo na glasovanje. Želi kdo obrazložiti svoj glas? Hvala. Glasujemo. Navzočih
               67 poslank in poslancev. Za je glasovalo 56, proti 11.</p>
               <p><stage>(Za je glasovalo 56.)</stage> <stage>(Proti 11.)</stage></p>
               <p>Zakon je sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA</title>, to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O DAVČNEM POSTOPKU, NUJNI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev. Besedo ima dr. Andrej Bajuk,
               minister za finance.</p>
            </sp>
            <sp xml:id="SDZ4-Izredna-05-2004-12-16.sp20">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane poslanke in poslanci! predlog zakona o
               spremembah in dopolnitvah zakona o davčnem postopku je pripravljen zaradi različnih
               potreb, ki so se izkazale po sprejetju zakona o davčnem postopku. Predlagane
               dopolnitve oziroma spremembe zakona lahko razvrstimo v štiri vsebinske sklope. V prvi
               sklop sodijo dopolnitve oziroma spremembe, potrebne zaradi uskladitve zakona z
               odločbo ustavnega sodišča glede načina obračunavanja zamudnih obresti za naknadno
               ugotovljen davčni dolg. Zato se skladno z navodilom ustavnega sodišča v obrazložitvi
               odločbe predlaga sprememba, v kateri se za čas od nastanka obveznosti do
               izvršljivosti odločbe zavezancu za davek zaračunajo le obresti, ki ohranjajo realno
               vrednost denarja. Hkrati pa se uvaja tudi drugačen način sankcioniranja teh kršitev,
               in sicer s prekrški. Sankcija za prekrške je odvisna od višine neplačanega davka in
               je izražena v odstotku. Od tako predpisane sankcije se pričakuje predvsem preventivni
               učinek. V drugi sklop sprememb sodijo tiste, s katerimi prevzemamo v slovenski pravni
               red tudi direktivo Sveta 2004-56, ki spreminja direktivo 77 o medsebojni pomoči
               pristojnih organov držav članic na področju neposredne obdavčitve določenih trošarin
               in davkov na zavarovalne premije. Direktiva se nanaša na dodatne možnosti za
               medsebojno pomoč držav članic EU pri vročanju dokumentov, povezanih s plačilom davkov
               v drugih državah članicah, rok za njen prevzem pa je 1. januar 2005. Zaradi
               uskladitve zakona s sicer veljavnimi načeli pa se predlaga sprememba vrstnega reda
               poplačila, če pobrani znesek ne zadostuje za poplačilo posamezne vrste davka s
               pripadajočimi terjatvami ter linearno obračunavanje zamudnih obresti namesto
               konformnega.</p>
               <p>V četrti sklop sprememb lahko uvrstimo tiste, ki jih predlaga vlada na pobudo RTV
               Slovenija v zvezi s pobiranjem prispevka za programe RTV Slovenija. Poleg navedenih
               sprememb se s tem zakonom odpravljajo tudi posamezna redakcijska neskladja znotraj
               zakona o davčnem postopku in usklajuje besedilo z zakonodajo, ki je bila sprejeta po
               sprejemu zakona o davčnem postopku - posledice zelo hitrih postopkov. Večina sprememb
               je vezanih na začetek uporabe zakona o davčnem postopku v celoti, to je na 1. januar
               2005.</p>
               <p>Zato predlagamo državnemu zboru, da predlog zakona o dopolnjenem besedilu, kot je
               bilo določeno na seji matičnega odbora, podpre. Naj še k temu tudi dodam, da je ta
               predlog zakona bil vložen v proceduro v državni zbor po odločbi prejšnje vlade. Hvala
               lepa.</p>
            </sp>
            <sp xml:id="SDZ4-Izredna-05-2004-12-16.sp21">

               <speaker>PREDSEDNIK FRANCE CUKJATI:</speaker>

               <p>Hvala dr. Andreju Bajuku, ministru za finance. Predlog zakona je obravnaval odbor za
               finance in monetarno politiko kot matično delovno telo. Prosim poročevalca odbora, da
               predstavi poročilo odbora.</p>
            </sp>
            <sp xml:id="SDZ4-Izredna-05-2004-12-16.sp22">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovane poslanke in poslanci, spoštovani
               predstavniki vlade Republike Slovenije. Odbor državnega zbora Republike Slovenije za
               finance in monetarno politiko je na 2. nujni seji dne 2.12. in v nadaljevanju na 3.
               nujni seji obravnaval predlog zakona o spremembah in dopolnitvah zakona o davčni
               službi, ki jo je državnemu zboru predložila vlada Republike Slovenije. Kolegij
               predsednika državnega zbora je na 6. seji 29.11.2004 sklenil, da se predlog zakona o
               spremembah in dopolnitvah zakona o davčni službi obravnava po nujnem postopku. Pri
               delu odbora so sodelovali predstavniki predlagateljev, vlada Republike Slovenije in
               predstavnica zakonodajno-pravne službe državnega zbora Republike Slovenije. Poleg
               mnenja zakonodajno-pravne službe z dne 1.12.2004 je odbor kot delovno gradivo prejel
               tudi amandma k 5. členu na osnovi mnenja zakonodajno-pravne službe.</p>
               <p>V nadaljevanju je bil v okviru druge obravnave na 2. nujni seji, kjer je bil
               predložen predlog zakona in je bil uveden del razprave 2.12., je bil izglasovan
               sklep, da se obravnava predloženega besedila preloži na eno izmed prihodnjih sej z
               namenom, da se do zakonskega besedila opredeli tudi novoizvoljena vlada. Do
               predloženega zakona se je nato na seji, ki je bila 9. decembra, opredelila vlada
               Republike Slovenije, s tem da je državnemu zboru posredovala predlog za nadaljevanje
               obravnave v roku, ki bi omogočil uveljavitev predloženega besedila z dnem
               1.1.2005.</p>
               <p>Odbor je obravnavo nadaljeval na 3. nujni seji 4.12.2004 in je opravil glasovanje o
               amandmajih in posameznih členih zakonskega predloga in vse sprejel. Na podlagi 1.
               odstavka 133. člena je glede na sprejete amandmaje na seji odbora pripravljen
               dopolnjeni predlog zakona, ki je sestavni del tega poročila, in mislim, da je tudi
               dopolnjeni predlog primeren za obravnavo in sprejem na tej seji državnega zbora.
               Hvala lepa.</p>
            </sp>
            <sp xml:id="SDZ4-Izredna-05-2004-12-16.sp23">

               <speaker>PREDSEDNIK FRANC CUKJATI:</speaker>

               <p>Hvala gospodu Starmanu, ki je govoril v imenu odbora za finance in monetarno
               politiko. Sledi predstavitev stališč poslanskih skupin. Besedo ima gospod Matjaž Han,
               ki bo govoril v imenu Združene liste socialnih demokratov. Prosim.</p>
            </sp>
            <sp xml:id="SDZ4-Izredna-05-2004-12-16.sp24">

               <speaker>MATJAŽ HAN:</speaker>

               <p>Spoštovani. V Združeni listi socialnih demokratov tega zakona ne bomo podprli. Davčna
               zakonodaja je bila sicer sprejeta že aprila letošnjega leta, vendar se vlada pozivu
               združenja bank ni odzvala, niti se ni odzvala povabilu, da argumentira svojo
               odločitve oziroma jih ovrednoti. Združenje bank Slovenije je imelo 13. decembra letos
               sestanek nadzornega sveta, naj poudarim, da nadzorni svet zastopa več kot 80% vseh
               slovenskih bank. Na tem sestanku so ugotovili, da sicer delajo intenzivno že od
               samega sprejetja davčne zakonodaje aprila letos, vendar se jim zatika zaradi
               nepravočasnega sprejemanja ustreznih podzakonskih aktov in navodil za poslovanje, za
               katere je odgovorna prav ta vlada in še posebej ministrstvo za finance.</p>
               <p>Sprašujem vas, kako je mogoče nekomu naložiti neko delo, brez da bi mu pri tem
               povedali kaj in kako. Je mogoče slabo, ker imamo v Sloveniji banke, ki želijo
               poslovati popolnoma legalno? Ne! To je za to dobro, zato ne razumem odločitev vlade,
               da temu nasprotuje, da nasprotuje legalnemu poslovanju bank.</p>
               <p>V Združeni listi socialnih demokratov verjamemo, da se v bankah noč in dan trudijo,
               da bi zagotovili ustrezno informacijsko podporo ustrezno organizacijo poslovanja,
               vendar so opozorili, da brez podzakonskih aktov in navodil za poslovanje tega
               projekta žal ne bodo uspeli speljati. Prosili so vladi za odlog uveljavitve tega
               zakona, vendar tega vlada namenoma ni uslišala. Kdo bo nosil posledice slabih učinkov
               odločitev vlade? Odgovor je preprost, za nastale posledice forsiranje vlade Republike
               Slovenije bodo prisiljeni hrbte nastaviti varčevalci, klienti bank, njihovi partnerji
               ali če se lahko izrazim širše, volivke in volivce, torej tisti, ki so verjeli, da
               Slovenijo čakajo boljši časi. Ne verjamem, da lahko rečemo, da prihajajo boljši časi,
               če so prvi ukrepi podobni udrihanju po hrbtih, torej po hrbtih volivk in
               volivcev.</p>
               <p>Predlaganega zakona tudi ne bomo podprli, ker vlada ni pokazala nobenega interesa, da
               bi svoje odločitve obrazložila; nobenega interesa ni izkazala tudi na odboru za
               finance in monetarno politiko, torej, na osnovnem delovnem telesu tega državnega
               zbora. Na vprašanje, kakšno gospodarsko škodo bodo povzročili s tem dejanjem, niso
               želeli odgovoriti. <q>"Ne vemo,"</q> je bil odgovor ali pa, še bolje, <q>"nismo ocenili."</q> Na
               sejo delovnega telesa so prišli popolnoma nepripravljeni, tako z vsebinskega vidika
               kot z vidika sodelovanja z državnim zborom. Veste, narediti nekaj samo zato, da se
               navzven pokaže, da je nekaj storjeno, ni dobro. Pametni ljudje predvidevajo posledice
               svojih dejanj; tej vladi pa očitno ni mar za posledice. Ko je bila vlada imenovana,
               je sprejela odgovornost. Ministri so tudi prisegli, da bodo delali v dobro ljudi. Ne
               razumem pa, ali varčevalci, komitenti in poslovni partnerji niso všteti v to
               kategorijo? Mislil sem, da boste delali v dobro za vse in ne samo zase.</p>
               <p>Drage poslanke in poslanci, prosim, da prisluhnete glasu razuma in tega zakona danes
               ne podprete. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp25">

               <speaker>PREDSEDNIK FRANCE CUKJATI:</speaker>

               <p>Hvala gospodu Hanu. Besedo ima gospod Alojz Sok, ki bo govoril v imenu Nove
               Slovenije. Prosim.</p>
            </sp>
            <sp xml:id="SDZ4-Izredna-05-2004-12-16.sp26">

               <speaker>ALOJZ SOK:</speaker>

               <p>Spoštovani gospod predsednik, gospod minister s sodelavci, kolegice poslanke in
               kolegi poslanci! Najprej bi želel izkoristiti to možnost in pozdraviti poslanko in
               poslance, ki so se nam danes pridružili v tem državnem zboru. Ko pa poslušam te
               predhodne nastope v imenu poslanskih skupin, pa kratko malo ne vem, kaj naj si o tem
               mislim. Ker pa se s te govornice ni možno opredeljevati do stališč poslanskih skupin,
               bom povedal nekoliko drugače.</p>
               <p>Torej to, kar danes sprejemamo, je pravzaprav delo prejšnje vlade, ki nas je dejansko
               spravila v časovno pat pozicijo, da moramo danes to sprejeti, da bi ti popravki
               zakona o davčnem postopku začeli veljati s 1. januarjem naslednjega leta. Torej, tu
               gre za to. Nova vlada niti ni imela dovolj časa, da bi se lahko do vseh teh sprememb
               opredelila. Zaradi tega smo v koaliciji predlagali, da se je ta točka, tako kot še
               drugi dve, umaknila iz sklica predhodne izredne seje, da smo tako pridobili ustrezen
               čas.</p>
               <p>V obrazložitvi tega predloga prejšnja vlada, sedanja opozicija, ki pravi, da za to ne
               bo glasovala, obrazlaga, da gre pri tem predlogu za redakcijske popravke, ki so
               nastali zaradi sprejetih amandmajev. Kdo jih je sprejel? Opozicija najbrž ne. Torej,
               danes, skoraj po enem letu pa ugotavljajo, da je treba zaradi redakcijskih popravkov
               spremeniti nekatere člene.</p>
               <p>Nadalje v obrazložitvi ugotavljajo, da je treba zakon uskladiti z zakonom o upravnem
               postopku. To pa se mi zdi še najbolj sporno. Kot da eno leto ni bilo časa ugotoviti,
               da ta zakon ni usklajen z zakonom o upravnem postopku. To je pravzaprav
               katastrofa.</p>
               <p>In tretja zadeva, ki je zelo pomembna, gre za uskladitev z odločbo ustavnega sodišča.
               Vlada v obrazložitvi - se pravi, prejšnja vlada - navaja, da zamudnih obresti, se
               pravi, obresti na obresti, ne poznajo niti v Avstriji, niti Nemčiji, niti na
               Nizozemskem. Pri nas, v Sloveniji, pa je pravzaprav to moralo ugotoviti ustavno
               sodišče. In šele ustavno sodišče je povedalo, da v tej državi počnemo nekaj, kar je
               protiustavno - se pravi, da se davčne zavezance sankcionira skozi zamudne obresti. In
               če bi sedanja vlada tem rešitvam nasprotovala, potem bi to nemogoče stanje na nek
               način podpirala in ga uzakonjala naprej. Tako sedanji vladi res pri tem ne gre nič
               očitati, ampak pozdraviti, da je takoj pristopila k spremembi in da podpira spremembe
               tega zakona.</p>
               <p>S tem zakonom se uvajajo tudi nekatere logične spremembe, kot je sistem poplačil, da
               se vrstni red teh poplačil v sistemu uredit tako, kot velja na vseh področjih. Potem,
               da se v slovenski pravni red vnese direktivo Sveta Evrope, in sicer o medsebojnem
               sodelovanju na tem področju, da se zbornicam in pa RTV Slovenija dopusti možnost, da
               same določijo tisti znesek, do katerega se ne obračunava zamudnih obresti, in pa
               seveda to, kar sem povedal že prej, da se ne sankcionira zavezancev za plačilo davkov
               skozi obračunavanje zamudnih obresti. To bo veljalo od sedaj naprej, ko je ta zakon
               sprejet.</p>
               <p>Sam pa mislim in v poslanski skupini smo prepričani, da bo treba zakon o davčnem
               postopku v kratkem spremeniti tudi v tej smeri, da bo ta zakon nekoliko bolj zaščitil
               davčne zavezance. Kajti, očitno iz tega, da se je lahko zaračunavalo obresti na
               obresti, pomeni, da danes zavezanec pred državo pomeni tisti slabi člen v verigi, s
               katerim se seveda lahko počne karkoli se državi zljubi in zahoče. V tem primeru je to
               ugotovilo ustavno sodišče. Ministrstvu za finance predlagam in tako kot je tudi
               minister obljubil, da bo to zakonodajo finančno ministrstvo v celoti pregledalo in
               pripravilo tudi tiste spremembe, ki bodo pomenile večjo varnost za davčne zavezance,
               kot pač tistega nasprotnega partnerja v tem postopku. V poslanski skupini Nova
               Slovenija bomo ta predlog danes podprli. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp27">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Besedo ima gospod Josip Bajc, ki bo govoril v imenu Slovenske
               ljudske stranke. Prosim.</p>
            </sp>
            <sp xml:id="SDZ4-Izredna-05-2004-12-16.sp28">

               <speaker>JOSIP BAJC:</speaker>

               <p>Spoštovane kolegice in kolegi! Enako kot pri prejšnji točki dnevnega reda ocenjujemo,
               da je prav, da se je opredelila tudi nova vlada okoli predloga zakona o spremembah in
               dopolnitvah zakona o davčnem postopku. Enako smo presenečeni v Slovenski ljudski
               stranki kot pri Novi Sloveniji, da tako na matičnem delovnem telesu kot tudi danes
               predstavniki strank, ki so tvorili koalicijo v prejšnjem mandatu, nasprotujejo
               spremembam in dopolnitvah tako tega kot prejšnjega zakona, glede na to, da je
               njihova, če lahko uporabim ta izraz, vlada pripravila te spremembe in dopolnitve
               zakona. Enako bi se pridružil razpravi kolega Soka, ki je ugotavljal, zakaj oziroma
               obrazložitvi, ki jo navajajo predlagatelji spremembe in dopolnitve zakona, citirajo
               nekatere določbe, nekaterih zakonov, ki bi jim morali biti poznani že takrat.
               Predvsem sem pa presenečen, glede na to, da je ta bil zakon sprejeman v letu 2004
               aprila meseca, začel, pa mislim, da z začetkom maja meseca letošnjega leta in da
               osnovni zakon je predlagala ta koalicija, ki je danes opozicija, in je tudi spremembe
               in dopolnitve tega zakona predlagala takratna pozicija, sedanja opozicija. Glede na
               to, da se je matično delovno telo opredelilo o vseh posameznih amandmajih in zakonu
               in da tudi sedanja vlada soglaša s temi spremembami, bomo poslanci Slovenske ljudske
               stranke podprli predlog zakona o spremembah in dopolnitvah zakona o davčnem postopku,
               tako kot je bil sprejet na matičnem delovnem telesu.</p>
            </sp>
            <sp xml:id="SDZ4-Izredna-05-2004-12-16.sp29">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Besedo ima gospod Sašo Peče, ki bo govoril v imenu Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-05-2004-12-16.sp30">

               <speaker>SAŠO PEČE:</speaker>

               <p>Spoštovani prisotni. Moj uvodni del bo enak prejšnji točki, torej, poudarek bomo dali
               na sam postopek predlaganega zakona. Jaz moram še enkrat s tega mesta nasloviti
               kritiko na predlagatelja zakona, da omenjeni zakon pošilja v parlamentarno proceduro
               in pa seveda tudi v vladno proceduro, kajti vlada in parlament sta se morala oba
               opredeliti do vsebine omenjenega zakona po nujnem postopku. Med tem pa je treba
               upoštevati dejstvo oziroma vzeti na vedenje, da je direktiva Sveta, na katero se
               predlog zakona sklicuje v svoji vsebini, prišla v našo državo že 21. aprila leta
               2004. Torej je bilo še pa še časa, da bi v prejšnjem mandatu, v prejšnjem sklicu,
               sicer pod drugo oblastjo, zakon v življenje spravili po normalnem postopku in da bi
               matična delovna telesa, kakor tudi seveda vlada sama z resornim ministrstvom,
               pripomogla po naši oceni k boljšemu zakonu.</p>
               <p>Kar se tiče sklopov, kot nam jih je predstavil minister za finance, je treba
               poudariti, da kar se tiče prvega sklopa, to je tako imenovanega naknadno ugotavljanja
               oziroma naknadnega ugotavljanja davčnega dolga in z njim povezana vsebina, to je
               predvsem vsebina v obliki sankcije, sankcije v procentih, se v Nacionalni stranki, po
               naši oceni seveda, sprašujemo, ali je smiseln pristop procentualnosti, torej do
               določanja sankcij v smislu preventive. Torej prvo vprašanje smiselnosti oziroma bolje
               rečeno vprašanje učinka, ali bo zakon s to predpostavko, torej procentualne zasnove,
               dosegel svoj učinek. Kar se tiče drugega dela, torej direktive Evropske unije, kar se
               tiče prenosa po eni strani transparentnosti med članicami držav Evropske unije in pa
               plačevanja, jo moramo v Nacionalni stranki pozdraviti. Prav tako tudi tretji del,
               torej vrstni red poplačila.</p>
               <p>Rad pa bi se dotaknil še besedila zakona v obrazložitvi, in sicer pod cilji in načeli
               zakona, kjer piše, <q>"v prvi fazi je to mogoče doseči predvsem z določenimi sankcijami
               za kršitve predpisov"</q>, kjer nas je uvodničar in pa nekateri predstavniki stališč
               poslanskih skupin seznanil s tistim preventivnim učinkom sankcij. Med tem pa naj
               izpostavim s tega mesta, da smo v tem istem državnem zboru oziroma ste zavrgli
               kazenski zakonik, ki je enako predvideval, torej sankcijo kot preventivo, za
               zmanjšanje spolnega nasilja, predvsem spolnega nasilja nad otroki. Ampak takrat ne
               vlada ne potrebni del državnega zbora ni sprejel te teze, da lahko sankcije delujejo
               tudi preventivno. Iskreno upam, da bo danes izražena vsebina nekaterih predstavnikov,
               ki po moji oceni bodo zagotovili podporo omenjenemu zakonu, veljala tudi naprej, ko
               bomo v Nacionalni stranki ponovno prišli s kazenskim zakonikom, ki bo sankcioniral
               močneje v smislu preventive, torej preprečevanja števila posilstev v naši državi, in
               iskreno upam, da boste tisti, ki ste danes sprejeli to teorijo na znanje in nam jo
               ponujate kot argument, zakaj zakon sprejeti, takrat ravnali enako.</p>
               <p>V naslednjem delu pa bi se rad dotaknil, po moji oceni oziroma po oceni poslanske
               skupine Slovenske nacionalne stranke na neke vrste paradoks pisanja vsebine
               omenjenega zakona. Poglejte, piše <q>"ocene drugih posledic"</q> pod zaporedno številko 6:
               <q>"Ocenjujemo, da bo zaradi jasnejših pojmov in uskladitvijo z načelom pravne države
               zakon pozitivno vplival na razmerje med davčnimi organi in davčnimi zavezanci in
               prispeval k prostovoljnemu izpolnjevanju davčnih obveznosti."</q> Mi sicer ne verjamemo,
               da bomo s tem zakonom pristopili k prostovoljnemu izpolnjevanju davčnih obveznosti.
               Ne verjamem, da kdorkoli v tej državi verjame v to, da bo prišlo do prostovoljnega.
               Po drugi strani pa predlagatelj gradiva na isti strani omenja sankcije. Torej bi le
               prosil drugič predstavnike vlade oziroma tiste, ki predloge zakonov pišejo, da se
               dogovorijo oziroma odločijo in uporabijo vsebinsko samo en pogled: ali je to
               prostovoljno ali so pa to sankcije, ne pa pisati vsega skupaj; torej, v enem odstavku
               prostovoljno, dosegli bomo, da bodo ljudje z veseljem plačevali davke, v kar ne
               verjamem. Po drugi strani pa jim celo poveste, da bodo kljub prostovoljnosti pa
               sankcije tukaj. Po naši oceni bi bilo seveda mnogo boljše za uvod zakona v njegovo
               življenje v novem letu, če seveda ne bi bili taki paradoksalni, po naši oceni zelo
               nesmiselni stavki znotraj.</p>
               <p>In za zaključek dovolite, da izpostavim besedilo enega izmed predstavnikov poslanskih
               skupin, ki je izpostavil, da se bo zakon odražal tudi v dodatni zaščiti zavezancev,
               torej davčnih plačnikov oziroma v njihovi večje varnosti. Če bo to obveljalo, vsaj v
               eni desetini, potem je to razlog, zakaj temu zakonu v poslanski skupini Nacionalne
               stranke ne bomo nasprotovali. Hvala.</p>
            </sp>
            <sp xml:id="SDZ4-Izredna-05-2004-12-16.sp31">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Besedo ima gospod Dimitrij Kovačič, ki bo govoril v imenu
               Slovenske demokratske stranke.</p>
            </sp>
            <sp xml:id="SDZ4-Izredna-05-2004-12-16.sp32">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Spoštovani gospod minister, kolegice in kolegi!
               Poslanska skupina Slovenske demokratske stranke meni, da gre pri predlaganem zakonu o
               spremembah in dopolnitvah zakona o davčnem postopku za nujne in potrebne spremembe
               obstoječega zakona o davčnem postopku, ki stopi v veljavo s 1. januarjem 2005 - poleg
               redakcijskih popravkov in uskladitve s splošnimi pravnimi načeli, pa tudi z evropsko
               direktivo. Se pa pomembna sprememba nanaša tudi na uskladitev z odločbo ustavnega
               sodišča, ki je odločilo, da je sedanja ureditev glede zaračunavanja zamudnih obresti
               od dne nastanka obveznosti, ne glede na to, da je davčni organ to obveznost ugotovil
               naknadno, torej da je to v nasprotju z načelom pravne države, ki ga določa ustava
               Republike Slovenije. Zato sedanja predlagana rešitev v skladu s tem načelom določa,
               da se v tem času zaračunavajo le obresti, ki zagotavljajo realno ohranjanje
               vrednosti. Če bi ne uveljavile te spremembe, bi po sedanji ureditvi, ki stopi v
               veljavo, kot rečeno, 1. januarja 2005, začeli uporabljati z ustavo neusklajen zakon.
               Zato je to razlog za nujni postopek.</p>
               <p>Bi pa ob tem rad povedal tudi sam zelo jasno, da je predlagatelj teh sprememb zakona
               o davčnem postopku prejšnja vlada in zato bi tudi sam rad izrazil začudenje nad
               stališčem ene od poslanskih skupin, konkretno Združene liste socialnih demokratov, ki
               je napovedala, da nasprotuje temu zakonu. Kako se bo opredelila stranka LDS, bomo
               videli kasneje. Glede na to, kako se je opredeljevala na matičnem delovnem telesu, bi
               smatral, da tudi ona nasprotuje temu zakonu, kar je res nenavadno glede na to, da je
               prejšnja vlada, ki sta jo podpirali obe stranki, da je prišlo do spremembe mnenja pri
               njih.</p>
               <p>V poslanski skupini Slovenske demokratske stranke zato ugotavljamo, da predlagani
               zakon, kot je bil sprejet na matičnem delovnem telesu, sledi zahtevam, ki jih
               narekuje evropski pravni red, ustavno sodišče in potrebe sedanjega časa, zato bomo
               predlagani zakon seveda podprli. Hvala.</p>
            </sp>
            <sp xml:id="SDZ4-Izredna-05-2004-12-16.sp33">

               <speaker>PODPREDSEDNIK MAG. VASJA KLAVORA:</speaker>

               <p>Zahvaljujem se gospodu Dimitriju Kovačiču in vabim k besedi mag. Cvikla.</p>
            </sp>
            <sp xml:id="SDZ4-Izredna-05-2004-12-16.sp34">

               <speaker>MAG. MILAN M. CVIKL:</speaker>

               <p>Hvala lepa. V imenu poslanskega kluba Liberalne demokracije Slovenije bomo zakon o
               spremembah in dopolnitvah zakona o davčnem postopku podprli, ker s samimi predlogi,
               ki jih je predlagala vlada in seveda potrdila vlada, ki je nastopila funkcijo 3.12.,
               urejamo vrsto stvari, ki so nujne in zato je bilo korektno imeti o tem nujni postopek
               in opraviti razpravo, kot je bilo to narejeno.</p>
               <p>Bi pa seveda izkoristil to priliko, da bi pojasnil, da vsak poslanec lahko pride na
               odbor za finance in pojasni svoje amandmaje in da to ni v nasprotju z redom v tem
               državnem zboru, razen če se ta red spreminja. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa gospodu Cviklu za predstavitev. S tem so bila zaključene predstavitve
               stališč poslanskih skupin.</p>
               <p>Prehajamo na drugo obravnavo. Ugotavljam, da amandmaji niso bili vloženi. Ker k
               dopolnjenemu predlogu zakona ni bilo vloženih amandmajev, v tretji obravnavi
               amandmajev ni možno vlagati, zato prehajamo na odločanje o zakonu. Ob tem vas
               obveščam, da me zakonodajno-pravna služba oziroma vlada nista obvestili, da bi bil
               zakon neusklajen. Glasovali bomo o zakonu. Želi kdo obrazložitev glasu? Ugotavljam,
               da ne. Prehajamo na glasovanje. Glasovanje je končano. Od navzočih 64 poslancev je za
               predlog tega zakona glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA - OBRAVNAVO PREDLOGA ZAKONA O SPREMEMBAH IN
                  DOPOLNITVAH ZAKONA O DAVČNI SLUŽBI, NUJNI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev. Prosim, gospod dr. Andrej Bajuk,
               minister za finance.</p>
            </sp>
            <sp xml:id="SDZ4-Izredna-05-2004-12-16.sp36">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane poslanke in poslanci! Bistveni namen
               sprememb predloženega zakona o davčni službi je ureditev oziroma podaljšanje
               prehodnega obdobja, v katerem morajo inšpektorji, ki ne izpolnjujejo pogojev glede
               univerzitetne ali visoke strokovne izobrazbe, le-tega izpolniti, če želijo
               nadaljevati delo na delovnem mestu inšpektorja. Za izpolnitev teh zakonskih pogojev
               se predvideva obdobje štirih let. Hkrati pa se tudi predvideva, če v enem letu niso
               formalno začeli to izpopolnjevanje, da se jih takoj prerazporedi na ustrezno delovno
               mesto znotraj davčne uprave. V primeru, da ne bi določili prehodnega obdobja za
               izpolnitev pogojev za opravljanje del in nalog inšpektorja, bi večje število
               delavcev, ki ta dela že opravljajo in imajo pri svojem delu večletne izkušnje, morali
               premestiti na druga delovna mesta, kar bi zmanjšalo število pooblaščenih delavcev, to
               pa bi lahko pomenilo manjše število izvedenih inšpekcijskih pregledov na terenu in
               posledično večjo nevarnost za prihodke državnega proračuna.</p>
               <p>Poleg tega s spremembo zakona uvajamo novo kategorijo oseb, ki se evidentirajo v
               davčnem registru. To so združenja oseb po tujem pravu, ki nimajo pravne
               osebnosti.</p>
               <p>Tretja vsebinska sprememba zakona pa se nanaša na redakcijsko uskladitev besedila
               zakona z izrazoslovjem, uveljavljenim v delovnopravni zakonodaji.</p>
               <p>Predlagamo, da državni zbor zakon v dopolnjenem besedilu, kot ga je pripravil matični
               odbor, podpre. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp37">

               <speaker>PODPREDSEDNIK MAG. VASJA KLAVORA:</speaker>

               <p>Zahvaljujem se gospodu ministru dr. Bajuku.</p>
               <p>Predlog zakona je obravnaval tudi odbor za finance in monetarno politiko kot matično
               delovno telo. Prosim poročevalca odbora, da predstavi poročilo odbora. Izvolite,
               gospod Starman.</p>
            </sp>
            <sp xml:id="SDZ4-Izredna-05-2004-12-16.sp38">

               <speaker>BOJAN STARMAN:</speaker>

               <p>Hvala lepa, gospod podpredsednik. Spoštovane kolegice in kolegi! Postopek obravnave
               na dveh sejah odbora, na 2. in 3. nujni seji, je potekal popolnoma enako kot pri
               obravnavi prejšnjih dveh zakonov, zato vam ne bi tretjič ponavljal istega vrstnega
               reda dogodkov. Smatramo, da je dopolnjen predlog zakona, ki ga je na podlagi prvega
               odstavka 133. člena pripravil odbor za finance in monetarno politiko in je sestavni
               del tega poročila, primeren za potrditev na današnji seji državnega zbora. Hvala
               lepa.</p>
            </sp>
            <sp xml:id="SDZ4-Izredna-05-2004-12-16.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, predstavniku odbora, gospodu Starmanu, se zahvaljujem za besede. Sledi
               predstavitev stališč poslanskih skupin. Besedo dajem gospodu Martinu Mikoliču, Nova
               Slovenija.</p>
            </sp>
            <sp xml:id="SDZ4-Izredna-05-2004-12-16.sp40">

               <speaker>MARTIN MIKOLIČ:</speaker>

               <p>Hvala lepa, gospod predsednik. Spoštovane kolegice in kolegi. V poslanski skupini
               Nova Slovenija bomo vsekakor spremembe in dopolnitve podprli glede na to, da od
               1.1.2005 davčno inšpekcijska služba mora delati, to pa pravzaprav pomeni, da tudi
               mora biti zagotovljen kader za izvrševanje teh nalog. Kot je bilo že povedano, vsi ti
               zakoni, ki se danes obravnavajo, jih je predlagala oziroma tudi sprejela pretekla
               vlada in glede na dopolnitve in spremembe tudi predlagala pretekla vlada.</p>
               <p>Moram povedati, da nas določene zadeve v poslanski skupini Nove Slovenije pravzaprav
               nekako presenečajo glede tega, da ni bila narejena analiza glede kadrov, ki bodo na
               razpolago po 1.1.2005, da se bo ta pomembna funkcija oziroma pomemben del za
               izvajanje zakonodaje lahko tudi izvrševal. Glede na to, da se je naknadno ugotovilo,
               mislim, da ni najbolj bistveno tisto, kar se je obravnavalo na odboru, ali bomo po
               zakonu o javnih uslužbencih nekomu podaljševali določena delovna mesta, da je
               predvsem tu pomembno, da bodo strokovno usposobljeni ljudje to pomembno funkcijo
               naprej opravljali, da je to bistvo te dopolnitve. To pa pravzaprav pomeni, če hočemo
               striktno izvajati, tudi zagotoviti ustrezno število inšpektorjev, strokovno
               usposobljenih delavcev z delovnimi izkušnjami oziroma s strokovnim izpitom.</p>
               <p>S sprejetim zakonom, ki bo začel veljati s 1.1.2005, bi zaradi pogojev glede potrebne
               izobrazbe sledil izpad večjega števila davčnih inšpektorjev. Kot je bilo povedano, se
               to nanaša na 73 teh oseb oziroma teh davčnih inšpektorjev.</p>
               <p>Kot sem že omenil, v poslanski skupini Nova Slovenija podpiramo predlog
               najpomembnejšega člena te dopolnitve, ki do določenega časovnega obdobja s pogojem
               pridobitve izobrazbe dopušča sedanje pogoje oziroma do nadaljnjega za tiste z višjo
               strokovno izobrazbo, ki imajo največ 5 let delovne dobe do upokojitve.</p>
               <p>Prav gotovo bi bilo opravljanje temeljnih nalog s 1.1.2005 znatno oteženo, glede na
               to, da v tako kratkem časovnem obdobju ni možno zagotoviti ustrezen kader. To je
               jasno. Ko govorim o ustreznem kadru, ima v mislih ljudi z delovnimi izkušnjami s
               področja davčne zakonodaje in seveda opravljenim ustreznim strokovnim izpitom. Je pa
               res, da od vseh, ki pa bodo nekako pogojno opravljali to delo inšpektorjev, odvisno,
               ali bodo to delo opravljali tudi po tem času ali pa bodo morali to delo prepustiti,
               ko tako radi večkrat rečemo mlajšim z ustrezno strokovno izobrazbo, ki čakajo na delo
               oziroma so trenutno brez dela. Seveda bomo v poslanski skupini Nova Slovenija
               predlagane spremembe in dopolnitve podprli. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp41">

               <speaker>PREDSEDNIK FRANCE CUKJATI:</speaker>

               <p>Hvala, gospodu Mikoliču. Besedo ima gospod Josip Bajc, ki bo govoril v imenu
               Slovenske ljudske stranke. Prosim.</p>
            </sp>
            <sp xml:id="SDZ4-Izredna-05-2004-12-16.sp42">

               <speaker>JOSIP BAJC:</speaker>

               <p>Hvala, gospod predsednik. Poslanci Slovenske ljudske stranke bomo podprli predlog
               zakona o spremembah in dopolnitvah zakona o davčni službi iz enakih razlogov, kot
               prejšnja dva. Posebej smo pa zadovoljni, da se je našla rešitev, ki življenjsko
               obravnava 5. člen spremembe in dopolnitve zakona oziroma novi 53a. člen iz vseh
               razlogov, ki jih je predhodnik tudi obrazložil, da se ljudem, ki so pripravljeni, ki
               so strokovno delali, nimajo pa v tem trenutku ustrezne šolske izobrazbe, omogoči, da
               to delo naprej opravljajo in da v tem členu opredeljenih rokih tudi pridobijo
               ustrezno šolsko izobrazbo.</p>
               <p>Poslanci Slovenske ljudske stranke bomo spremembe in dopolnitve zakona o davčni
               službi podprli.</p>
            </sp>
            <sp xml:id="SDZ4-Izredna-05-2004-12-16.sp43">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Besedo ima gospod Sašo Peče, ki bo govoril v imenu Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-05-2004-12-16.sp44">

               <speaker>SAŠO PEČE:</speaker>

               <p>Spoštovani. Tudi zakon, ki je zdaj pred nami, teži oziroma ima za osnovo enako
               izhodišče kot oba omenjena oziroma prej obravnavana zakona. Torej, po eni strani
               govori o novem modernem pojmu prostovoljnosti plačevanja davčnih prispevkov davčnih
               zavezancev, po drugi strani pa še v istih stavkih oziroma v enaki vsebini govori o
               sankcijah, kaznovanju oziroma o obveznosti javne dajatve. Jaz bi resnično prosil v
               imenu poslanske skupine Nacionalne stranke, če se lahko v prihodnje, kadar imamo
               davčne zakone, ker vsi vemo, da so davki obveza vlade Republike Slovenije, katerakoli
               je, ali prihaja iz te ali druge opcije, izogne po moji oceni posmehu oziroma v posmeh
               državljanom in pa državljankam, ko govori o obveznih dajatvah v smislu
               prostovoljnosti prispevka. Po moji oceni so tovrstne prispodobe zelo ponižujoče do
               državljanov in državljank.</p>
               <p>Kar se tiče ciljev zakonov, ki jih omenjeni zakon, ki je pred nami, zasleduje,
               prikazujejo na prvi sklop tako imenovane usklajenosti, naj si bo na področju
               terminologije, področju naslovov pooblaščencev in v tretjem delu, ki bi mu namenili
               nekaj več časa, vsaj v poslanski skupini nacionalne stranke, to je zahteva po
               dopolnitvi izobrazbe in roku, ki ga zakon od uveljavitve daje, da pač ustrezni kader
               pridobi tako imenovano ustrezno izobrazbo, in sicer v štirih letih za opravljanje
               neke vrste, v narekovajih dajem, neke vrste internega izpita. Iz tega naslova v
               Nacionalni stranki zastavljamo vprašanje, iskreno upamo, da nam bo vlada lahko
               odgovorila iskreno upamo - zakaj iz same vsebine zakona ni razvidno, prihaja do
               potrebe po izobraževanju. Razumeli bi, če bi bile notri opredeljene nove naloge.
               Razumeli bi zahtevo po novem znanju, če bi bili v zakonu opredeljeni novi načini
               davčnih specifikacij, obračunov česarkoli. Ampak nič od tega ni opredeljeno v tej
               vsebin tega zakona. Zakaj potem zahtevamo neko novo izobrazbo? Samo zato, da bomo
               lahko rekli, da imamo v davčnih službah v naši državi pred Evropejci pa samo take s
               tako in tako izobrazbo, kljub temu, da bodo opravljali identično ali pa enako nalogo,
               kot so jo pred tem. V čem je smisel zahtevanja nove izobrazbe, to je ustvarjanja
               dodatnih pogojev pridobivanja ustrezne izobrazbe. Ali je bila do sedaj neustrzna? Ali
               so do sedaj dvačni uslužbenci imeli neustrezno izobrazbo? Po moji oceni ne. Razumeli
               bi, vsaj v poslanski skupini Nacionalne stranke, zahtevo po šolanju, izobraževanju,
               kakorkoli hočete, če bi zakon prinašal tudi nove naloge za njih in bi pač videli, da
               s staro izobrazbo niso bili kos tem nalogam. Ampak tega v tem zakonu ni. Zakaj je do
               tega prišlo? Mogoče je imel kateri od državnih uradnikov v vladi Republike Slovenije
               preveč časa in ni imel kaj drugega delati in je rekel, en segment delavcev bo moral
               imeti višjo izobrazbo, sicer ne vemo, zakaj, ampak dobro se sliši. Mogoče se bomo
               lahko nekje pohvalili glede naših inšpektorjev. Ampak v Nacionalni stranki
               nasprotujemo tovrstnemu početju, ki je popolnoma brezpredmetno. Zahtevati neko novo
               izobrazbo, nek nov izpit, dati za to štiri leta časa, ali več ali manj, saj ni važen
               termin, ne da bi istočasno povedali, zakaj je to. Dokler takih odgovorov v okviru
               Slovenske nacionalne stranke ne bomo pridobili, tovrstnih bremenitev, naj si bo
               bremenitev v smislu časa, kot ga bodo porabili ti, ki morajo biti podvrženi temu
               novemu preiskusu, preiskusu česa, niti ne vemo kaj bo, ne moremo podpirati. Zato tudi
               v okviru tega zakona, vsaj kar se tega dela tiče, torej tega zakona ne bomo podprli.
               Hvala.</p>
            </sp>
            <sp xml:id="SDZ4-Izredna-05-2004-12-16.sp45">

               <speaker>PREDSEDNIK FRANCE CUKJATI:</speaker>

               <p>Besedo ima gospod Dimitrij Kovačič, ki bo govoril v imenu Slovenske demokratske
               stranke, prosim.</p>
            </sp>
            <sp xml:id="SDZ4-Izredna-05-2004-12-16.sp46">

               <speaker>DIMITRIJ KOVAČIČ:</speaker>

               <p>Hvala lepa, gospod predsednik. Gospod minister, kolegice in kolegi! Poslanska skupina
               Slovenske demokratske stranke ugotavlja, da gre pri predlaganem zakonu o spremembah
               in dopolnitvah zakona o davčni službi za nujne in potrebne spremembe obstoječega
               zakona o davčni službi in te spremembe bodo omogočile, da z začetkom prihodnjega
               leta, torej s 1. januarjem 2005, ko ta zakon stopi v veljavo, ne bo prišlo do izpada
               znatnega dela proračunskih prihodkov iz naslova davka od dohodkov pravnih oseb. V
               obstoječem zakonu o davčnem registru namreč niso vsebovana združenja oseb po tujem
               pravu, ki so brez pravne osebnosti, so pa zavezanci za plačilo davka. Zato je s
               predlagano razširitvijo vsebine davčnega registra sanirana pomanjkljivost osnovnega
               zakona. Na drugi strani pa predlagana sprememba glede pogojev za opravljanje dela
               inšpektorja omogoča, da v prehodnem obdobju lahko nadaljujejo z delom inšpektorja
               tudi tisti, ki sicer še ne izpolnjujejo vseh predpisanih pogojev, pač pa so jih
               dolžni izpolniti v dodatnem predpisanem času, razen tistih starejših, ki se
               približujejo izpolnitvi pogojev za upokojitev. Če tega zakona ne bi sprejeli, potem
               pomeni, da tega prehodnega obdobja ni in bi vsi sedanji inšpektorji, ki ne
               izpolnjujejo tega pogoja, bi morali biti s 1.1. razporejeni drugam. Zato se seveda z
               diskusijo mojega predhodnika ne morem strinjati. Je pa omogočen ta prehodni čas, ki
               je potreben. Če tega prehodnega obdobja ne bi uveljavili, bi prišlo po 1. januarju
               2005 do bistvenega poslabšanja delovanja inšpekcije, saj v tem trenutku kar 73
               sedanjih davčnih inšpektorjev ne izpolnjuje predpisanih pogojev. V poslanski skupini
               Slovenske demokratske stranke bomo zato predlagani zakon, ki bo po 1. januarju 2005
               omogočil nemoteno in neokrnjeno izvajanje zakona o davčni službi, seveda podprli.
               Hvala.</p>
            </sp>
            <sp xml:id="SDZ4-Izredna-05-2004-12-16.sp47">

               <speaker>PREDSEDNIK FRANCE CUKJATI:</speaker>

               <p>Hvala gospodu Kovačiču. Besedo ima gospod Miran Potrč, ki bo govoril v imenu Združene
               liste socialnih demokratov. Prosim.</p>
            </sp>
            <sp xml:id="SDZ4-Izredna-05-2004-12-16.sp48">

               <speaker>MIRAN POTRČ:</speaker>

               <p>Hvala lepa. Spoštovani gospod predsednik, kolegice in kolegi! Davčna zakonodaja, ki
               je bila spomladi sprejeta v prejšnjem sestavu državnega zbora, in soglašam tudi na
               podlagi predlogov, ki jih je pripravljala prejšnja vlada, je terjala po skupni oceni
               nekatere spremembe in dopolnitve. Jaz bi rad povedal svoje mnenje v imenu poslanske
               skupine Združene liste socialnih demokratov, da v vsebinskem smislu morda ima nova
               vlada kakšno opravičilo govoriti o tem, ali je temeljito pripravljala ali ne te
               zakone, v formalnem smislu pa ne, ker smo v državnem zboru dali priložnost koaliciji
               in vladi, da si je vlada vzela potreben in nujen čas, da o stvareh premisli in njena
               odločitev danes je bila ali bo v tej ali drugi vsebini predlagane zakone podprla,
               vemo pa tudi, da bi jih lahko oziroma jih je mogoče amandmirati na način, da jih ne
               amandmira sama vlada, ampak preko dogovorov v okviru koalicijskih strank. Tako v
               formalnem smislu izgovori, da vlada ne bo odgovorna tudi ne edina, tudi zato, kako se
               vsebinsko sprejmejo danes odločitve, po našem mnenju niso utemeljeni.</p>
               <p>Drugo, kar bi rad rekel, pomembna vsebina zakona o davčni službi je pravzaprav
               povezana izključno s pogoji za opravljanje dejavnosti inšpektorja predvsem v
               prehodnem obdobju. O tem je tudi največ besed teklo na matičnem delovne telesu.</p>
               <p>Mislim, da je slabo, neodvisno od tega, kdo je to zakrivil, ali samo prejšnja ali
               tudi sedanja vlada, da razprav, ne uskladitve, ampak razprav o tem s socialnimi
               partnerji in prizadetimi ni bilo. Tudi nova vlada je obljubila, da bo vse rešitve, ki
               so tako ali drugače povezane s položajem socialnih partnerjev, urejala na način, da
               bo predhodno opravila potrebne razprave, konzultacije, po možnosti tudi dogovore, da
               na tej točki ne bi bilo odprtih vprašanj. Kolikor sem obveščen o tem, s prizadetimi
               sindikati razgovorov ni bilo, in mislim, da je to slabo. Na to opozarjam zato, da bi
               v bodoče vsi res skrbeli, da je takih primerov čim manj.</p>
               <p>Kar pa zadeva pogoje za opravljanje dejavnosti v prehodnem obdobju, je prav povedati,
               da so tu različni pogledi in različni interesi. Prizadeti seveda želijo imeti čim
               ugodnejše pogoje za opravljanje del, da pa je najbrž v korist javnosti, da se
               zahtevajo taki pogoji, ki bodo zagotavljali tudi kvaliteto dela. V tej smeri so šle
               tudi razprave v okviru matičnega delovnega telesa tudi z naše strani. Ali je rešitev
               idealna ali ne, je drugo vprašanje, v vsakem primeru pa je boljša od predlagane, ki
               je bila le preširokogrudna do realnih razmer. Treba je namreč vedeti, da smo že v
               aprilu 1996, ko smo sprejeli nov zakon o davčni službi, postavili pogoj, da lahko
               opravlja dela inšpektorja oseba, ki ima visoko strokovno izobrazbo in najmanj pet let
               delovnih izkušenj, takrat tudi še višjo strokovno izobrazbo in deset let delovnih
               izkušenj; da smo tudi takrat predvideli prehodno obdobje in da je tisto prehodno
               obdobje petih let že zdavnaj mimo in bi se ustrezna izobrazba v tem času že lahko ali
               morala pridobiti. Zato so tudi rešitve, ki so zdaj predlagane, da ima pravico brez
               ustrezne izobrazbe opravljati to delo samo nekdo, ki je pet let pred pokojem, vsak
               drug pa si mora visoko izobrazbo pridobiti, relativno sprejemljive in mi bomo ta
               predlog zakona podprli. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp49">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. S tem zaključujem prvo obravnavo in prehajamo na <title>drugo
                  obravnavo</title> predloga zakona.</p>
               <p>Ker k dopolnjenemu predlogu zakona ni bilo vloženih amandmajev, v tretji obravnavi
               amandmajev ni možno vlagati, zato prehajamo na odločanje o zakonu. Ob tem vas
               obveščam, da me zakonodajno-pravna služba oziroma vlada nista obvestili, da bi bil
               zakon neusklajen.</p>
               <p>Sprašujem, ali pred glasovanjem želi kdo obrazložiti svoj glas? Najprej pozivam
               poslanske skupine oziroma tiste, ki bi v imenu poslanskih skupin radi obrazložili
               glas. <stage>(Jih ni.)</stage> Pozivam poslance, ki želijo obrazložiti svoj glas. Gospod Sok,
               prosim, imate besedo.</p>
            </sp>
            <sp xml:id="SDZ4-Izredna-05-2004-12-16.sp50">

               <speaker>ALOJZ SOK:</speaker>

               <p>Hvala lepa. Čutim dolžnost, da obrazložim svoj glas, ker sem s tega mesta oziroma v
               tej parlamentarni dvorani bivšega ministra Mramorja večkrat opozarjal na neustreznost
               poteka določenih davčnih postopkov.</p>
               <p>Pri nas v Prlekiji pravijo: <q>"Boj se zdravnika s knjigo in advokata brez knjige."</q> Jaz
               pa bi k temu še dodal: <q>"Boj se ne dovolj usposobljenega inšpektorja."</q> Pri sebi imam
               spis - bom kar naravnost povedal - s ptujske davčne uprave, kjer je upravno sodišče
               po treh letih razveljavilo vse odločbe davčnega organa. Razveljavilo in pri tem
               ugotovilo, da je postopek potekal popolnoma v nasprotju s slovensko zakonodajo. Kljub
               temu, da je upravno sodišče to ugotovilo, pa davčni organ noče zadeve vrniti v
               prvotno stanje, ampak še vedno vztraja pri svojem izhodišču in pravi: <q>"Sodišče je
               razveljavilo drugo stopenjsko odločbo, ni pa razveljavilo prvo-stopenjske odločbe,
               zato prvo stopenjska odločba ostaja v veljavi."</q> Takšno razumevanje je za mene, ker
               sem tudi nekoč delal v inšpekciji, po zakonu o upravnem postopku popolnoma
               nesprejemljivo. Kaj se je zgodilo s stranko, ki trpi te odločitve davčnega organa, ni
               potrebno razlagati. V tem času je imela blokiran žiro račun, v tem času je njegova
               dejavnost propadla in 5 ljudi je izgubilo službo. Jaz mislim, da je vsaj deloma to,
               da bo ministrstvo zagotovilo, da se bodo vsi začeli v enem roku usposabljati, tisti,
               ki niso, žal pa zaradi lastne vesti take odločitve, jaz osebno, poslanska bo podprla,
               ne morem podpreti. Se pa tudi sprašujem, kaj je prejšnja koalicija in vlada delala,
               da 8 let niso zagotovili, da bi ti ljudje prišli do ustrezne izobrazbe.</p>
            </sp>
            <sp xml:id="SDZ4-Izredna-05-2004-12-16.sp51">

               <speaker>PREDSEDNIK FRANCE CUKJATI:</speaker>

               <p>Hvala, gospodu Soku. Želi še kdo obrazložiti svoj glas? Če ne, potem vas najprej
               pozivam, da pregledate kartice in prehajamo na glasovanje o zakonu. Glasujemo.
               Navzočih je 62 poslank in poslancev, za je glasovalo 57, proti 1.</p>
               <p><stage>(Za je glasovalo 57.)</stage> <stage>(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Preden preidemo na naslednjo točko, bi vas rad opozoril, da glede na potek razprave,
               ki je krajši od predvidenega, je pričakovati, da bomo danes dovolj zgodaj končali
               sprejemanje zakonov in bomo po sklepu kolegija oziroma po dogovoru na kolegiju, kjer
               je bilo povedano, če bomo bistveno prej končali današnji dnevni red, bomo skušali že
               danes zaključiti sejo, namesto da dve zadnji točki preložimo na jutri. Toliko v
               vednost glede razporeda, ki ga imate na mizi. Upamo, da bomo danes končali sejo in ne
               bo potrebno še nadaljevati jutri.</p>
               <p>Prehajamo na <title>5. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O DOHODNINI - nujni postopek.</title> Glede na to, da gradiva
               oziroma poročila odbora še ni na mizi predlagam, da opravimo predstavitev stališč
               tako predsednika oziroma tako predstavnika vlade kot odbora za finance in pa
               poslanskih skupin in v tem času pričakujemo, da bo poročilo na mizi. V nasprotnem
               primeru bi sejo prekinili. Zdi se, ja, proceduralno Majda Širca imate besedo.</p>
            </sp>
            <sp xml:id="SDZ4-Izredna-05-2004-12-16.sp52">

               <speaker>MAJDA ŠIRCA:</speaker>

               <p>Hvala lepa. V skladu s 74. členom poslovnika, ki omogoča poslanski skupini možnost
               glasovanja, da razprava in odločanje o tej 5. točki se preloži na eno naslednjih sej,
               bi predlagala tovrstni proceduralni predlog, ki ga utemeljujem s sledečimi razlogi.
               Ta sprememba tega zakona je potekala neskladno s poslovnikom, še posebej s 115.
               členom poslovnika, pa tudi neskladno s 6. členom zakona o javnih financah, ki jasno
               določa, da zakon mora imeti ovrednotene finančne posledice. V nasprotju s tem pa je
               vlada predlagala, da ta zakon nima pomembnih finančnih posledic. Minister na odboru
               za finance bi moral predstaviti vse tiste razloge, ki so upravičevali nujni ali pa
               katerikoli, tudi redni, postopek za sprejem teh dohodninskih sprememb, ampak teh
               razlogov nismo slišali. Nismo jih slišali zaradi tega, ker jih minister ne pozna.
               Minister tudi pravi, da bo dohodninsko zakonodajo temeljito prevetril v drugi
               polovici leta 2005, zato se sprašujemo, zakaj danes parcialno spreminjamo, sploh pa
               ob ponavljajočih trditvah ministra, da nima nikakršnih verodostojnih in tudi
               preverjenih podatkov za tovrstne spremembe.</p>
               <p>Zato predlagam prenos te točke in odločanje na naslednjo sejo, kajti menimo, da s tem
               predlogom ni nobenih razlogov, ki bi upravičevali to, da bi bila država ogrožena, če
               danes tega zakona ne obravnavamo.</p>
               <p>Skratka, predlog zakona o spremembah zakona o dohodnini nima poslovniških upravičenih
               razlogov za današnjo obravnavo. Hvala.</p>
            </sp>
            <sp xml:id="SDZ4-Izredna-05-2004-12-16.sp53">

               <speaker>PREDSEDNIK FRANCE CUKJATI:</speaker>

               <p>Hvala, gospe Širci. Slišali ste proceduralni predlog, in sicer, da se razprava in
               odločanje o tem zakonu preloži na eno naslednjih sej. Da ne bo nesporazuma, jaz sem
               prej dal predlog, ki je drugačne narave, in sicer, da se opravi razprava in se počaka
               poročilo odbora, ki je na poti, da ga dobite na mizo. Tukaj je pa povsem nov predlog,
               da se s te seje izloči oziroma preloži na eno naslednjih sej.</p>
               <p>Glede na to, da je dan proceduralni predlog, imajo poslanske skupine pravico, da
               obrazložijo svoj glas oziroma svoje mnenje. Po tri minute. Želi katera od poslanskih
               skupin besedo? Prosim gospod Sok, v imenu Nove Slovenije.</p>
            </sp>
            <sp xml:id="SDZ4-Izredna-05-2004-12-16.sp54">

               <speaker>ALOJZ SOK:</speaker>

               <p>Čisto na kratko. Mi tega proceduralnega predloga ne bomo podprli. Predlog zakona o
               spremembi zakona o dohodnini vsebuje vse tisto, kar po poslovniku mora vsebovati,
               zakon moramo sprejeti z obrazložitvijo pred 1.1.2005. Razlogi so v zakonu navedeni in
               jih bomo seveda potem tudi v sami razpravi natančneje obrazložili. Smo proti temu
               proceduralnemu predlogu. Hvala.</p>
            </sp>
            <sp xml:id="SDZ4-Izredna-05-2004-12-16.sp55">

               <speaker>PREDSEDNIK FRANCE CUKJATI:</speaker>

               <p>Hvala, gospodu Soku. Gospod Starman želi besedo v imenu poslanske skupine Slovenske
               demokratske stranke.</p>
            </sp>
            <sp xml:id="SDZ4-Izredna-05-2004-12-16.sp56">

               <speaker>BOJAN STARMAN:</speaker>

               <p>Hvala lepa, gospod predsednik. Mislim, da moramo ta predlog zakona obravnavati in
               tudi speljati postopek sprejema. Kot predsednik matičnega delovnega telesa sem
               poročilo dobil in mislim, da je tukaj v tehniki stvar samo parih minut, da se razdeli
               tudi ostalim poslancem to gradivo. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp57">

               <speaker>PREDSEDNIK FRANCE CUKJATI:</speaker>

               <p>Hvala, gospodu Starmanu. V imenu poslanske Slovenske ljudske stranke se je prijavil
               gospod Bajc. Prosim.</p>
            </sp>
            <sp xml:id="SDZ4-Izredna-05-2004-12-16.sp58">

               <speaker>JOSIP BAJC:</speaker>

               <p>Hvala, gospod predsednik. Poslanci Slovenske ljudske stranke nasprotujemo temu
               predlogu, pridružujemo se pa vašemu predlogu, ko ste rekli, da se opravi razprava, v
               tem času pa pridobimo tudi ustrezno gradivo. Včeraj na odboru, mislim, da so bili
               posredovani vsi podatki ali pa, bom rekel, tudi kvantificirano tisto, kar mogoče v
               samem predlogu oziroma gradivu ni bilo, zato mislim, da so izpolnjena poslovniška
               določila, da se lahko opravi danes razprava in tudi sprejem samega zakona.</p>
            </sp>
            <sp xml:id="SDZ4-Izredna-05-2004-12-16.sp59">

               <speaker>PREDSEDNIK FRANCE CUKJATI:</speaker>

               <p>Hvala gospodu Bajcu. Besedo ima gospod Peče v imenu Slovenske nacionalne stranke.
               Prosim.</p>
            </sp>
            <sp xml:id="SDZ4-Izredna-05-2004-12-16.sp60">

               <speaker>SAŠO PEČE:</speaker>

               <p>Spoštovani! Glede na to, da so predvideni oziroma vsaj po mojem vedenju tudi
               amandmaji k predlogu zakona, bi, vsaj v Nacionalni stranki ocenjujemo, da bi bilo
               smiselno, da preden pristopimo h glasovanju o proceduralnem predlogu s strani
               Liberalne demokracije, da dobimo te amandmaje. To pomeni, da poskušamo oziroma vas
               prosim, če lahko, preden daste na glasovanje predlog gospe Širce, daste deset minut
               odmora, da dobimo amandmaje, kajti vsaj to odločanje oziroma ta pavza pri teh
               amandmajih bi močno pomagala pri odločitvi Slovenske nacionalne stranke o
               proceduralnem predlogu, ki ga je podala gospa Širca.</p>
            </sp>
            <sp xml:id="SDZ4-Izredna-05-2004-12-16.sp61">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Gospod Peče, kot ste slišali, v imenu Slovenske nacionalne
               stranke želi deset minut pred glasovanjem, kar seveda ima pravico zahtevati in bo
               tudi to uresničeno.</p>
               <p>Besedo ima gospod Cvikl, in sicer v imenu Liberalne demokracije Slovenije.
               Prosim.</p>
            </sp>
            <sp xml:id="SDZ4-Izredna-05-2004-12-16.sp62">

               <speaker>MAG. MILAN M. CVIKL:</speaker>

               <p>Mi bomo seveda ta proceduralni predlog podprli. Menimo, da je to potrebno narediti
               zaradi tega, ker je bil ponovno kršen poslovnik državnega zbora, najprej seveda na
               samem kolegiju predsednika državnega zbora, kjer se je odločilo o nujnem postopku, ne
               da bi bilo jasno povedano, da če ta zakon ne bo obravnavan po nujnem postopku, bodo
               nastale težko popravljive posledice za delovanje države. Nobenih težko popravljivih
               posledic ni. Edina posledica je ta, da bodo bogatejši manj obdavčeni. Zato seveda
               menimo, da ni nobenega razloga, da se obravnava ta zakon po nujnem postopku.</p>
               <p>Drugo. Proceduralna napaka, kršitev poslovnika pa je bila ta, kršitev 115. člena
               poslovnika državnega zbora, da potem, ko je vlada posredovala predlog, ki pomeni
               poseganje v sistem davčne zakonodaje v Sloveniji, pa ni posredovala v skladu s 115.
               členom zakona oceno finančnih posledic predloga zakona za državni proračun in druga
               javna finančna sredstva. Gospod predsednik državnega zbora bi moral sam neposredno po
               poslovniku zahtevati od vlade dopolnitev predloga zakona, da bi sploh lahko ta zakon
               pričel svojo zakonodajno pot v državnem zboru. Tega ni bilo. Tretji odstavek 115.
               člena poslovnika državnega zbora jasno določa, da mora predsednik državnega zbora
               pozvati predlagatelje, da predlog zakona dopolni. Če predlagatelj najkasneje v 15-ih
               dneh po pozivu predsednika predloga zakona ne dopolni, se šteje, da predlog zakona ni
               bil vložen. Teh poslovniških nalog predsednik državnega zbora ni izvedel, zato seveda
               menimo, da obstaja dovolj razlogov, da danes ne obravnavamo tega zakona, da sploh ne
               bi smel biti na tej seji in da se preloži na eno od naslednjih sej, zato bomo v
               poslanskem klubu LDS-ov predlog, ki je bil podan, podprli. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp63">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Gospod Potrč v imenu Združene liste.</p>
            </sp>
            <sp xml:id="SDZ4-Izredna-05-2004-12-16.sp64">

               <speaker>MIRAN POTRČ:</speaker>

               <p>Hvala lepa. Mi bomo predlog, da se zakon odloži s te seje, podprli. Dva razloga sta,
               formalni in vsebinski. Kar zadeva formalnega, je bilo že pojasnjeno, da bi takšne
               posledice ali pa takšne rešitve, ki so materialne, morale biti tudi kvantificirane,
               enostavno pri njih, ko se da preprosto ugotoviti, da če materialne temelje
               spreminjaš, neke posledice morajo imeti: ali je to tolar ali je to, bi rekel, nekaj
               milijard tolarjev, ali pa, kot je bilo rečeno na seji odbora, kolikor sem obveščen,
               morda tudi nekaj milijard evrov, čeprav ste tam hitro potem ugotovili, da bi bilo to
               mnogo preveč. Ampak materialne kvantifikacije bi morale biti. Na žalost jih ni bilo.
               In to je prvi razlog. Drugi pa, kar nas zadeva, je vsebinski, in mi bi želeli mnogo
               temeljitejšo argumentacijo z vsemi posledicami vsebinskih predlogov, ker smo
               prepričani, da res iz mnogih razprav, ki smo jih imeli v prejšnjem državnem zboru o
               tem, da je nujno potrebno tudi kapitalske dobičke obdavčiti, smo našli rešitev, ki
               morda ni idealna, ampak takrat ji nismo ugovarjali, in obratno, rekli, da je nujno
               potrebna. Zdaj prihajamo pa v drugo. Razlika med eno in drugo rešitvijo je zelo
               velika v posledicah. Verjamem, da je skladna s politiko nove vlade, ki govori o tem,
               da bo ne samo kapitalske dobičke, ampak tudi obresti, tudi davek na nepremičnine in
               podobno obdavčevala s fiksnimi zneski, ne pa relativno odvisno od skupnih dohodkov.
               Kar zadeva mene je vprašljivo, ker zakaj ne bi imeli enak sistem obdavčitve kot ga
               imamo v sistemu plač. Tisto, kar iz dela zaslužim, bom moral <q>"fajn"</q> obdavčiti, tisto,
               kar je pa zaslužek iz kapitala, bom obdavčil pa čim manj. To so vprašanja, o katerih
               bi želeli mnogo temeljiteje razmisliti, kot je bilo mogoče v dveh dneh, zato
               podpiramo predlog, da se odločanje o tem zakonu o dohodnini preloži. Hvala.</p>
            </sp>
            <sp xml:id="SDZ4-Izredna-05-2004-12-16.sp65">

               <speaker>PREDSEDNIK FRANCE CUKJATI:</speaker>

               <p>Hvala za predstavitev stališč poslanskih skupin. Še enkrat sprašujem, gospod Peče,
               preden bi glasovali o proceduralnem predlogu, želite besedo, prosim?</p>
            </sp>
            <sp xml:id="SDZ4-Izredna-05-2004-12-16.sp66">

               <speaker>SAŠO PEČE:</speaker>

               <p>V nacionalni stranki ocenjujemo, da je potrebno za odločitev o proceduralnem predlogu
               pridobiti stališča oziroma dobiti gradivo, ki ga pričakujemo in pa amandmaje, ki so
               napovedani k vsebini zakona. Zato bi prosil, če lahko za toliko časa, po moji oceni
               bo to v roku desetih minut, naredimo pavzo in potem glasujemo o proceduralnem
               predlogu, ki ga je podala Liberalna demokracija.</p>
            </sp>
            <sp xml:id="SDZ4-Izredna-05-2004-12-16.sp67">

               <speaker>PREDSEDNIK FRANCE CUKJATI:</speaker>

               <p>Težko bi zagotovil, da bo Liberalna demokracija v desetih minutah podala amandmaje.
               To ni v moji moči in verjetno je težko pogojevati glasovanje na to. Zato sprašujem,
               ali zahtevate po poslovniku odlog glasovanja 10 minut, ne glede na pogoje. Dobro.
               Potem imamo tukaj zahtevo, zato prekinjam sejo. Nadaljevali jo bomo čez 10 minut, ob
               11.54 uri.</p>
               <stage type="time">(Seja je bila prekinjena ob 11.44 uri se je nadaljevala ob 11.55 uri.)</stage>
            </sp>
            <sp xml:id="SDZ4-Izredna-05-2004-12-16.sp68">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta. Prešli
               bomo na glasovanje o proceduralnem predlogu, da se razprava in odločanje o tem zakonu
               preloži na eno naslednjih sej. Prekinitev je zahtevala Slovenska nacionalna stranka.
               Ali predstavnik Slovenske nacionalne stranke želi obrazložiti stališče, ki so ga
               medtem oblikovali? Prosim, gospod Peče.</p>
            </sp>
            <sp xml:id="SDZ4-Izredna-05-2004-12-16.sp69">

               <speaker>SAŠO PEČE:</speaker>

               <p>Hvala. Kar se tiče prvega dela očitka oziroma vsebine proceduralnega predloga
               Liberalne demokracije Slovenije, torej glede finančnih posledic obravnavanega zakona,
               moramo povedati, da v nacionalni stranki sledimo mnenju zakonodajno-pravne službe, in
               tega očitka nimamo.</p>
               <p>Kar pa se tiče vsebinskega očitka, smo si navkljub osnovnim pozitivnim trendom
               oziroma smernicam, ki jih zakon predvideva, v poslanski skupini poskušali v teh
               desetih minutah zagotoviti podporo za amandma, ki izenačuje delavce v novinarstvu.
               Glede na to, da te podpore nismo pridobili, bomo tudi podprli proceduralni predlog.
               Hvala.</p>
            </sp>
            <sp xml:id="SDZ4-Izredna-05-2004-12-16.sp70">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu.</p>
               <p>Dajem torej na glasovanje predlog, da se razprava in odločanje o tej točki preloži na
               eno naslednjih sej. <stage>(Preverite kartice.)</stage> Želi kdo obrazložiti svoj glas? <stage>(Ne.)</stage></p>
               <p>Glasujemo o proceduralnem predlogu. Navzočih je 72 poslank in poslancev, za je
               glasovalo 30, proti 37.</p>
               <p><stage>(Za je glasovalo 30.)</stage> <stage>(Proti 37.)</stage></p>
               <p>Ugotavljam, da predlog ni sprejet, zato nadaljujemo z razpravo.</p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dopolnilno obrazložitev. Dr. Andrej Bajuk, minister za
               finance, imate besedo.</p>
            </sp>
            <sp xml:id="SDZ4-Izredna-05-2004-12-16.sp71">

               <speaker>DR. ANDREJ BAJUK:</speaker>

               <p>Hvala lepa, gospod predsednik. Spoštovane poslanke in poslanci! Vlada Republike
               Slovenije je vložila predlog zakona o spremembah in dopolnitvah zakona o dohodnini s
               predlogom, da se obravnava po nujnem postopku, iz naslednjih razlogov. Novi zakon o
               dohodnini se bo začel uporabljati s 1. januarjem prihodnjega leta, to se pravi, leta
               2005. Vlada meni, da je potrebno pravočasno še pred začetkom uporabe zakona
               spremeniti davčno obravnavo nekaterih dohodkov, in sicer, v skladu s 86. členom
               zakona je kapitalski dobiček dosežen z osvojitvijo pretežnega lastniškega deleža, ki
               je določen v drugem odstavku tega člena, kot delež v vrednosti 60-ih milijonov
               tolarjev v kapitalu gospodarske družbe, ki presega 200 milijonov tolarjev obdavčen ne
               glede na dobo lastništva pretežnega deleža. Vlada ocenjuje, da takšna obdavčitev ne
               prispeva k pričakovani gospodarski rasti, razvoju podjetništva in razvoju
               kapitalskega trga, ker je nesorazmerno visoka, zato predlaga, da se po poteku treh
               let trajna obdavčitev omili z določitvijo nižjega obsega kapitalskega dobička, ki se
               vključi v osnovo za obdavčitev, in sicer na 40% dosežene davčne osnove. S 1.
               januarjem 2005 so v osnovo za obdavčitev vključeni tudi dohodki iz naslova ukrepov
               kmetijske politike in denarnih pomoči iz naslova naravnih nesreč. Zaradi
               administrativnih zapletov in ne nazadnje baje tudi proračunskih razlogov bodo
               nekateri od teh dohodkov izplačani šele v začetku leta 2005. S tem bodo prejemniki
               istovrstnih plačil postavljeni v neenakopraven položaj in zato predlagamo, da so
               tovrstna izplačila izjemoma v letu 2005 izključena iz obdavčitev, torej 58. člen
               zakona se ne spremeni, samo, kako se bo izvajalo v letu 2005 zaradi teh razlogov, ki
               sem jih že omenil. Tretjič. Javni uslužbenci in funkcionarji, ki so napoteni na delo
               v tujino, bodo od 1. januarja 2005 obdavčeni drugače, kot so bili doslej, vključene
               so tudi v osnovo njihove dohodnine bonitete, ki jih dobijo v devizah zaradi
               službenega položaja v tujini.</p>
               <p>Naj omenim tukaj, da je Vlada Republike Slovenije na svoji seji 24. decembra leta
               2003 sprejela sklep in naložila ministru za finance, naj sprejme takšne ukrepe, da
               bodo zagotovili, da se položaj teh uslužbencev in funkcionarjev, ki gredo v imenu
               slovenske države v tujino, ne bo poslabšal. V vsakemu primeru je potrebno proučiti
               primernost odločitve bonitet. To administrativno delo še ni opravljeno in ga je zelo
               težko izvesti v nekaj dneh. V skladu z mednarodno prakso so dohodki teh oseb v načelu
               vedno obdavčeni v državi, ki jih pošilja na delo v tujino, zato vlada predlaga, da so
               v letu 2005 dohodki vključno z bonitetami teh oseb obdavčeni na enaki način kot
               doslej. Ne predlagamo, da se ta zakon na tem področju spremeni, vendar samo to, da se
               ne uveljavi v tem letu 2005.</p>
               <p>Vlada meni, da predlagane rešitve ne bodo pomembneje vplivale na pričakovane prihodke
               iz naslova dohodnine v naslednjem letu. Prihodki državnega proračuna za leto 2005
               temeljijo na modelskih izračunih učinkov nove dohodnine, upoštevajoč dejanske podatke
               dohodninskih napovedi davčnih zavezancev. Gre za zgodovinske podatke, in to se lahko
               preveri, kar je bilo jasno tudi obrazloženo v predlogu zakona, ki ga je ta državni
               zbor obravnaval spomladi.</p>
               <p>Enako velja tudi za finančno vrednotenje drugih dveh ukrepov. Iz navedenih razlogov
               predlagamo, da podprete sprejem zakona z vključenim amandmajem odbora. Hvala lepa.
            </p>
            </sp>
            <sp xml:id="SDZ4-Izredna-05-2004-12-16.sp72">

               <speaker>PREDSEDNIK FRANCE CUKJATI:</speaker>

               <p>Hvala dr. Bajuku. Predlog zakona je obravnaval odbor za finance in monetarno politiko
               kot matično delovno telo. Prosim poročevalca odbora, da predstavi poročilo odbora.
               Prosim.</p>
            </sp>
            <sp xml:id="SDZ4-Izredna-05-2004-12-16.sp73">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovane poslanke in poslanci ter predstavniki
               vlade. Odbor državnega zbora Republike Slovenije za finance in monetarno politiko je
               na 4. nujni seji, dne 2.12.2004, obravnaval predlog zakona o spremembah in
               dopolnitvah zakona o dohodnini, ki ga je državnemu zboru predložila vlada Republike
               Slovenije. Kolegij predsednika državnega zbora je na 8. seji 14.12.2004 sklenil, da
               se predlog zakona o spremembah in dopolnitvah zakona o dohodnini obravnava po nujnem
               postopku. Pri delu odbora so sodelovali minister, pristojen za finance, predstavnik
               in predstavnica predlagatelja vlade Republike Slovenije in predstavnica
               zakonodajno-pravne službe državnega zbora Republike Slovenije. Poleg mnenja
               zakonodajno-pravne službe z dne 1.12. je odbor kot dodatno gradivo obravnaval
               predloge z amandmajem na odboru za finance in monetarno politiko na podlagi mnenja in
               amandmaje kvalificiranih predlagateljev, in sicer amandmaje poslanskega kluba
               Liberalne demokracije Slovenije k 1., 3. in 4. členu zakonskega predloga, amandma
               poslanske skupine Slovenske nacionalne stranke k 3. členu zakonskega predloga,
               predlog amandmaja k 2. členu poslanca Jožeta Tanka in predlog za spremembo 3. člena
               predloga zakona Slovenske tiskovne agencije.</p>
               <p>Po razpravi je odbor za finance potrdil predlagane sklepe in spremembe zakona o
               dohodnini ter amandma k 3. členu, zato je odbor na podlagi prvega odstavka 133. člena
               sprejel amandmaje in predlaga, da je s tem dopolnjen predlog zakona, ki je sestavni
               del tega poročila, primerna podlaga za potrditev predlaganih sprememb zakona o
               spremembah in dopolnitvah zakona o dohodnini. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp74">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu za poročilo odbora. Sledi predstavitev stališč poslanskih
               skupin. Besedo ima gospod Bajc, ki bo govoril v imenu Slovenske ljudske stranke.
               Prosim.</p>
            </sp>
            <sp xml:id="SDZ4-Izredna-05-2004-12-16.sp75">

               <speaker>JOSIP BAJC:</speaker>

               <p>Hvala, gospod predsednik. Spoštovani gospod minister s sodelavci, kolegice in kolegi.
               Pred seboj imamo spremembe, dopolnitve zakona o dohodnini, in sicer spreminjamo tri
               člene. Poslanci Slovenske ljudske stranke bomo spremembe in dopolnitve zakona o
               dohodnini podprli, pri čemer ugotavljamo, da s 1. členom spreminjamo določbe zakona,
               ki so v veljavnem zakonu in ki spreminjajo višino obdavčitve kapitalskih dohodkov, in
               sicer za 60%. Glede na to, da dosedanja zakonodaja, ki je veljala na tem področju, je
               oproščala obdavčitve kapitalskih dohodkov v celoti, z veljavnim zakonom, ki ga danes
               spreminjamo, pa smo vpeljali obdavčitev 50%, ocenjujemo, da so te spremembe
               sprejemljive in da bodo prispevale k temu, da bodo sredstva, ki so jih ustvarile
               pravne osebe ali posamezniki s tem virom dohodkov, lahko prispevali k večjemu
               dejanskemu vlaganju v uspešen razvoj slovenskega gospodarstva. Glede sprememb 2.
               člena oziroma 174. člena, h kateremu se dodaja nov 147. člen in ki predvideva
               neobdavčitev dohodkov za izplačila iz naslova naravnih nesreč in posameznih
               istovrstnih ukrepov kmetijske politike, ocenjujemo, da je tudi ta sprememba pravilna
               oziroma jo bomo podprli, pri čemer pa opozarjamo na pomanjkljivost, ki se nam je tudi
               zgodila včeraj na odboru in katerih sprememb danes ne moremo vložiti z eventualnim
               amandmajem, glede na to, da ta člen na matičnem delovnem telesu ni bil amandmiran.
               Opozarjam pa to zato, ker se nam zna zgoditi, da ne bodo vse odločbe, tako s strani
               ministrstva za kmetijstvo oziroma agencije za kmetijske trge kot tudi ministrstva za
               okolje in prostor izdane v letu 2004 in se bodo nanašale tako na subvencije kot tudi
               na odločbe o priznanju škode zaradi elementarnih nesreč, ocenjujemo dejansko, da bo
               potrebno verjetno v letošnjem letu oziroma v letu 2005 izenačiti vse te upravičence,
               ki jim bodo izdane odločbe v letu 2004 in se bodo nanašale na te prejemke v letu
               2005, enako kot tisti eventualno, če bodo kakšne odločbe za iste upravičence iz leta
               2004 izdane v letu 2005. In tretje, ocenjujemo in podpiramo tudi predlog spremembe in
               dopolnitve 148. člena, in sicer tako, kot je bil sprejet na matičnem delovnem telesu,
               v spremenjeni obliki kot je bil objavljen v Poročevalcu.</p>
            </sp>
            <sp xml:id="SDZ4-Izredna-05-2004-12-16.sp76">

               <speaker>PREDSEDNIK FRANCE CUKJATI:</speaker>

               <p>Hvala, gospodu Bajcu. Besedo ima gospod Peče, ki bo govoril v imenu Slovenske
               nacionalne stranke. Prosim.</p>
            </sp>
            <sp xml:id="SDZ4-Izredna-05-2004-12-16.sp77">

               <speaker>SAŠO PEČE:</speaker>

               <p>Spoštovani prisotni! Kar se osnovnih teženj po oceni Slovenske nacionalne stranke
               omenjenega zakona tiče, moram povedati, da ga podpiramo. Podpiramo vse tiste ideje in
               pa uresničitve teh idej, ki jih bodo pripeljali k razbremenitvi državljanov v fizični
               ali pravni obliki pri davčni zavezi. Po drugi strani moram povedati, da v Nacionalni
               stranki podpiramo tako razbremenitev, torej davčno razbremenitev na strani kapitala
               kakor tudi na strani delojemalca. Skratka, ne bomo se vtikali v razmerje. Prepričani
               smo, da je davčna bremenitev za čisto vse subjekte v naši državi previsoka, kar smo
               vedno izkazovali tudi skozi govor o proračunu Republike Slovenije, in sicer o bojazni
               previsoke prihodkovne strani davčnih prihodkov v proračunu Republike Slovenije.
               Predlagatelj zakona po naši oceni v točki 3, pod cilji in načeli zakona, pozitivno
               spremlja oziroma mi jemljemo kot pozitivno njegovo prizadevanje za povečanje
               konkurenčnosti slovenskega kapitalskega trga in konkurenčnosti gospodarstva sploh.
               Verjamem, da je naloga državnega zbora kot zakonodajne veje oblasti, da podpira
               tovrstne težnje in pa tovrstne zahtevke. Žal pa smo ravno mi politiki, državni zbor
               in pa vlada, v preteklih deset in nekaj letih zavirali obstoj konkurenčnosti
               gospodarstva in obstoj konkurenčnosti slovenskega kapitalskega trga. Za primer naj
               navedem vložen zakon Slovenske nacionalne stranke pred leti, to sta zakon o prevzemih
               in zakon o preprečevanju omejevanja konkurence, kjer je ravno državni zbor na predlog
               takratne vlade zavrgel težnje po ustanovitvi neke močne koncentracije kapitala, ki bi
               bila sposobna preživeti na novem evropskem trgu. Posledice ignorance slovenske
               politike v preteklosti pa seveda lahko čutimo vsak teden v zadnjem letu dni, ko vsak
               teden izvemo, da je toliko in toliko novih brezposelnih v naši državi, ki nastopa iz
               tistega naslova, da slovensko gospodarstvo ni konkurenčno, da slovenska politika
               preveč obremenjuje slovensko gospodarstvo in s tem povzroča njegovo nekonkurenčnost.
               Toliko kar se tiče osnovnega dela zakona, ki ga seveda podpiramo. Zato ocenjujemo, da
               bo modro, če bo vlada nadaljevala z omenjenim trendom tudi v prihodnje na ostalih
               davčnih področjih.</p>
               <p>Rad pa bi se dotaknil 3. člena oziroma popravka 148.a člena, ki ga v Nacionalni
               stranki amandmiramo. Po naši oceni bi naš amandma bilo smiselno, modro in v smislu
               korektnosti, enakosti na trgu podpreti. S sprejemom 148. člena zakona, ki ga
               predlagamo, bi odpravili po naši oceni diskriminatorno določbo obravnavanja delavcev,
               ki so začasno razporejeni na delo v tujini in niso javni uslužbenci. Z amandmajem, ki
               vam ga ponujamo v sprejem, seveda odločitev bo vaša, ali boste ponudbo Nacionalne
               stranke sprejeli ali ne, bi izenačili vlogo do davčni državi javnih uslužbencev in
               ostalih uslužbencev. Torej tehnično gledano, z amandmajem črtamo izključno besedo
               <q>"javni"</q>. Povzročili bi oziroma posledica tovrstnega sprejema bi bila, da bi izenačili
               na primeru novinarstva, lahko rečemo, novinarje oziroma zaposlene v javnem zavodu RTV
               s STA-jem, Delom, Večerom, z vsemi tistimi, ki opravljajo identično oziroma enako
               vsebinsko delo. Nam se zdi neprav, da tudi v tovrstnih zakonodajnih poskusih, torej v
               fiskalni politiki, delamo razlike med tako imenovanim javnim zavodom in med ostalimi
               družbami, ki opravljajo enako storitev na trgu, s tem da imajo celo eni subvencije s
               strani države v primeru javnega zavoda. Po oceni Slovenske nacionalne stranke je tudi
               konkurenčnost na tem področju eden izmed temeljev za kvalitetno delo. Naša naloga pa
               je, da omogočimo nastop konkurenčnosti, da v izhodišču vsem ponudimo enake možnosti
               in ne da se jih že v izhodišču zavrne. Zato predlagam oziroma prosim državni zbor, da
               pri glasovanju o amandmaju k 148.a členu da podporo predlogu Slovenske nacionalne
               stranke.</p>
               <p>Za zaključek, če dovolite <stage>/opozorilni znak za konec/</stage>, bi pa rad povprašal
               zakonodajno-pravno službo glede njihovega stališča <stage>(čeprav smo ga dobili v pisni
               obliki)</stage> v zvezi z vsemi elementi, ki naj bi jih zakon potreboval. Dejstvo je, da so
               nekatere poslanske skupine v tem državnem zboru izpostavile svoj pogled na deficit
               posameznega področja, zato bi rad še enkrat pridobil njihovo mnenje tekom razprave do
               glasovanja o vsebini vseh elementov, ki so potrebni za vložitev zakona v proceduro.
               Zakon bomo pa podprli. Hvala.</p>
            </sp>
            <sp xml:id="SDZ4-Izredna-05-2004-12-16.sp78">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Besedo ima gospod Jelen, ki pa se ji odpoveduje. Naslednji
               prijavljeni je gospod Starman, ki bo govoril v imenu Slovenske demokratske stranke.
               Prosim.</p>
            </sp>
            <sp xml:id="SDZ4-Izredna-05-2004-12-16.sp79">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovane poslanke in poslanci! Slovenska demokratska
               stranka bo predlagane spremembe zakona o dohodnini podprla.</p>
               <p>Ugotovili smo, da so nekatere določbe tega zakona bile sprejete prenagljeno oziroma
               preveč ekstremno, predvsem na področju obdavčitve kapitala, kjer po treh letih
               praktično ta kapital ni bil obdavčen - ne kapital, temveč zaslužek od kapitala -,
               potem pa smo šli zopet v ekstremno varianto obdavčitve 50%. Zato smatramo, da je ta
               prilagoditev oziroma zmanjšanje te obdavčitve zelo smiselno, še posebej, če smo prek
               medijev spremljali dogajanje v naših podjetjih po sprejetju tega zakona, kako je
               prihajalo do napovedi oziroma tudi do dejanskega bega kapitala iz naših podjetij.
               Zato smatramo, da bo to prispevalo na nek način k boljši gospodarski podlagi in
               pogojem za razvoj gospodarstva v Sloveniji.</p>
               <p>Pri točkah, ki obravnavajo izplačilo oziroma obremenitev na osnovi odškodnin, pa tudi
               smatramo, da je pravilno, da se ravna tako, kot predlog sprememb zakona predvideva,
               predvsem zaradi tega, ker ne more biti nekdo oškodovan zaradi administrativnih in
               neizvedenih nalog države oziroma izdajanja odločb oziroma izplačil. Tretji del pa
               tudi podpiramo.</p>
               <p>Slovenska demokratska stranka smatra, da moramo predlagane spremembe podpreti. Hvala
               lepa.</p>
            </sp>
            <sp xml:id="SDZ4-Izredna-05-2004-12-16.sp80">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Besedo ima gospod Cvikl, ki bo govoril v imenu poslanskega
               kluba Liberalne demokracije Slovenije. Prosim.</p>
            </sp>
            <sp xml:id="SDZ4-Izredna-05-2004-12-16.sp81">

               <speaker>MAG. MILAN M. CVIKL:</speaker>

               <p>Gospod predsednik, gospod minister, poslanke in poslanci. V poslanskem klubu
               Liberalne demokracije predloga zakona o spremembah in dopolnitvah zakona o dohodnini
               ne bomo podprli zaradi naslednjih razlogov.</p>
               <p>Prvič. Zakon bo naredil bogate še bogatejše in s tem revnejše še revnejše. Zakon o
               spremembi zakona o dohodnini kaže, kaj je najbolj nujna prva prioriteta vlade, ki je
               nastopila funkcijo 3. decembra. Sprašujemo se, če je res to, da je v Sloveniji
               najbolj obremenjeno delo, zakaj začenjate z razbremenjevanjem kapitala, zakaj ne
               nadaljujete z razbremenjevanjem dela. Če je res toliko prostora v javnih financah, da
               je mogoče zmanjševati davčno obremenitev, zakaj ne predlagati na primer zmanjšanje
               obdavčitve avtorskih honorarjev ali pa zakaj ne bi bilo bolje vsem zmanjšati davčne
               stopnje? Ugotavljamo tudi, da to ne bo pripeljalo do ničesar. Še vedno se bodo v
               odprtih delniških družbah tudi z 20% obdavčitvijo lahko izognili plačilu
               kakršnegakoli davka, v zaprtih delniških družbah, za katere pa ste seveda trdili, da
               zaradi problemov v tranziciji so največji vir klientalizma in ne vem česa še, pa
               seveda sedaj dajete veliko novoletno božično darilo.</p>
               <p>Drugič. Zakona ne bomo podprli, ker se s tem zakonom začenjajo rušiti temeljna načela
               davčnega sistema v Sloveniji, ta pa so v tem - in gradili smo jih dolgih 13 let,
               konsenzualno smo jih gradili - da vsakdo prispeva k financiranju javnih služb,
               financiranju državnega proračuna glede na svojo ekonomsko moč.</p>
               <p>Tretjič, ne bomo zakona podprli, ker se rušijo temeljna načela javnih financ, med
               katerim je zagotavljanje transparentnosti in se, kot je bilo povedano, sicer samo za
               eno leto, krši načelo bruto izkazovanja med bilancami javnega financiranja. Gospod
               minister, gospod Špiletič in drugi so vrsto let kot opozicijski poslanci kritizirali
               probleme transparentnosti, sedaj pa sami predlagajo, da se še za eno leto neko načelo
               ne upošteva.</p>
               <p>In četrtič, rušite celoten sistem davčnega sistema, z novimi načeli pa uvajate nov
               davčni sistem. Napovedano je bilo, da bo prišlo do novih sprememb zakona o dohodnini.
               Veseli me, da je danes ob glasovanju, da to preložimo za eno od naslednjih sej, kar
               nekaj poslancev koalicije bodisi se vzdržalo k temu predlogu, kar kaže, da je mogoče
               bolje nameniti omejena finančna sredstva za povečanje pokojnin ali za recimo
               razbremenitev avtorskih honorarjev ali za druge prioritete, in to je tisto, kar smo
               tudi razlagali, da bo glavni problem delovanja vlade, ki preveč obljublja, hkrati pa
               zmanjšuje davčne prihodke, pravzaprav vplivalo negativno na delo koalicije. Mi smo
               predlagali nekaj amandmajev, za katere menimo, da je res problem, da ni mogoče
               znotraj vlade rešiti problema uslužbencev v tujini, da vendarle ključni amandma, ta
               amandma k 1. členu smo predlagali, da se ta črta, ker preprosto ne želimo samo na
               enem primeru dati za 270 milijonov tolarjev več davčnih olajšav. Mašinerija koalicije
               je amandmaje zavrnila in tako prispeva k temu, da bomo razbremenili najbogatejše v
               Sloveniji. S tem bodo realizirali velik kapitalski dobiček. Vse države v tranziciji
               imajo progresijo, države, ki so pa to tradicijo izvajale pred 80-imi ali 100 leti, pa
               seveda imajo cedular. Predloga ne bomo podprli tudi zato, ker predlog kaže na
               dvoličnost predlagateljev. Gospod Bajuk je kot poslanec na seji odbora za finance in
               monetarno politiko ob obravnavi obdavčitve kapitalskega dobička dejal, citiram <q>"naj
               bo jasno za ta magnetogram, nismo predlagali iz Nove Slovenije ali pa SDS nek cedular
               pristop, kar se tiče dobička od kapitala, to je bilo samo omenjeno v diskusiji, ker
               ga tako drugod po svet poznajo."</q> To poznajo drugod po svetu in gospod minister je na
               prvi korespondenčni seje vlade, upam, da ste seveda vsi predstavniki koalicije
               soglašali, uvedel v davčni sistem nov element cedularno obdavčitev ali olajšavo za
               najbogatejše v Sloveniji, in to je dvoličnost. Pred šestimi meseci biti proti
               cedualarju, danes ga praktično uvajati. <gap n="..."/><stage>/Opozorilni znak za konec
               razprave./</stage><gap n="..."/></p>
               <p>In še zadnje, kršitev načel bruto izkazovanja. Bilo je vrsto opozoril tudi do
               ministra za zdravstvo, tudi do ministra, ki je odgovoren za pokojninski sistem,
               pokojninska blagajna in zdravstvena blagajna bosta imeli za<gap n="..."/></p>
            </sp>
            <sp xml:id="SDZ4-Izredna-05-2004-12-16.sp82">

               <speaker>PREDSEDNIK FRANCE CUKJATI:</speaker>

               <p><gap n="..."/>prosim, če zaključite misel.</p>
            </sp>
            <sp xml:id="SDZ4-Izredna-05-2004-12-16.sp83">

               <speaker>MAG. MILAN M. CVIKL:</speaker>

               <p><gap n="..."/>5 milijard manj prihodkov. Iz vseh teh razlogov ne bomo podprli tega zakona. Hvala
               lepa.</p>
            </sp>
            <sp xml:id="SDZ4-Izredna-05-2004-12-16.sp84">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Besedo ima gospod Matjaž Han, Združena lista socialnih
               demokratov. Prosim.</p>
            </sp>
            <sp xml:id="SDZ4-Izredna-05-2004-12-16.sp85">

               <speaker>MATJAŽ HAN:</speaker>

               <p>Hvala lepa. Poskusi finančnega ministra in celotne njegove ekipe, da bi pomagali
               bogatim v naši državi in še bolj zatrli revne, se nam v Združeni listi zdijo
               nedopustni. Povem naj, da se vsi člani in članice poslanske skupine Združene liste
               nikakor ne moremo strinjati s predlaganim zakonom, ki daje prednost kapitalu pred
               delom.</p>
            </sp>
            <sp xml:id="SDZ4-Izredna-05-2004-12-16.sp86">

               <speaker>PREDSEDNIK FRANCE CUKJATI:</speaker>

               <p>Prosim, besedo ima gospod Han.</p>
            </sp>
            <sp xml:id="SDZ4-Izredna-05-2004-12-16.sp87">

               <speaker>MATJAŽ HAN:</speaker>

               <p>Predlagani odbitek v višini 60% pri osnovi za obdavčitev kapitalskega dobička je
               smešna. Naj razložim, zakaj nova vlada daje prednost nekomu, ki že danes ima veliko,
               in v drugi plan, če sploh postavlja nekoga, ki živi od sadov svojega dela. V primeru,
               da upoštevamo bruto prihodke dveh državljanov v višini enega milijona tolarjev na
               mesec, pri čemer pri prvem predstavlja ta znesek izključno njegovo plačo, pri drugem
               pa ta znesek v višini 80% predstavlja kapitalske prihodke, vidimo, da prihaja do
               preferiranja kapitala pred delom. Prvi bo državi še vedno plačal dohodnino v višini
               50%, torej polovico tistega, kar je prigaral s svojim delom zasluženega, pri čemer bo
               drugi od svojih 80% kapitalskih prihodkov državi po novem plačal samo še 20%
               dohodnine. Za ta izračun res ni potrebno biti matematični znanstvenik, ampak je
               potrebno biti po mojem mnenju socialni demokrat, da na ta problem opozoriš. Bistvo
               socialne demokracije leži v skrbi za ljudi. Bistvo naše vlade pa je očitno strah pred
               ljudmi, saj očitno za ljudi mislijo, da v delovne procese vstopajo samo kot
               proizvodno sredstvo, ki je v funkciji kapitala.</p>
               <p>Spomnimo se na samo, kaj je gospod finančni minister obljubljal pred volitvami.
               Pričakujem lahko, da se bo novi minister sicer poskušal zagovarjati s tem, da je
               država s prejšnjim zakonom pobrala lahko samo 62 milijonov davkov iz naslova
               kapitalskih dohodkov. Poudarjam besedo <q>"samo"</q> oziroma če uporabim ministrove besede,
               ki tako na odboru za finance kot v medijih rad poudarja, da gre za virtualno
               ničlo.</p>
               <p>Gospod minister že včeraj sem vas na odboru opozoril, da je 62 milijonov veliko
               denarja in da o tem ne morete govoriti kot o ničli. Zanima me, kakšen odnos imajo
               tekstilne delavke in delavci do tega denarja, po vašem, do te ničle. Na koncu zamerim
               tudi popolnoma nestrokoven pristop k sprejemanju tako imenovane davčne zakonodaje.
               Sicer vem, da niste minister dolgo časa in verjetno tudi vaša ekipa težko sledi novim
               nalogam ter bi sam želel spoštovati 100 dni miru za novo vlado, vendar pri takih
               predlogih žal ne morem biti tiho. Če ste se že lotili tako zahtevnega projekta bi od
               vas, ki ste vendarle živeli večino vašega življenja v številkah, bi vsaj za kakšen
               zakon predstavili kakšno številko, tudi če bi bila ta slaba za državljane in
               državljanke.</p>
               <p>V Združeni listi tega zakona ne bomo podprli. Hvala.</p>
            </sp>
            <sp xml:id="SDZ4-Izredna-05-2004-12-16.sp88">

               <speaker>PREDSEDNIK FRANCE CUKJATI:</speaker>

               <p>Hvala gospodu Hanu. Besedo ima gospod Horvat, ki bo govoril v imenu Nove Slovenije,
               prosim.</p>
            </sp>
            <sp xml:id="SDZ4-Izredna-05-2004-12-16.sp89">

               <speaker>JOŽEF HORVAT:</speaker>

               <p>Spoštovani gospod predsednik, spoštovani gospod minister s sodelavci, spoštovane
               kolegice poslanke in kolegi poslanci! V poslanski skupini Nove Slovenije smo že
               zaradi zagat in odmevov strokovne javnosti na že sprejeto davčno zakonodajo, ki začne
               veljati 1. januarja 2005, pričakovali vsaj najnujnejše spremembe omenjene zakonodaje
               pred začetkom veljavnosti. Zato smo pozorno proučili predlog zakona o spremembi in
               dopolnitvah zakona o dohodnini, ki nam ga v parlamentarno obravnavo in sprejem po
               nujnem postopku pošilja vlada Republike Slovenije. Sicer v splošnem mi mislimo, da je
               eden od bistvenih problemov našega zatečenega davčnega sistema, katerega avtor pa ni
               sedanja vlada, preveč obdavčeni prihodki od dela in premalo obdavčeni prihodki od
               kapitala. Zato nujno v perspektivi potrebujemo neko dolgoročno sistemsko rešitev.</p>
               <p>V naši poslanski skupini ocenjujemo, da je predlagana sprememba in dopolnitev zakona
               o dohodnini nujna in ustrezna predvsem iz naslednjih razlogov. Prvič, vzpostavitev
               dinamičnega kapitalskega trga je eden od pogojev za razvoj slovenskega gospodarstva,
               razbremenitev obdavčitve dobičkov od kapitala, doseženih z odsvojitvijo pretežnih
               lastniških deležev ali njihovih delov, pomeni vzpostavitev stimulativnejšega okolja
               za naložbe kapitala, čemur pa obstoječa davčna obremenitev ni naklonjena. Drugič, s
               predlagano spremembo se izvzema iz obdavčitve z dohodnino istovrstne prejemke iz
               naslova naravnih nesreč in ukrepov kmetijske politike, ki so bili ali bodo delno
               izplačani v letošnjem letu, delno pa v letu 2005. Zaradi premajhnega obsega
               proračunskih sredstev za te namene v letih 2004 in 2005 bi po obstoječi dohodninski
               zakonodaji bili davčni zavezanci z osnovno kmetijsko in osnovno gozdarsko dejavnostjo
               postavljeni v izrazito neenakopraven položaj. Tretjič, če bo predlog zakona sprejet,
               pomeni tudi, da se javnim uslužbencem in funkcionarjem po zakonu, ki ureja razmerje
               plač v javnem sektorju, ki jih Republika Slovenija napoti na delo v tujino, v davčno
               osnovo od dohodka iz delovnega razmerja v letu 2005 vštevajo samo tisti dohodki iz
               delovnega razmerja, ki po vsebini in obsegu ustrezajo dohodkom iz delovnega razmerja,
               ki bi jih prejemali za enaka dela v Sloveniji. Ti delavci ne bodo postavljeni v
               slabši položaj, kot so bili pred uveljavitvijo novega zakona o dohodnini.</p>
               <p>Na osnovni naštetih pričakovanih pozitivnih učinkov predlaganega zakona bo poslanska
               skupina Nove Slovenije predlog zakona o spremembah in dopolnitvah zakona o dohodnini
               podprla. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp90">

               <speaker>PREDSEDNIK FRANCE CUKJATI:</speaker>

               <p>Hvala, gospodu Horvatu. Besedo ima še gospod Bajc, Slovenska ljudska, oprostite, s
               tem zaključujem razpravo v prvi obravnavi predloga in prehajamo na drugo obravnavo,
               to je na razpravo o posameznih amandmajih in členih dopolnjenega predloga zakona.
               Prejeli smo amandma Slovenske nacionalne stranke k 3. členu. V razpravo dajem 3. člen
               in amandma poslanske skupine Slovenske nacionalne stranke. Kdo želi besedo? <stage>(Nihče.)</stage>
               Ker ne želi nihče več razpravljati, zaključujem razpravo in prehajam na odločanje o
               amandmaju Slovenske nacionalne stranke k 3. členu predloga. Preverite prosim kartice.
               Želi kdo obrazložiti svoj glas? Najprej sprašujem, če kdo želi v imenu poslanske
               skupine obrazložiti svoj glas? Gospod Cvikl bo obrazložil glas v imenu Liberalne
               demokracije Slovenije. Prosim, za obrazložitev.</p>
            </sp>
            <sp xml:id="SDZ4-Izredna-05-2004-12-16.sp91">

               <speaker>MAG. MILAN M. CVIKL:</speaker>

               <p>Mi amandmaja Slovenske nacionalne stranke ne bomo podprli. Podprli ga ne bomo, zato
               ker smo mi predlagali, da se ta člen črta. Mi smo predlagali, da ne pride do tega,
               kar je predlagala vlada, da za eno leto uvajamo diskriminacijo do ljudi, ki prejemajo
               v Sloveniji dohodke in so rezidenti, in to delajo bodisi doma, bodisi v tujini,
               bodisi iz naslova poslanih s strani države ali pa kot recimo tukaj je predlagana
               širitev na delavce, ki bi bili novinarji ali kaj podobnega. Zato seveda ne moremo
               podpreti amandmaja Slovenske nacionalne stranke, ker menimo, da sploh ne bi smelo
               priti do tega, da vlada predlaga ta 3. člen. Mi menimo, da bi vlada morala in ta
               pooblastila vlada ima, na osnovi zakona o izvrševanju proračuna bi vlada seveda
               morala zagotoviti dodatna sredstva v okviru prerazporeditev, ki jih zakon o
               izvrševanju proračuna omogoča. Za to je zakonska podlaga, 1. januarja je uveljavljen
               zakon o dohodnini, nekje od avgusta dalje bi seveda bilo potrebno zagotavljati na
               proračunskih postavkah ministrstva za zunanje zadeve, ministrstva za obrambo
               Republike Slovenije, službe vlade za evropske zadeve in še nekaterih drugih služb
               dodatna sredstva. Vlada je ugotovila - ne vem, zaradi katerih razlogov, morda zato,
               ker minister za finance pač meni, da tega ni mogoče do julija ali avgusta narediti -,
               da tega ne bo naredila. Zato je predlagala najbolj enostavno rešitev. In ta enostavna
               rešitev je v tem, da bomo imeli še eno leto dve vrsti državljanov.</p>
               <p>Pri tem je vsebinski problem naslednji. Če se kdo od teh diplomatov, vojakov
               poškoduje ali zboli, bo, ko se vrne v Slovenijo, po tem najprej prejemal bolniško v
               višini pač te plače, po enem mesecu, ko pa pride na breme zavoda za zdravstveno
               zavarovanje, pa bo prejemal bolniško po minimalni plači. In vsebinski problem, ki ga
               vlada ne rešuje, je ta, da tem javnim uslužbencem ne zagotavlja ustreznega
               zdravstvenega varstva, niti ustreznega pokojninskega zavarovanja. Zato je bilo
               korektno, da je zakon o dohodnini ta sistem poenotil. In vlada, ki sedaj odloča o
               spremembah proračuna na podlagi zakona o izvrševanju proračuna, bi to lahko naredila.
               Vendar se je vlada odločila, da temu ne bo tako.</p>
               <p>SNS tu predlaga širitev. Širitev je neskladna, nesmiselna in zato bomo temu amandmaju
               seveda nasprotovali. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp92">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Želi še kdo v imenu poslanske skupine besedo? Gospod Sok,
               prosim, imate besedo.</p>
            </sp>
            <sp xml:id="SDZ4-Izredna-05-2004-12-16.sp93">

               <speaker>ALOJZ SOK:</speaker>

               <p>Hvala lepa. Morda je res škoda, da predlagatelj tega amandmaja, se pravi, Slovenska
               nacionalna stranka, ni izkoristila te možnosti in amandmaja dodatno obrazložila.
               Kajti to, kar je napisano v obrazložitvi, ni povsem to, kar piše v amandmaju. Ta
               amandma namreč z javnih uslužbencev to širi pravzaprav - kot je razumeti iz
               zapisanega - na vse delavce. To niso samo, kot v obrazložitvi piše, novinarji, ki so
               na delu v tujini, ampak bi se dalo pravzaprav razumeti, čisto vsi delavci, ki jih pač
               različna podjetja pošiljajo na delo v tujino.</p>
               <p>In ker te zadeve niso dovolj jasno predstavljene, v tem trenutku tega amandmaja
               vsekakor ne moremo podpreti. Podprli bomo osnovno verzijo, ki jo predlaga vlada, ko
               praktično za eno leto to problematiko nekako prelaga. Se bo pa v skladu s tem, kar je
               minister napovedal, v naslednjem letu ministrstvo lotilo temeljitejšega pregleda tega
               zakona v celoti. Sedaj pa bomo glasovali proti temu amandmaju. Hvala.</p>
            </sp>
            <sp xml:id="SDZ4-Izredna-05-2004-12-16.sp94">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. V imenu Slovenske nacionalne stranke želi obrazložiti glas gospod
               Peče.</p>
            </sp>
            <sp xml:id="SDZ4-Izredna-05-2004-12-16.sp95">

               <speaker>SAŠO PEČE:</speaker>

               <p>Spoštovani prisotni! Verjamem, da ste vsi, ki ste zdajle razpravljali, bili tudi
               prisotni ob predstavitvi stališč poslanske skupine. V poslanski skupini smo
               obrazložitev amandmaja podali v času, ki je bil na razpolago ob predstavitvi stališč
               poslanskih skupin. Kot sami vidite, tudi kasneje ni bilo prijavljenih k razpravi, kar
               pomeni, da za to ne morete kriviti nacionalne stranke. Kot verjetno sami dobro veste,
               je v tem državnem zboru mnogo poslanskih skupin in nacionalna stranka je samo ena
               izmed njih. Torej, ne kriviti nacionalne stranke za pomanjkanje debate glede te
               vsebine.</p>
               <p>Rad pa bi poudaril nekaj drugega, in sicer, da do vsebine samega predloga zakona ne
               bi smelo priti. Drži, ampak predlog je predlagala vlada Republike Slovenije v tem
               delu, tudi v celotnem delu, ampak samo na ta del, na katerega amandmiramo v Slovenski
               nacionalni stranki, se bom osredotočil. Možnost posameznih poslank ali pa poslancev
               pa je, da to spreminjamo. Mi smo vam ponudili možnost, da spreminjate nekaj, do česar
               niti ne bi smelo priti. Po moji oceni je to dovolj korektna in čisto normalna pot. Po
               drugi strani pa je bilo nekajkrat izpostavljeno danes, da ta državni zbor in pa vlada
               prisluhne na začetku mandata kapitalski razbremenitvi oziroma davčni razbremenitvi
               kapitala. V končni fazi, gospodje in gospe, sedaj imate drugo možnost, da v določenem
               delu razbremenite delojemalca. Odločitev je pa vaša. Ne pa govoriti, da je premalo
               obrazložen amandma, ne govoriti o podobnih stvareh. O enakem amandmaju se je govorilo
               včeraj na matičnem delovnem telesu, je bila prisotna vlada, danes ste imeli možnost
               spregovoriti o tem. Ampak, kakor sem rekel, odločitev je vaša, v Nacionalni stranki
               ponujamo nekaj, kar bo po naši oceni pripeljalo do enakega izhodišča ob nastopu na
               trgu. In seveda tudi ta poklic, ki je posebej izpostavljen v obrazložitvi, je poklic,
               ki je podvržen določeni konkurenci. V Nacionalni stranki ne bomo pristajali na
               teorijo, da država že v izhodišču nekoga nagradi, ga da v boljše izhodišče, naknadno
               druge pa seveda ne. In samo temu je namenjen amandma Slovenske nacionalne stranke.
               Kot sem povedal, odločitev je v rokah državnega zbora. Hvala.</p>
            </sp>
            <sp xml:id="SDZ4-Izredna-05-2004-12-16.sp96">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Želi kdo od poslank oziroma od poslancev? Ja, prosim, gospa
               Širca.</p>
            </sp>
            <sp xml:id="SDZ4-Izredna-05-2004-12-16.sp97">

               <speaker>MAJDA ŠIRCA:</speaker>

               <p>Amandma, o katerem bomo glasovali, je zelo dopadljiv in mogoče marsikdo nima problema
               z njim, da bi ga ne podprl. Ampak vendarle, tako kot vsi ostali členi, tudi ta je
               odprt na zelo amaterski način. Ob soočenju s tem amandmajem, kjer seveda nedvomno mu
               z veseljem prisluhnejo novinarji, in razumem jih, vendarle ni jasno nič drugega. Se
               pravi, za kateri sektor poleg v obrazložitvi navedenih novinarjev še gre. Se pravi,
               ali se tukaj srečujemo še z odpiranjem nekega segmenta, sploh kakšen segment je, kako
               širok segment možnih uslužbencev v tujini je, od bančnih predstavnikov, predstavnikov
               firm, agencij itn., ki niso javni uslužbenci. Predložen je neresno. Tudi ne morejo ga
               obrazložiti, kakšne posledice bo imel in tukaj je kar nekaj dilem, če vemo, da že na
               en milijon, ki gre v to smer, odpade 250 tisoč teh prispevkov. Zelo neresno bi bilo,
               če bi tako ljubiteljsko se lotili brez kakršnih koli izračunov spreminjanja nekega
               dosti visokega segmenta potencialnih uporabnikov tega določila. V tem smislu zaradi
               nestrokovne in amaterske pripravljenosti tega amandmaja se je težko o njem odločati,
               še posebej, če vlada ob tem ne da nobenega komentarja. Hvala.</p>
            </sp>
            <sp xml:id="SDZ4-Izredna-05-2004-12-16.sp98">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Smatram, da ni več predlogov za obrazložitev glasu, zato
               prehajam<gap n="..."/> Ja, gospod Battelli, izvolite.</p>
            </sp>
            <sp xml:id="SDZ4-Izredna-05-2004-12-16.sp99">

               <speaker>ROBERTO BATTELLI:</speaker>

               <p>Hvala lepa, predsednik. Jaz tega amandmaja ne bom podprl, ker vsebuje konceptualno
               napako. Tu gre v bistvu za javne uslužbence, katere dohodki in sploh prejemki in tako
               naprej so na nek način določeni izrecno po zakonu. Zasebni subjekti pa so nekaj
               drugega. Recimo, imamo primer, ko bi vlada sicer dodatno obdavčila prihodke, tako
               rečem, diplomatov, ampak obenem je bil tudi sklep, da se jim poviša v zakonu tudi
               osebni dohodek. Skratka, generalno gledano bi mi morali vendarle nehati s to logiko,
               po kateri bi recimo v slovenski vojski tankistu obdavčili tank. Ne gre tako. Tega
               amandmaja ne bom podprl in upam, da se bo ta celotna sfera obdavčenja javnih
               uslužbencev tako doma kot v tujini uredila na način, ki ne bo demotiviral ljudi, ki
               služijo tej državi in jo tudi zastopajo. Hvala.</p>
            </sp>
            <sp xml:id="SDZ4-Izredna-05-2004-12-16.sp100">

               <speaker>PREDSEDNIK FRANCE CUKJATI:</speaker>

               <p>Hvala, gospodu Battelliju. Ker ni več prijavljenih, prehajamo na glasovanje.
               Preverite kartice. Glasujemo o predlogu amandmaja Slovenske nacionalne stranke k 3.
               členu zakona. Glasujemo. Glasovalo je 70 poslank in poslancev, za je glasovalo 4,
               proti 65.</p>
               <p><stage>(Za je glasovalo 4.)</stage> <stage>(Proti 65.)</stage></p>
               <p>Amandma ni sprejet.</p>
               <p>Zaključujem drugo razpravo predloga zakona in prehajamo na tretjo obravnavo. Ker v
               drugi obravnavi k dopolnjenemu predlogu zakona ni bil sprejet amandma, v tretji
               obravnavi amandmajev ni možno vlagati, zato prehajamo na odločanje o zakonu. Ob tem
               vas obveščam, da me zakonodajno-pravna služba oziroma vlada nista obvestili, da bi
               bil zakon neusklajen. Pred glasovanjem sprašujem, ali kdo želi obrazložiti svoj glas.
               Najprej v imenu poslanske skupine? Gospod Sok, prosim, v imenu Nove Slovenije.</p>
            </sp>
            <sp xml:id="SDZ4-Izredna-05-2004-12-16.sp101">

               <speaker>ALOJZ SOK:</speaker>

               <p>Hvala lepa. V poslanski skupini Nove Slovenije bomo ta zakon podprli, moram pa
               povedati nekaj stališč, ker je bilo danes tukaj slišati veliko demagogije.</p>
               <p>Bilo je nenehno ponavljanje, češ, nova vlada dela bogate še bogatejše in revnejše še
               bolj revne. Jaz bom v argumentacijo tega prebral to, kar sem sinoči slišal v naši
               državi najbolj seznanjenih ljudi, to so novinarji. Novinarja je v Odmevih povedala:
               <q>"Po informacijah, ki jih imamo, pa so številni menedžerji svoje deleže že prodali,
               precej kapitala je že odteklo v tujino."</q> Finančni minister tega ni niti zanikal niti
               potrdil. Se pravi, nastopil je kot gospod in je rekel, da tega ne vem. Kar je tudi
               pravilno. Ampak, gospodje, če ste že sprejeli tak zakon, po katerem bi naenkrat iz
               tistega, ko kapitalski dobički niso bili obdavčeni, prišli na 50%, kar nima nobena
               država v Evropi, in s tem seveda zavrli kakšno koli vlaganje tujcev in pa tudi
               domačih vlagateljev v razvoj, potem tega ne morete narediti na način, da pred
               volitvami sprejmete nek zakon, napoveste, kaj se bo zgodilo po 1.1.2005, da potem vsi
               lahko se pripravijo in elegantno te svoje deleže odprodajo. Nemogoče je potem
               govoriti in vladi, ki je nastopila svoj mandat, očitati s takimi demagoškimi prejemi,
               češ, delate bogate še bolj bogate. Tudi v časopisju, oprostite, lahko tudi po imenu
               povem, ker je pač gospod Jankovič in kar je še drugih direktorjev, ki so se za časa
               vaše oblasti priborili določeno premoženje, so javno povedali, kaj bodo naredili, s
               priimkom in imenom. Se pravi, če je hotela ta vlada nekaj takega preprečiti, je mogla
               narediti to, kar sedaj dejansko dela. Po nujnem postopku predlaga spremembo zakona.
               In če ima kateri zakon v tej državi razloge za nujni postopek, potem ta ima, ker
               predstavlja nepopravljive posledice za to državo. Jaz bi vas rad spomnil, koliko
               zakonov ste v prejšnjem mandatu v tem državnem zboru, ki niso imeli nobenih
               nepopravljivih posledic, predlagali in jih sprejemali po nujnem postopku. Samo, da se
               spomnite. Vi, kolega Cvikl, seveda niste bili, ampak lahko pa prebereta magnetograme
               in pa nastope ter zagovore vaših kolegov, ki so bili tukaj v tem državnem zboru
               predstavljeni.</p>
               <p>Tisto, kar je pa še huje, je pa to, kar govorimo o teh kmetijskih subvencijah. Se
               pravi, tisti, ki bodo dobili denar letos za leto 2004, bodo neobdavčeni, tisti, ki pa
               zaradi administrativnih in drugih, ker pač ni denarja dovolj v proračunu, da smo si
               na jasnem, pa bodo dobili denar 2005 za 2004, tisti pa bodo potem to morali dati v
               davčno napoved. Gospe in gospodje, tako enostavno ne gre. Edino, kar je ta vlada
               lahko naredila, je to, da je po nujnem postopku predlagala popravek tega zakona.
               Hvala lepa.</p>
            </sp>
            <sp xml:id="SDZ4-Izredna-05-2004-12-16.sp102">

               <speaker>PREDSEDNIK FRANCE CUKJATI:</speaker>

               <p>Hvala, gospod Sok. Jaz bi prosil, da so obrazložitve obrazložitve in ne razprava. Še
               kdo v imenu poslanske skupine? Gospod Lahovnik, imate besedo.</p>
            </sp>
            <sp xml:id="SDZ4-Izredna-05-2004-12-16.sp103">

               <speaker>DR. MATEJ LAHOVNIK:</speaker>

               <p>Hvala lepa, gospod predsednik. Spoštovane poslanke, poslanci! Poslanska skupina
               Liberalne demokracije Slovenije bo glasovala proti temu zakonu. Gre za to, da smo se
               pred volitvami vsi strinjali, da je v Sloveniji delo relativno preveč obdavčeno,
               kapital in premoženje pa premalo. Ampak kaj počnete s tem zakonom? Razbremenjujete
               premoženje, razbremenjujete kapital, ne da bi pri tem hkrati razbremenili tudi delo.
               Zakaj ste začeli s kapitalskimi dobički? Ni res, da je že ves kapital odtekel iz
               Slovenije. Veliko menedžerjev, veliko kapitalskih lastnikov ima pretežne deleže tudi
               v višini nekaj sto milijonov tolarjev. Po prejšnjem zakonu, če bi te deleže prodali,
               bi plačali 50% davek. Če bi prodal kapitalski delež v višini ene milijarde tolarjev,
               bi plačal 500 milijonov tolarjev v državni proračun. Po vašem predlogu pa 200
               milijonov tolarjev. 300 milijonov tolarjev manj bo prišlo v državni proračun. Zato se
               vam seveda vsi najpremožnejši v Sloveniji zahvalijo. Zahvalili bi se vam tudi delavci
               in delavke, če bi razbremenili plače, če bi razbremenili delo. In logika tega zakona
               je napačna. Zakaj niste potem začeli z razbremenjevanjem tudi avtorskih honorarjev in
               ostalih dohodkov od dela?</p>
               <p>Druga stvar na katero je treba opozoriti, je obrutenje plač diplomatov, uslužbencev v
               tujini. Bilo je tukaj že govora, da je pristop povsem neustrezen. Logika našega
               sistema je, da vsak prispeva tudi v zdravstveno in pokojninsko blagajno po svojih
               ekonomskih zmožnostih, glede na svoj dohodek. To, kar ste sedaj uvedli, je izjema od
               tega pravila. In imamo paradoksalno situacijo, o kateri je bilo že tukaj govora, da
               lahko nek vojak, ki služi v Afganistanu, bog ne daj, pravim, bog ne daj, ostane brez
               roke ali se mu zgodi karkoli, pa bo prišel domov in po enem letu bo na minimalnih
               prejemkih po zaslugi tega zakona. Takšno reševaje je neresno. Če tako pristopite,
               potem predlagajte umik vsaj naših vojakov iz vseh mirovnih operacij, kjer koli na
               svetu so že. To je treba narediti. Dajte reševati zadeve tako, da bodo imele rep in
               glavo. In če bi tako pristopili, bi najprej razbremenili delo in se potem lotili
               razbremenitve najpremožnejših Slovenk in Slovencev.</p>
               <p>Glede na te argumente, ki sem jih seveda sedaj izpostavil, bo poslanski klub
               Liberalne demokracije glasoval proti predlaganim spremembam. Hvala.</p>
            </sp>
            <sp xml:id="SDZ4-Izredna-05-2004-12-16.sp104">

               <speaker>PREDSEDNIK FRANCE CUKJATI:</speaker>

               <p>Hvala, gospodu Lahovniku. Še kdo v imenu poslanske skupine? Gospod Juri v imenu
               Združene liste socialnih demokratov.</p>
            </sp>
            <sp xml:id="SDZ4-Izredna-05-2004-12-16.sp105">

               <speaker>AURELIO JURI:</speaker>

               <p>Hvala predsednik. Kot je že kolega Han povedal, v obrazložitvi našega stališča seveda
               se da razbrati, da bomo vsi proti tem spremembam. Pa ne bi uhajal v neke demagoške
               obrazlage, ki smo jih prej slišali s strani zagovornikov teh sprememb, niti ne bom
               nič dodajal temu, kar so nasprotniki že do sedaj povedali. Dejstvo je, in mislim, da
               se tudi predlagatelji tega zavedate, da ustreznih simulacij niste opravili. Prvotne
               spremembe, ki jih je podala prejšnja vlada, so temeljile na nekih načelih in nekih
               usklajenih prijemih. To, kar zdaj predlagate, je malce, priznajte si, čez palec -
               zakaj ne 15, zakaj 20, zakaj ne manj<gap n="..."/> In ker nimamo navade skakati v prazne bazene
               in nam niste niti dovolili, da bi preverili, ali je v tem bazenu kaj vode, da bi si
               vzeli za to čas, seveda v tak bazen ne mislimo skočiti, zato prevzemate vso
               odgovornost sami. Hvala.</p>
            </sp>
            <sp xml:id="SDZ4-Izredna-05-2004-12-16.sp106">

               <speaker>PREDSEDNIK FRANCE CUKJATI:</speaker>

               <p>Hvala gospodu Juriju. Besedo ima gospod Peče v imenu Slovenske nacionalne stranke.
               Prosim.</p>
            </sp>
            <sp xml:id="SDZ4-Izredna-05-2004-12-16.sp107">

               <speaker>SAŠO PEČE:</speaker>

               <p>Spoštovani! Včasih človek kar težko razume različna stališča, ki so vsaj po oceni
               nacionalne stranke skregana eno z drugim.</p>
               <p>Celoten prejšnji mandat pa še pred tem nekaj let smo ugotavljali, da so fizične in
               pravne osebe preveč obremenjene. Vsi skupaj vemo, da za spodbujanje gospodarstva,
               konkurenčnosti je treba razbremeniti po eni strani kapital, vsi skupaj pa tudi vemo,
               da je treba razbremeniti delo. In danes, ko nam vlada ponuja razbremenitev kapitala,
               to zavržete. Ampak zakaj? S tem bi se, po moji oceni, če zakon ne bi bil sprejet,
               izgubila možnost tistega investicijskega toka, ki bi imel sinergijske učinke tudi na
               vseh ostalih področjih. Iskreno pa upam, za razliko od govornikov pred mano, da bo
               vlada obdržala ta način dela, kot ga zaenkrat ima, in bo pristopila k zniževanju
               davčnih stopenj na vseh področjih. V nacionalni stranki bomo vedno in povsod
               zagovarjali zniževanje davčnih stopenj za vse v tej državi in ne bomo pogojevali
               <q>"aha, če ste njemu, potem dajte še njemu"</q>. Naša strategija, kar se davčnih prihodkov
               tiče, torej strategija Slovenske nacionalne stranke je zmanjševanje. Ljudje kot
               nosilci kapitala ali kot nosilci dela so preveč obremenjeni. In namesto, da bi vsi
               rekli, za začetek je v tem mesecu dni vlada naredila vsaj en korak, upajmo, da bo v
               naslednjem mesecu naredila pa še korak k razbremenitvi dela - da bi s to popotnico
               podprli zakon. Ampak ne. Očitno nekateri v tem državnem zboru pač niso za to, da se
               začne davčno razbremenjevanje. V nacionalni stranki, kot sem povedal, bomo danes ta
               zakon podprli, pa tudi vse tiste zakone, katerih posledica bo manjše davčno breme,
               najsi bo za nosilce kapitala ali pa nosilce dela. Slovenska državljanka ali državljan
               v katerikoli obliki mora biti davčno manj obremenjen. Zato bomo zakon podprli. Hvala.
            </p>
            </sp>
            <sp xml:id="SDZ4-Izredna-05-2004-12-16.sp108">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Želi še kdo v imenu svoje poslanske skupine besedo? Sprašujem,
               ali želi kdo od poslancev besedo v svojem imenu? Dovolite, da zapišemo. Naj jih
               preberem: Uhan, Kumer, Jerovšek, Rupar, Glušič in Širca. Še kdo? Naj preberem: Petan,
               Uhan, Kumer, Jerovšek, Rupar, Širca, Gulič in gospod Cvikl. Še kdo? <stage>(Ne.)</stage> In še
               Grims. Dobro.</p>
               <p>Besedo ima prvi na seznamu, gospod Petan. Prosim za obrazložitev glasu, 2 minuti.
               Gospod Petan.</p>
            </sp>
            <sp xml:id="SDZ4-Izredna-05-2004-12-16.sp109">

               <speaker>RUDOLF PETAN:</speaker>

               <p>Hvala lepa za besedo. Jaz bom najprej obrazložil. Dejstvo je, da je ob tem zakonu in
               ob tem amandmaju bilo toliko demagoških stvari, da sem se seveda oglasil. Zakaj smo
               začeli s kapitalom, je bilo nekje slišati. Jaz bi rekel, da nekje je pač potrebno
               začeti. Prejšnja vlada v 12-ih letih ni začela niti s kapitalom niti z delom. Ampak
               zakaj ravno v tem trenutku razbremenitev tega dela? Iz preprostega razloga; zato, ker
               narediti simulacijo, kaj bo to pomenilo, pomeni sledeče. Počakajmo do novega leta, pa
               bomo videli, koliko tistega, ki je že najavljeno, da se bo kapitala odselilo iz
               Slovenije, potem bomo pa ugotavljali na pogorišču, kaj to pomeni. To bi bila zelo
               dobra simulacija ali pa zelo slaba simulacija in potem bi se usul plaz: <q>"Poslušajte,
               imeli ste priložnost, zakaj pa niste nič storili."</q> Ves kapital vam je ušel, vsi so
               najavljali, vsi slovenski mediji so bili polni ali groženj ali pa najav, kako se bo
               kapital selil, vi pa niste nič storili. In sedaj nekateri želijo elegantno zavreti
               celo zadevo, zato je ta zakon nujen, vsega naenkrat pa se ne da storiti. Treba je
               postopoma, ostalo pa računam, kot je že bilo tudi tukaj slišati, da bo pa potrebno
               takoj v naslednjem letu zadevo začeti razbremenjevati. Je potrebno začeti. Mogoče to
               res ni celovito, kar se vsi strinjamo, ampak potrebno je pa začeti, ker je to nujno.
               Datuma 31.12. se nismo izmislili mi, ampak si ga je nekdo drugi izmislil v prejšnjem
               zakonu. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp110">

               <speaker>PREDSEDNIK FRANCE CUKJATI:</speaker>

               <p>Hvala gospodu Petanu. Besedo ima gospa Uhan.</p>
            </sp>
            <sp xml:id="SDZ4-Izredna-05-2004-12-16.sp111">

               <speaker>MARJETKA UHAN:</speaker>

               <p>Hvala lepa za besedo. Podpiram zakon o spremembi zakona o dohodnini tudi zaradi 147.
               člena, ki govori, da ukrepi kmetijske politike, ki se nanašajo na leto 2004, ne bodo
               obdavčeni. Minister je rekel izjemoma. Verjamem, da se zaveda, da upravičenci, kmetje
               nimajo pri tem nič. 65 tisoč, 70 tisoč kmetov potrpežljivo čaka na odločbe, ki jim po
               zakonu pripadajo. Kaže pa se velik nered in neažurnost pri reševanju tovrstnih zadev
               na obeh ministrstvih, kot tudi na agenciji za kmetijske trge. Ta nered je zapuščina
               bivše vlade.</p>
               <p>Pričakujem, da se reši ta problem v celoti. To pomeni, da so oproščena obdavčitve vsa
               izplačila kmetijske politike, ki se nanašajo na leto 2004. Zato podpiram predlagani
               predlog zakona.</p>
            </sp>
            <sp xml:id="SDZ4-Izredna-05-2004-12-16.sp112">

               <speaker>PREDSEDNIK FRANCE CUKJATI:</speaker>

               <p>Hvala gospe Uhan. Besedo ima gospod Kumer.</p>
            </sp>
            <sp xml:id="SDZ4-Izredna-05-2004-12-16.sp113">

               <speaker>DUŠAN KUMER:</speaker>

               <p>Hvala, predsedujoči. Spoštovane kolegice in kolegi! Izkoristil bom priložnost, da
               obrazložim svoj glas v smeri, da ne bom podprl tega zakona iz dveh razlogov. Ker je
               danes bilo veliko govora o demagogiji bi magistrom in doktorjem demagogije v
               preteklih štirih letih citiral izjavo ali mnenje ali stališče sedanjega ministra za
               finance. Pisal se je 7. april 2004, tudi razprava o dohodninskem zakonu, in
               predsednik, takrat še NSi-ja, je izjavil: <q>"Dohodninski zakon tudi po zadnjih
               popravkih, s katerimi skuša LDS zamegliti dejstva, še vedno ne obdavčuje kapitalskih
               dobičkov tranzicijskih kapitalistov in Slovencem ne bo zagotovil boljše prihodnosti."</q>
               Davčna reforma je po mnenju gospoda Bajuka le pravna podlaga, da bodo bogati po letu
               2005 še bolj uživali, namesto da bi prispevali v državno blagajno. Toliko zaradi
               demence, ki je bila pred mesecem <gap n="..."/> <stage>/Oglašanje iz klopi./</stage> Gospod Petan, imeli ste
               priložnost pred dvema minutama, da poveste in se lahko še enkrat javite, če
               hočete.</p>
               <p>Drugo, ko gre za 148. člen, sam osebno menim, da gre za nesistemsko rešitev in
               mislim, da gre tudi za neustavno rešitev, ker preprosto državljani Slovenije
               zaposlene uvrščamo v dve kategoriji in smo kot državni zbor in vlada kot izvršna
               oblast izkoristili in javnim uslužbencem ta odpustek damo, vsem ostalim zaposlenim v
               tujini pa ne. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp114">

               <speaker>PREDSEDNIK FRANCE CUKJATI:</speaker>

               <p>Hvala gospodu Kumarju. Ponovno prosim, da upoštevate dejstvo, da so obrazložitve
               glasu obrazložitve in ne razprava, kajti na obrazložitev se ne sme replicirati in s
               tem pravzaprav onemogočite pravico poslancu, da bi odgovoril na imenovanje in poziv
               ali pa ministru, seveda. Besedo ima gospod Jerovšek.</p>
            </sp>
            <sp xml:id="SDZ4-Izredna-05-2004-12-16.sp115">

               <speaker>JOŽEF JEROVŠEK:</speaker>

               <p>Hvala lepa. Podprl bom spremembo tega osnovnega zakona, ki ga je prejšnja vlada
               prinesla, ki je bil izrazito predvolilno demagoško naravnan. Sedaj smo poslušali
               sejem ničevosti in dvoličnosti iz vaših klopi. Bi pa bil, če bi vi prinesli amandma,
               ki bi poimensko vse tiste lastnike kapitala, ki so z vašo pomočjo prišli do ogromnih
               dobičkov in kapitala navedli, za tiste ta izjema ne velja. To bi lahko vi storili.
               Točno veste za tiste kapitaliste, ki so na podlagi nezakonitih ravnanj prišli do
               velikega kapitala. Ampak to bi lahko storili že prej, pa niste storili. In to, kar tu
               delate, vi bi ta zakon še bolj radikalno spremenili, če bi se vam posrečila ta
               demagogija, da bi ostali na oblasti. Vsi se tega zavedamo. Ničkolikokrat sem poslušal
               gospoda Lahovnika, ko še ni bil minister, pa že prej, kako je kapital<gap n="..."/></p>
            </sp>
            <sp xml:id="SDZ4-Izredna-05-2004-12-16.sp116">

               <speaker>PREDSEDNIK FRANCE CUKJATI:</speaker>

               <p>Gospod Jerovšek, prosim, obrazložitev glasu, ne polemike!</p>
            </sp>
            <sp xml:id="SDZ4-Izredna-05-2004-12-16.sp117">

               <speaker>JOŽEF JEROVŠEK:</speaker>

               <p><gap n="..."/> kako je kapital plaha žival, danes pa govorijo čisto druge stvari. In zavestno so
               hoteli v tej državi povzročiti neko paniko, ki se jim pa ni posrečila. In sedaj
               bodite konsistentni, ne govorite popolnoma nekaj drugega, kar ste govorili ves čas.
               Hvala lepa.</p>
            </sp>
            <sp xml:id="SDZ4-Izredna-05-2004-12-16.sp118">

               <speaker>PREDSEDNIK FRANCE CUKJATI:</speaker>

               <p>Hvala gospodu Jerovšku. Besedo ima gospa Širca. Prosim.</p>
            </sp>
            <sp xml:id="SDZ4-Izredna-05-2004-12-16.sp119">

               <speaker>MAJDA ŠIRCA:</speaker>

               <p>Hvala lepa. Osebno ne bom podprla, ker mislim, da je kar nekaj arogance za tem in ob
               tem zakonu. Gospod minister je na odboru dejal, da je minister šele pet dni in da
               zaradi tega ni mogel, kot pravi, verodostojno preverjati in nima podatkov. Skratka,
               imamo predlog sprememb, za katerimi ne stojijo podatki. Ali ni, vsaj jaz mislim tako,
               arogantno do državljanov, če jim ne razloži, kako jih misli obdavčiti? Hkrati
               mislim<gap n="..."/></p>
            </sp>
            <sp xml:id="SDZ4-Izredna-05-2004-12-16.sp120">

               <speaker>PREDSEDNIK FRANCE CUKJATI:</speaker>

               <p>Gospa Širca, minister nima več besede, da bi lahko obrazložil vaše pozive.</p>
            </sp>
            <sp xml:id="SDZ4-Izredna-05-2004-12-16.sp121">

               <speaker>MAJDA ŠIRCA:</speaker>

               <p>Hkrati mislim, da gre prej za politični kot strokovni predlog, ki temelji v dveh
               <q>"k-jih"</q>, in sicer na dopadljivosti do kapitala pa dopadljivosti do kmetov. Menim, da
               država ni tako ogrožena, da bi rabila te nujne spremembe. Se pa bojim, da bo prav s
               temi nujnimi spremembami lahko država ogrožena. Ogroženi smo mi, ker nismo bili
               uslišani pri opozarjanju na nespoštovanje poslovnika in zakona o javnih financah.
               Seveda pa mislim, kar je gospod Kumer že povedal, da je ta sprememba v nasprotju z
               vašimi, spoštovani kolegi, predvolilnimi nagovori, kjer ste koketirali z revnimi, ne
               pa z bogatimi. Hvala.</p>
            </sp>
            <sp xml:id="SDZ4-Izredna-05-2004-12-16.sp122">

               <speaker>PREDSEDNIK FRANCE CUKJATI:</speaker>

               <p>Hvala gospe Širca. Besedo ima gospod Gulič. Prosim.</p>
            </sp>
            <sp xml:id="SDZ4-Izredna-05-2004-12-16.sp123">

               <speaker>ALEŠ GULIČ:</speaker>

               <p>Spoštovani gospod predsednik, kolegice in kolegi! Glasoval bom proti predvsem zaradi
               tega, ker predlog tega zakona deli državljane na dve vrsti, in sicer tiste, ki bodo
               na nek način lahko v kakšnih kritičnih primerih, najsi gre za pokojnino ali pa
               zdravstveno stanje, plačani iz boljšega položaja kot drugi. Te zadeve niso nove, to
               se je v preteklosti že dogajalo, pa ne v zadnjih 10 letih, ampak v zadnjih 40, 50
               letih, ko so se sprejemale takšne ad hoc rešitve, zato imamo tudi danes iz istega
               dela, iz istih opravil tako različne pokojnine, pa seveda tudi tako različna
               nadomestila osebnega dohodka v primeru bolniške. Na to se očitno ni gledalo in štejem
               pač ta predlog za danajsko darilo, takih daril pa se je dobro bati. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp124">

               <speaker>PREDSEDNIK FRANCE CUKJATI:</speaker>

               <p>Hvala gospodu Guliču. Besedo ima gospod Cvikl.</p>
            </sp>
            <sp xml:id="SDZ4-Izredna-05-2004-12-16.sp125">

               <speaker>MAG. MILAN M. CVIKL:</speaker>

               <p>Tega zakona ne bom podprl. Podprl ga ne bom zato, ker imamo po volitvah v Sloveniji
               nove prioritete. Skupaj smo v državnem zboru sprejeli zakon o dohodnini, katerega
               glavna značilnost je, da bo s 1. januarjem 2005 Slovenkam in Slovencem, predvsem
               tistim v nižjih dohodkovnih razredih, omogočeno za 30 milijard olajšav. Ta zakon o
               dohodnini je bil sprejet in na ta zakon se pripravljamo. Ta zakon je bil zaključek
               izvedenih sprememb davčnega sistema, ki so temeljile na nekaterih pomembnih načelih
               konsenzualne gradnje družbe v Sloveniji, med katerimi je tudi ta, da naj vsakdo
               prispeva glede na svoje ekonomsko moč. Sedaj se ta sistem s prvim zakonom, ki ga je
               suvereno sprejela nova vlada, ker prejšnje štiri, kot ste povedali, prejšnje tri ste
               samo povzemali, pričenja rušiti zgrajen davčni sistem. V Sloveniji ali pa Slovenijo
               opazuje kar nekaj analitikov, ki so ocenjevali, da je ena od pomembnih prednosti
               Slovenije ta, da ima dober fiskalni sistem. Začeli smo ga graditi ob osamosvojitvi in
               z ministrom gospodom dr. Markom Kranjcem, prvim ministrom za finance. V teh 13-ih
               letih je bil zgrajen, sedaj se ga pričenja rušiti. Nobenih razlogov ni, da ga rušimo
               na tako hiter, nujen način. Vendar vladna koalicija se je odločila drugače. Odločila
               se je, da pričenja rušiti ta davčni sistem in rušiti na točkah, kjer po našem mnenju
               ni za to nobenega razloga. Potrebno je nadaljevati razbremenjevanje dela, verjetno je
               potrebno narediti nekaj korakov za povečanje obdavčitve na področju mrtvega kapitala,
               nepremičnin, ne pa čakati, kot je bilo včeraj povedano, na to, da bomo dobili
               urejanje javne baze. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp126">

               <speaker>PREDSEDNIK FRANCE CUKJATI:</speaker>

               <p>Hvala, gospodu Cviklu. Besedo ima gospod Grims.</p>
            </sp>
            <sp xml:id="SDZ4-Izredna-05-2004-12-16.sp127">

               <speaker>MAG. BRANKO GRIMS:</speaker>

               <p>Hvala, za besedo. Vsem lep pozdrav. Jaz samo z veseljem ugotavljam, da če bi bila LDS
               tako dobra pri izračunih v preteklem obdobju in tako uspešna pri izterjavi davkov,
               ker je, kolikor mi je znano, kakšnih 150 milijard ostalo nepobranih, potem se danes
               zagotovo s tem predlogom zakona sploh ne bi treba ukvarjati, tako pa je, seveda
               takrat, ko so se bližali volitve, v paniki sprejela neko demagoško potezo za
               Slovenijo škodljivo, s katero se moramo danes odgovorno soočiti in odpraviti vsaj
               tiste, sedaj že vsem očitne najbolj škodljive posledice za slovensko gospodarstvo.
               Menim, da je zelo dvolično, da sedaj niti sami, niti tisti, ki ste se tudi negativno
               opredelili do tega predloga, ne dovolite, da bi se oziroma poskušate preprečiti, da
               bi se odpravila posledice te vaše predvolilne demagogije, ko je jasno, da je to edina
               pot, ki omogoča, da Slovenija zajame sapo in da pripravi vse tisto za resne, dobro
               premišljene, torej drugačne od tistih, ki ste jih počeli vi, posege v davčni sistem,
               ki bodo potem omogočili še bolj pravično in enakomerno in predvsem za gospodarstvo
               čimbolj dobro in sprejemljivo porazdelitev davčnih bremen. Zato bom seveda glasoval
               za spremembo. Hvala.</p>
            </sp>
            <sp xml:id="SDZ4-Izredna-05-2004-12-16.sp128">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa gospod Grims. Besedo ima še gospod Sok.</p>
            </sp>
            <sp xml:id="SDZ4-Izredna-05-2004-12-16.sp129">

               <speaker>ALOJZ SOK:</speaker>

               <p>Hvala lepa. Nihče ni danes v tej razpravi povedal, da po zdaj veljavnem zakonu, če
               nekdo odtuji pretežni kapitalski delež po treh letih, ne plača nič. In na podlagi
               tega, spoštovani kolegi, bivše vlade, se je seveda v proračunu za leto 2002 ali pa za
               leto 2003 letno iz tega naslova nateklo 60 milijonov slovenskih tolarjev, kar se
               predstavnikom Združene liste za takšno državo, kot je Slovenija, zdi celo veliko. Ali
               je to res veliko, vas sprašujem, da s takšnega naslova država pobere 60 milijonov na
               leto, danes pa tukaj pravite, da bodo bogatejši še bogatejši, revnejši pa še
               revnejši, ob tem, da so si nekateri v tem tranzicijskem času pod vašo vladavino
               naredili ne milijonske zaslužke, ampak zaslužke, ki gredo v milijardah.</p>
               <p>Mislim, da je tudi to, kar je bilo napovedano, da se bo začelo delati na
               razbremenitvi dela in da pravzaprav v vladajoči koaliciji vsi podpiramo tisto, kar je
               nujno treba narediti. Ampak v tem trenutku pa je seveda pred 1.1. potrebno sprejeti
               ta dopolnila in pa te spremembe.</p>
               <p>Zato bom, še enkrat povem, za ta zakon glasoval brez neke slabe vesti, to, kar
               nenehno ponavljate in kar se bo verjetno edino obdržalo iz te razprave, da bodo
               bogati še bogatejši, revnejši pa še bolj revni. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp130">

               <speaker>PODPREDSEDNIK MAG. VASJA KAVLORA:</speaker>

               <p>Hvala lepa gospod Sok. Želi morda še kdo obrazložiti svoj glas? Prosim gospod
               Gantar.</p>
            </sp>
            <sp xml:id="SDZ4-Izredna-05-2004-12-16.sp131">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Najprej nisem želel, vendar vseeno rekel bi nekaj
               besed, zakaj bom glasoval proti.</p>
               <p>Predvsem zaradi tega, ker menim, da je zaporedje ukrepov pri oblikovanju določenih
               politik, davčne politike in davčnega sistema, da je zaporedje ukrepov enako pomembno,
               kot je pomembna sama vsebina ukrepov. Trdno sem prepričan, da se je ta vlada s temi
               hitrimi spremembami lotila teh sprememb na napačnem koncu pri razbremenitvi kapitala,
               in to brez prave analize, učinkov in morebitnih posledic, kaj bi to prineslo tudi za
               druge možne ukrepe na tem področju. Hkrati imamo razbremenjevanje kapitala, davkov na
               kapital, hkrati se da razumeti, da se bo razbremenjevalo tudi druge postavke, kot je
               recimo delo, obenem pa vidimo, da se vlada sooča s številnimi obljubami, ki jih je
               dala na področju povečevanja izdatkov, in me zanima, kako bodo to lahko sploh
               pripeljali skupaj: zmanjševanje, obdavčitev, proučevanje, bi rekel, obveznosti iz
               javnih izdatkov in pri tem bo nekatere, ki tukaj danes zagovarjajo, ko bodo to
               počenjali, jih bo hitro minila aroganca. To so gasilski ukrepi, in to s posledicami,
               ki jih ne poznamo. Ko se govori o 148. členu in redu na ministrstvu za kmetijstvo, bi
               opozoril, naj se pogled uperi na koalicijsko stranko, vašo, ki je imela tako rekoč 8
               let ministrstvo v svojih rokah, razen zadnjih nekaj mesecev, in povprašajte svoje
               kolege, kako so uredili marsikatere službe tam, kjer jih danes kritizirate. Torej, še
               enkrat glasoval bom proti. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp132">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod dr. Gantar. Besedo ima gospod Brenčič, SLS.</p>
            </sp>
            <sp xml:id="SDZ4-Izredna-05-2004-12-16.sp133">

               <speaker>STANISLAV BRENČIČ:</speaker>

               <p>Hvala lepa. Glede na strukturo javnih prihodkov za naš državni proračun, je povsem
               jasno, da je nujno uvesti tudi obdavčitev kapitala, to je evropska kategorija. Vendar
               pa je treba imeti tudi pri takšnem ukrepu neko mero. Vsi revolucionarni pristopi prej
               ko slej navržejo slabo. In jaz sem trdno prepričan, ko se je ta predlog, ki ga
               vsebuje dosedanji zakon, uvajal v zakonodajo o zakonu o dohodnini, da je predlagatelj
               v bistvu v praksi vedel, da bo to golob na strehi, ampak žal v roki nič. Zato je
               smiselno, da vzamemo pravi vatel, pa bo še vedno v javnih prihodkih tudi vrabec v
               roki. Iz tega naslova jaz seveda zakon podpiram.</p>
               <p>Je pa res se vprašati, kaj nismo bolj poklicani, da bi se vprašali o izvoru tako
               velikih prihodkov. Če bi se o tem že poprej vprašali, sem prepričan, da bi se najbrž
               nadaljevala izvršilna oblast v približno enaki sestavi kot do sedaj, ampak takšna je
               politična realnost. Zakon bom seveda podprl, ker sem prepričan, da bo na global
               javnih prihodkov bolj pozitivno vplival kot osnovni zakon, ki je imel revolucionaren
               pristop in kot takšen bi končal slabo. Hvala.</p>
            </sp>
            <sp xml:id="SDZ4-Izredna-05-2004-12-16.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Lahovnik.</p>
            </sp>
            <sp xml:id="SDZ4-Izredna-05-2004-12-16.sp135">

               <speaker>DR. MATEJ LAHOVNIK:</speaker>

               <p>Jaz bom glasoval proti. Prepričal me je poslanec na odboru za monetarno politiko in
               finance, ki je, citiram, dejal: <q>"Naj bo jasno za magnetogram, ne zavzemamo se za nek
               cedular, pristop, kar se tiče dobičkov od kapitala, to je bilo samo omenjeno v
               diskusiji, ker tako ga tudi drugod po svetu poznajo"</q>. Ta poslanec je bil gospod
               Andrej Bajuk. Magnetogram je dve leti nazaj z odbora za monetarno politiko in
               finance. In jaz verjamem, da so bila njegova takratna stališča boljša kot pa ta, ki
               jih predstavlja danes kot minister za finance, zato bom glasoval proti. Hvala.</p>
            </sp>
            <sp xml:id="SDZ4-Izredna-05-2004-12-16.sp136">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Je še kdo, prosim? Nobeden. Hvala. Torej, lahko preidemo na glasovanje o
               zakonu. Glasovanje je končano. Ugotavljam, da od navzočih 75 poslank in poslancev je
               za glasovalo 46, proti 24.</p>
               <p><stage>(Za je glasovalo 46.)</stage> <stage>(Proti 24.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O GOSPODARSKIH DRUŽBAH - nujni postopek.</title> Predlog zakona
               je v obravnavo predložila vlada Republike Slovenije. Besedo dajem predstavniku vlade
               za dopolnilno obrazložitev. Prosim, gospod mag. Andrej Vizjak, minister za
               gospodarstvo.</p>
            </sp>
            <sp xml:id="SDZ4-Izredna-05-2004-12-16.sp137">

               <speaker>MAG. ANDREJ VIZJAK:</speaker>

               <p>Hvala lepa. Spoštovani predsedujoči, spoštovane poslanke in poslanci! Pred nami je
               osmi predlog sprememb in dopolnitev zakona o gospodarskih družbah, katerega
               poglavitni cilj je nujnost ponovne uskladitve z evropskim pravnim redom. V bistvu je
               ostal neobravnavan še tako imenovani del bilančnega prava družb, ki ga sestavljajo
               4., 7. in 8. direktiva in ki je skupaj s predmetnimi določbami uredbo in
               implementacij mednarodnih računovodskih standardov vezan na začetek prihodnjega leta.
               Predlog te novele zakona, ki ga je vlada v nujni postopek predlagala v skrajšani
               obliki, ureja predvsem predmetno bilančno področje in ob svojem sprejetju dosega
               časovno usklajenost slovenskega bilančnega prava z evropskim. Predlagana novela se
               dotika pravzaprav štirih ključnih področij in vsebuje štiri sklope.</p>
               <p>In sicer, prvi je uskladitev v skladu z modernizacijo bilančnih direktiv Evropske
               skupnosti, pri čemer izpostavljamo predvsem nova pravila vrednotenja, zvišanje pragov
               za ločevanje manjših, srednjih in velikih družb za računovodske namene ter uskladitev
               in prevzem mednarodnih računovodskih standardov.</p>
               <p>Drug sklop je povezan z uskladitvijo zakona o gospodarskih družbah s spremembami
               zakona o prekrških, predvsem glede nadzora in glede kazenskih določb.</p>
               <p>Tretji sklop predstavlja predvsem vključevanje nekaterih manjših dopolnitev za
               popolno uskladitev z drugo kapitalsko direktivo s področja prava družb. In seveda
               pomemben sklop dopolnitev predstavljajo zakonske podlage, prenove in skrajšanja
               registracijskega postopka podjetnika, ki bo v skladu z medinstitucionalnim dogovorom
               v okviru projekta <q>"Vse na enem mestu"</q> s 1. julijem 2005 prenesen na AIPES. Verjamemo,
               da je to zgolj prvi korak pri oblikovanju za podjetnika bolj prijaznega in
               učinkovitega statusno pravnega okolja, ki ga iz razlogov zagotavljanja ažurnosti
               podatkov o podjetnikih dopolnjujemo s krovnimi določili o prenehanju poslovanja
               podjetnika tako po volji podjetnika kot tudi po uradni dolžnosti. Določila so
               oblikovana po načelih boljše regulacije prijaznejšega okolja podjetništvu in
               zmanjševanja administrativnih bremen. Določbe predloga zakona so pretežno
               uskladitvene narave in uporabniku prinašajo predvsem dodatne možnosti pri izvajanju
               svoje gospodarske aktivnosti, pristojnim inštitucijam pa zakonsko podlago, da te
               ugodnosti dodatno izpeljejo.</p>
               <p>Odsotnost oziroma nesprejem te novele zakona pred 1.1.2005 bi bila povezana tudi z
               neusklajenostjo slovenskega pravnega reda z evropskim pravnim redom, vendar to ni
               vse. Gre tudi za poslovno škodo, kajti prevzem mednarodnih računovodskih standardov
               je v poslovnem interesu družb, ki kotirajo na borzah. Gre za spremembe, ki so nujne,
               zato jih tudi predlagamo po nujnem postopku. Poudaril bi še to, da je seveda to že
               osma sprememba zakona o gospodarskih družbah, da bo seveda ministrstvo stremelo k
               temu, da bo čim prej pripravilo prečiščeno besedilo in s tem na nek način
               preglednejšo ureditev oziroma preglednejši izgled samega zakona o gospodarskih
               družbah. Hvala.</p>
            </sp>
            <sp xml:id="SDZ4-Izredna-05-2004-12-16.sp138">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod minister mag. Vizjak. Predlog zakona je obravnaval tudi odbor za
               gospodarstvo kot matično delovno telo. Prosim podpredsednika odbora gospoda Vilija
               Rezmana, da predstavi poročilo odbora.</p>
            </sp>
            <sp xml:id="SDZ4-Izredna-05-2004-12-16.sp139">

               <speaker>VILI REZMAN:</speaker>

               <p>Hvala lepa. Ta zakon o gospodarskih družbah je bil deležen podpore in razmisleka v
               številnih okoljih, to se mi zdi pomembno poudariti. In ne samo v politični, ampak tud
               v strokovnih in interesnih združenjih. Zato sodimo, da je bil primerna podlaga skupaj
               s tistim, kar je pripravila zakonodajno-pravna služba, in s tistim, kar je strokovna
               služba ministrstva pripravila, torej primerna podlaga za obravnavo na matičnem
               odboru. Vzroki, razlogi in cilji za sprejetje tega zakona so podobni kot pri vseh
               današnjih zakonih, ki smo jih že sprejemali, in jih najbrž ne kaže posebej ponovno
               poudarjati. Gre pa predvsem za to, da se uskladi tisto, kar je bilo uskladiti
               potrebno v zvezi z našo novo mednarodno pozicijo, kakršno pač imamo od maja
               naprej.</p>
               <p>Tisto, kar se mi zdi posebej pomembno poudariti, je to, da so sodelovali v razpravi
               tudi predstavniki interesnih združenj, da so vse predloge, ki so jih poprej aktivno
               pomagali pripravljati tudi v razpravi, podprli, in da torej ni bilo takšnih posebnih
               pomislekov v zvezi s katerimkoli izmed predlogov, ki je bil posredovan.</p>
               <p>Ker je gospod minister govoril o različnih nivojih in o vsebinah tega zakona,
               verjetno tega nima smisla ponavljati, zdi se mi pa v redu in pomembno povedati to, da
               je bilo vseh sedem pripravljenih amandmajev in trije, ki so nastali na sami seji,
               sprejetih soglasno. To je nekaj posebnega v naši parlamentarni praksi, zato to
               poudarjam in zato mi je žal, da ni več poslancev tukaj, da bi to slišali, da so tudi
               odbori, ki znajo delati tako, da če bi vstopil nekdo, ki ne bi vedel v katero stranko
               kod spada, bi mislil, da se strankarsko sploh ne razlikujejo, da jim je mar predvsem
               to, da pripravijo dober predlog, ki bo lahko v praksi dobro funkcioniral in ki bo
               prenesel nam Sloveniji tudi kakšno korist. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp140">

               <speaker>PODPREDSEDNIK MAG. VASJA KLAVORA:</speaker>

               <p>Zahvaljujem se gospodu Rezmanu za predstavitev poročila odbora. Sledi predstavitev
               stališč poslanskih skupin. Besedo ima Boštjan Zagorac, Slovenska nacionalna stranka.
               Prosim.</p>
            </sp>
            <sp xml:id="SDZ4-Izredna-05-2004-12-16.sp141">

               <speaker>BOŠTJAN ZAGORAC:</speaker>

               <p>Spoštovani prisotni! Zágorac, dvakrat sem opozoril že.</p>
            </sp>
            <sp xml:id="SDZ4-Izredna-05-2004-12-16.sp142">

               <speaker>PODPREDSEDNIK VASJA KLAVORA:</speaker>

               <p>Se opravičujem, gospod Zágorac.</p>
            </sp>
            <sp xml:id="SDZ4-Izredna-05-2004-12-16.sp143">

               <speaker>BOŠTJAN ZAGORAC:</speaker>

               <p>Za naslednjič. Danes imamo pred seboj spremembe in dopolnitve zakona o gospodarskih
               družbah, zakona, ki predstavlja sigurno enega izmed temeljnih zakonov, ki določa
               delovanje in organizacijo gospodarskih družb, in zato se nam v poslanski skupini
               Slovenske nacionalne stranke zdi nedopustno, da danes obravnavamo že osmo spremembo
               takšnega zakona. Če bomo v tem tempu nadaljevali oziroma če bo vlada nadaljevala v
               tempu prejšnje vlade, nam bo enostavno zmanjkalo črk za označevanje novel omenjenega
               zakona.</p>
               <p>Po našem prepričanju je takšno parcialno spreminjanje tako pomembne zakonodaje, kot
               je zakon o gospodarskih družbah, nedopustno. Tudi nujni postopek v tem primeru, kot
               vlada hoče prikazati, da s 1.1.2005 se zgodi nekaj groznega, če takega zakona danes
               ne sprejmemo, je malo za lase privlečeno. Mislim, da bi bilo dosti bolj primerno, če
               bi vlada pripravila celostno spremembo zakona o gospodarskih družbah, ga uskladila z
               vso tisto zakonodajo, s katero je danes neusklajen - predvsem bi tukaj omenil zakon o
               prevzemih - ampak, če grem nazaj na spremembe pod črko H, ki jih danes
               obravnavamo.</p>
               <p>Spremembe določajo nekatere uskladitve rokov glede prve uporabe mednarodnih
               standardov za računovodsko poročanje, in sicer lahko banke, zavarovalnice in družbe,
               ki kotirajo na enem izmed organiziranih trgov vrednostnih papirjev z dolžniškimi
               vrednostnimi papirji, prvič uporabijo za izdelavo konsolidiranih računovodskih
               izkazov mednarodnih standardov za računovodsko poročanje v poslovnem letu, ki se
               začne, na ali po datumu 1.1.2007. Racionalno bi bilo, da bi to veljalo tudi za tiste
               družbe, ki morajo izdelati računovodske izkaze že s 1.1.2005. Razlogi za to
               neusklajenost davčne zakonodaje. Posamične družbe bodo obračunavale po osnovi, ki bo
               ugotovljena na osnovi slovenskih računovodskih standardov, družbe, ki se bodo
               odločile za skupinski davčni izkaz, pa bodo izračunale davčno osnovo po mednarodnih
               računovodskih standardih, kar pomeni neenako obravnavanje davčnih zavezancev.</p>
               <p>Nadalje, mednarodni standardi za računovodsko poročanje so kompleksni in zahtevni.
               Dodatno to kompleksnost in njihovo razumevanje otežuje tudi dejstvo, da so prevedeni
               laično in ne strokovno. Zato sem prepričan, da se stroka utemeljeno boji uporabe teh
               standardov prav zaradi omenjenih pomanjkljivosti. Dejstvo, da je prevod 41
               standardov, 5 standardov mednarodnega računovodskega poslovanja, poročanja, in 11
               pojasnil prevedlo neko češko prevajalsko podjetje, je več kot zaskrbljujoče. Tudi
               dejstvo, da se slovenski računovodje še do danes niso mogli seznaniti s standardi, ki
               bi jih na nekaterih segmentih morali uporabljati že 1.1.2005, kaže na to, kakšen
               zakon je danes pred nami.</p>
               <p>Obdavčitev posameznih družb po osnovi, ki bodo izračunavale po slovenskih standardih,
               in družb, ki bodo izkazale svoja poročila po mednarodnih računovodskih standardih,
               kot sem že prej omenil, jih postavlja v neenak položaj, kar že danes kliče mogoče
               tudi po nekaterih ustavnih sporih po 1.1.2005; če ne po ustavnih sporih, pa sigurno
               že danes zakon sam napotuje na novo spremembo, ki bo označena z neko novo črko.
               Takšnega zakona, takšnega parcialnega pristopa v Slovenski nacionalni stranki ne
               moremo podpreti. Hvala.</p>
            </sp>
            <sp xml:id="SDZ4-Izredna-05-2004-12-16.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, DeSUS. <stage>(Se odpoveduje.)</stage> Besedo dajem
               gospodu Danijelu Krivcu, SDS.</p>
            </sp>
            <sp xml:id="SDZ4-Izredna-05-2004-12-16.sp145">

               <speaker>DANIJEL KRIVEC:</speaker>

               <p>Hvala, gospod predsedujoči. Spoštovane kolegice in kolegi, spoštovani gospod
               minister! Vlada Republike Slovenije je državnemu zboru predložila v obravnavo predlog
               zakona o spremembah in dopolnitvah zakona o gospodarskih družbah. Razlog za sprejetje
               predlaganih sprememb in dopolnitev zakona o gospodarskih družbah je uskladitev
               slovenskega pravnega reda s pravnim redom Evropske skupnosti. To je pogoj za
               izpolnitev obveznosti Republike Slovenije, ki izhajajo iz sporazuma o pridružitvi
               Evropski skupnosti. Pravo družb Evropske unije se zaradi zahtev trga in konkurence
               nenehno spreminja, zato se nenehno sprejemajo nove uredbe in nove direktive, ki pa
               seveda zahtevajo spreminjanje in prilagajanje tudi v nacionalni zakonodaji.</p>
               <p>Novela zakona o gospodarskih družbah, verzija F, sprejeta leta 2001, je uskladila
               slovensko pravo družb s pravom Evropske unije, z njenimi direktivami in uredbami, ki
               so bile sprejete do takrat. Novela zakona o gospodarskih družbah, verzija G, je bila
               sprejeta v letu 2004 s ciljem še zadnje nujne uskladitve z evropskim pravom družb ob
               vstopu Slovenije v Evropsko unijo. Potrebne dodatne spremembe in dopolnitve zakona o
               gospodarskih družbah, verzija H, so prav tako posledica spremenjenih in novih
               predpisov, predvsem s področja bilančnega prava družb Evropske unije, ki jih mora
               Republika Slovenija do določenega časa prevzeti v svoj pravni red. Novi evropski
               predpisi zahtevajo spremembo poglavja, ki govori o poslovnih knjigah in letnem
               poročilu, o uporabi mednarodnih računovodskih standardov, računovodskega poročanja o
               gospodarskih družbah, ki poslujejo na kapitalskem trgu ter so zavezane h
               konsolidiranim računovodskim izkazom s 1.1.2005. Zahteva po uporabi mednarodnih
               računovodskih standardov je z direktivami določena tudi za banke in zavarovalnice. Z
               izbiro prehodnega obdobja, ki ga bo Slovenija izkoristila, prav s prehodnimi določili
               tega zakona je uporaba mednarodnih računovodskih standardov za banke in zavarovalnice
               predvidena s 1.1.2007.</p>
               <p>Kot je vsem znano, so vse dosedanje novelacije zakona o gospodarskih družbah bile
               sprejete po nujnem postopku, kar prav gotovo ni bilo dobro. Tudi prejšnja vlada je
               državnemu zboru predložila v obravnavo po nujnem postopku spremembe zakona o
               gospodarskih družbah. Predložila ga je sklicujoč se na nujno uskladitev s pravom
               Evropske unije. Prejšnja vlada je od začetka svojega mandata, najmanj pa od 18.
               junija 2003 vedela, da bo morala s 1.1.2005 v naš pravni red vnesti uporabo
               mednarodnih standardov računovodskega poročanje in nekatere druge spremembe, ki
               sodijo v urejanje tako imenovanega bilančnega prava v zakonu o gospodarskih družbah.
               To nam jasno pove tudi v pogledu nastajanja tega pravnega reda v Evropski uniji.
               Kljub temu je te spremembe prejšnja vlada v zakon predložila državnemu zboru v
               neprimernem času zamenjave vladajočih koalicij, konec novembra 2004.</p>
               <p>V poslanski skupini Slovenske demokratske stranke se zavedamo, da Republika Slovenija
               od 1. maja 2003 je dolžna v celoti izvajati pravni red Evropske unije. Med te
               obveznosti sodi tudi odpravljanje neskladnosti s predpisi in pogodbenimi določbami.
               Da bi se izognili posledicami v primeru nepravočasne uskladitve in s tem preprečili
               težko popravljive posledice za delovanje države, bo poslanska skupina Slovenske
               demokratske stranke podprla sprejem predloga zakona.</p>
            </sp>
            <sp xml:id="SDZ4-Izredna-05-2004-12-16.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem gospodu Miranu Potrču, Združena lista socialnih demokratov.
               Prosim.</p>
            </sp>
            <sp xml:id="SDZ4-Izredna-05-2004-12-16.sp147">

               <speaker>MIRAN POTRČ:</speaker>

               <p>Hvala lepa. Spoštovani gospod minister, kolegice in kolegi. V poslanski skupini
               Združene liste socialnih demokratov smo že načelno ob potrditvi vlade sporočili, da
               bomo podpirali projekte, ki bodo pomenili nujno nadaljevanje naše opredelitve za
               polnopravno članstvo v Evropski uniji. To je takšen projekt. Sprejete so nove
               direktive, spremembe predlagane zakonodaje so njihova uskladitev in mi jih
               podpiramo.</p>
               <p>Rad bi pa ob tem povedal, da bi bilo tudi zaradi razprave, ki smo jo včeraj imeli na
               matičnem delovnem telesu, koristno, da v vladi, morda tudi v državnem zboru
               razmislimo res, kaj storiti s prevajanjem tekstov, kaj storiti z ustrezno pravno bolj
               ali manj jasno terminologijo, ki se uporablja v pravu Evropske unije in v Sloveniji,
               da ne bi imeli upravičeno veliko opozoril, kaj in kako bomo potem v domačem pravu
               uporabljali bolj ali manj jasno besedila, ki jih bomo v zakonsko besedilo vgradili.
               Hvala lepa.</p>
            </sp>
            <sp xml:id="SDZ4-Izredna-05-2004-12-16.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še poslanec Nove Slovenije, Jožef Horvat. Prosim.</p>
            </sp>
            <sp xml:id="SDZ4-Izredna-05-2004-12-16.sp149">

               <speaker>JOŽEF HORVAT:</speaker>

               <p>Spoštovani gospod podpredsednik, spoštovani gospod minister s sodelavko, spoštovane
               poslanke in poslanci.</p>
               <p>V poslanski skupini Nove Slovenije razumem sprejetje predlogov zakonov o spremembah
               in dopolnitvah zakona o gospodarskih družbah tudi pod uskladitev slovenskega prava z
               bilančnim pravnim redom Evropske unije, torej, gre za obveznost Republike Slovenije,
               ki izhaja iz evropskega sporazuma o pridružitvi med Republiko Slovenijo na eni strani
               in državami, ki delujejo v okviru Evropske unije, na drugi strani. Od 1. maja 2004
               smo dolžni polno izvajati pravni red Evropske unije. Sprejetje predloga zakona po
               nujnem postopku je torej razumljivo, saj je pravočasno sprejetje še posebej pomemben
               ob koncu poslovnega leta, običajno je to tudi zaključek koledarskega leta, saj bo
               tako vrsta družb po novi določitvi pragov za razvrščanje malih, srednjih in velikih
               družb uvrščena med manjše ali srednje družbe, kar jim bo lahko že v naslednjem
               poslovnem letu omogočilo olajšano računovodsko poslovanje, obenem pa tudi uporabo
               morebitnih preferenčnih kriterijev za male in srednje družbe tudi pri drugih
               gospodarskih aktivnostih. Sprejetje mednarodnih računovodskih standardov sicer v
               osnovi državam članicam ne dajo obilo manevrskega prostora, vendar pa bodo morala
               tista podjetja, ki že s 1.1.2005 zapadejo v segment družb, ki morajo izdelati
               konsolidirane letne računovodske izkaze po mednarodnih računovodskih standardih,
               uporabljati prilagojena obstoječa določila ZGD. Nesprejetje predloga zakona in
               njegove uveljavitve s 1. januarja 2005 bi bilo povezano s škodo ter z nejasnim in
               neenakopravnim položajem, ki jo bodo na tem mestu utrpeli nacionalni gospodarski
               subjekti glede na konkurenčne gospodarske subjekte drugih držav članic.</p>
               <p>Zaradi navedenega bo poslanska skupina Nove Slovenije predlog zakona o spremembah in
               dopolnitvah zakona v gospodarskih družbah danes seveda podprla. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem predstavitev stališč poslanskih skupin. Prehajamo na <title>drugo obravnavo.</title> Amandmaji niso bili vloženi. Ker k dopolnilnemu predlogu
               zakona ni bilo vloženih amandmajev, v tretji obravnavi amandmajev ni možno vlagati,
               zato prehajamo na odločanje o zakonu. Ob tem vas obveščam, da me zakonodajno-pravna
               služba oziroma vlada nista obvestili, da bi bil zakon neusklajen. Prehajamo na
               glasovanje. Prosim? Izvolite. Obrazložitev glasu.</p>
            </sp>
            <sp xml:id="SDZ4-Izredna-05-2004-12-16.sp151">

               <speaker>DR. MARKO PAVLIHA:</speaker>

               <p>Hvala lepa, predsedujoči. Jaz bom podprl zakon, samo bi vseeno želel izraziti popolno
               podporo<gap n="..."/></p>
            </sp>
            <sp xml:id="SDZ4-Izredna-05-2004-12-16.sp152">

               <speaker>PODPREDSEDNIK MAG. VASJA KLAVORA:</speaker>

               <p>Prosim samo en moment. Prosil bi najprej poslanske skupine, kdo želi besedo morda v
               imenu poslanskih skupin? Ugotavljam, da ne. Kdo želi od poslanec, prosim? Izvolite,
               gospod Pavliha.</p>
            </sp>
            <sp xml:id="SDZ4-Izredna-05-2004-12-16.sp153">

               <speaker>DR. MARKO PAVLIHA:</speaker>

               <p>Hvala lepa. Bom podprl zakon seveda ampak bi želel izraziti podporo tistega, kar je
               bilo izrečeno s strani gospoda Potrča in s strani gospoda Zagorca. Namreč, gre za
               osmo spremembo zakona in osemkrat spreminjati in dopolnjevati zakon je seveda z
               vidika primerjalnih izkušenj preveč. To je do 1. maja opravičevalo stalno
               prilagajanje pravnemu redu Evropske unije, od tu naprej pa, po moje, kaže počakati,
               ne seveda skakati na vrat na nos s spremembami zakonodaje za vsako direktivo. Uredbe
               tako veljajo neposredno, tako da se strinjam s tem, da je treba seveda zakone potem
               bolj zaokroženo spreminjati, če je to že potrebno, bolj domišljeno tudi z vidika
               terminologije.</p>
               <p>Pa še na tem mestu apel zakonodajni službi z vidika 153. čelna, od tu naprej seveda
               velja takšne spremembe in dopolnitve vedno znova potem obelodaniti v prečiščenem
               tekstu, to bo olajšalo uporabo zakona. Hvala.</p>
            </sp>
            <sp xml:id="SDZ4-Izredna-05-2004-12-16.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo od poslancev obrazložiti svoj glas? Ugotavljam, da nihče.
               Zato glasujmo o zakonu. Glasujemo. Ugotavljam, da je od navzočih 47 poslancev za
               glasovalo 47 poslancev, nihče proti.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>S tem ugotavljam, da je bil zakon sprejet. S tem zaključujem to točko dnevnega
               reda.</p>
               <p>Spoštovane poslanke in poslanci, prehajamo, čeprav smo mislili, da bomo morali to
               točko preložiti na jutrišnji dan, vendar smo bili nekoliko hitrejši.</p>
               <p>Prehajamo potem na <title>7. TOČKO DNEVNEGA REDA - OBRAVNAVO PREDLOGA KANDIDATA ZA
                  IMENOVANJE MINISTRA BREZ LISTNICE, ZADOLŽENEGA ZA LOKALNO SAMOUPRAVO IN REGIONALNO
                  POLITIKO</title> Predsednik vlade Republike Slovenije gospod Janez Janša je državnemu
               zboru dne 10.12.2004 predlagal, da za ministra brez listnice, zadolženega za lokalno
               samoupravo in regionalno politiko, imenuje dr. Ivana Žagarja. Ob tem vas obveščam, da
               se predsednik vlade gospod Janez Janša te točke ne more udeležiti, ker je prisoten na
               zasedanju Evropskega sveta v Bruslju. V skladu z 230. členom poslovnika zbora se je
               kandidat predstavil matičnemu odboru za lokalno samoupravo in regionalni razvoj ter
               odgovarjal na vprašanja članov odbora. Iz mnenja odbora izhaja, da je bila
               predstavitev kandidata ustrezna. Mnenje odbora ste prejeli. Besedo dajem poročevalcu
               odbora, če želi. Prosim, gospod Rupar.</p>
            </sp>
            <sp xml:id="SDZ4-Izredna-05-2004-12-16.sp155">

               <speaker>PAVEL RUPAR:</speaker>

               <p>Hvala, gospod predsedujoči. Kolegice in kolegi! Zadolžen sem, da vam predstavim
               kandidata oziroma potek odločanja o kandidatu za ministra brez listnice, odgovornega
               za lokalno samoupravo in regionalni razvoj.</p>
               <p>Gospod dr. Ivan Žagar, ki ga je predlagal predsednik vlade Republike Slovenije gospod
               Janez Janša za ministra brez listnice, odgovornega za lokalno samoupravo in
               regionalni razvoj, se je 15. decembra 2004 predstavil odboru za lokalno samoupravo in
               regionalni razvoj. Ne bi na tem mestu ponavljal njegovega življenjepisa, ki ste
               prejeli z obrazložitvijo kandidature, pač pa bi utemeljil njegovo kandidaturo
               predvsem z njegovimi bogatimi izkušnjami na področju, za katerega je predlagan.</p>
               <p>Predvsem gre za njegove 10-letne izkušnje kot župana občine Slovenska Bistrica,
               katere župan je bil in je ta trenutek še, ter za njegove izkušnje kot nadomestnega
               člana v odboru regij v EU. Aktiven je bil tudi v nekaterih inštitucijah, ki so
               povezane z delovanjem lokalne samouprave v Sloveniji. Mednarodne izkušnje na tem
               področju pa si je nabral ob sodelovanju v različnih projektih s področja Phara in
               Lifa. Tu je vzpostavil aktivno sodelovanje s koroškimi Slovenci, in sicer v okviru
               jadranskega centra za prekomejno sodelovanje. Kot enega ključnih elementov pri
               odločitvi za kandidaturo je navedel ne le nezavidljivo stanje na tem področju, pač pa
               tudi odnose koalicije v tem mandatu do lokalne samouprave in regionalnega razvoja, ki
               je ti področji izpostavila kot eni izmed ključnih prioritet svojega delovanja.
               Koalicija, kot tudi sam, se namreč zavzemata, da je lahko samo razvita lokalna
               samouprava eden od glavnih temeljev demokracije v naši družbi. Slovenija pa po
               različnih kazalcih, zlasti pa glede na deleže javne porabe na lokalni ravni, kaže, da
               je naša država izjemno centralizirana.</p>
               <p>V uvodni predstavitvi je kandidat, ki naj bi kot minister brez listnice za omenjeni
               resor deloval, predstavil svoje temeljne cilje, ki so: decentralizacija države z
               ureditvijo statusa občin tako v smislu povečanja njegove avtonomije pri odločanju kot
               povečanja njegove finančne avtonomije, uvedba pokrajin kot naslednje stopnje
               decentralizacije države ter zmanjševanje prisotnih regionalnih razlik in
               zagotavljanja vsestranskega napredka in razvoja. Pri tem je posebej poudaril, da
               morajo decentralizacijo podpreti vse resorne politike. Pomembno pri tem je, da se bo
               skušal dogovoriti, da bo služba vlade pokrivala tako področje lokalne samouprave kot
               tudi sistemsko urejanje financiranja občin. To je zelo pomembno zato, ker je sistem
               financiranja občin eden ključnih elementov, ki je potreben za temeljne spremembe v
               smislu nadaljevanja politične in finančne decentralizacije države ter vzpostavljanja
               večje avtonomije občin. Služba vlade pa bo vključena tudi v regionalni razvoj in
               kontrolirala resorne politike pri projektu decentralizacije države.</p>
               <p>Posebej je opozoril tudi na izzive, ki jih prinaša črpanje sredstev iz evropskih
               strukturnih skladov in kohezijskega sklada. Glede na to, da imamo v Sloveniji
               organiziran samo prvi nivo lokalne samouprave, je trenutno ta nivo edina možnost
               črpanja teh virov. Zato bo treba čim prej vzpostaviti lokalne skupnosti in jih
               usposobiti za črpanje teh sredstev. Zlasti pomembna je njegova ugotovitev, da župani
               in občine ugotavljajo, da se razmere na področju delovanja in financiranju občin v
               zadnjem času zelo zaostrujejo. Poudaril je, da občine pri tem ne morejo vplivati ter
               da iz države prenesene obveznosti ne zadoščajo; torej da so prevelike in finančna
               sredstva ne zadoščajo za pokritje teh obveznosti. Tudi koalicija ocenjuje, da je
               glede na pristojnosti in naloge občin primerna poraba prenizka za skoraj tretjino
               sredstev. Vzrok je tudi v tem, da so bile na občine prenesene v zadnjem času številne
               dodatne naloge brez pokritja.</p>
               <p>Nadalje je kandidat predstavil tudi sistem črpanja denarja iz evropskih skladov,
               kohezijskih skladov ter uvedbo decentralizacije v obliki druge ravni lokalne
               samouprave. Po odgovorih na različna vprašanja članic in članov odbora je bilo
               glasovanje in glede na njegovo strokovnost ter izredno podkovane odgovore, ki jih je
               podal na vprašanja, je bilo težko pričakovati, da bi bil rezultat drugačen, kot 9 za
               in nihče proti. Tako je odbor za lokalno samoupravo in regionalni razvoj po končani
               predstavitvi kandidata potrdil kot kandidata za ministra in sklenil, da sta
               predstavitev in osebnost ustrezni. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp156">

               <speaker>PODPREDSEDNIK VASJA KLAVORA:</speaker>

               <p>Hvala lepa poročevalcu odbora, gospodu Ruparju. Dajem besedo predstavnikom poslanskih
               skupin. Besedo ima gospod mag. Žnidaršič, DeSUS.</p>
            </sp>
            <sp xml:id="SDZ4-Izredna-05-2004-12-16.sp157">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, kolegice in kolegi! Poslanska skupina DeSUS bo kandidata za
               ministra brez listnice, odgovornega za lokalno samoupravo in regionalno politiko brez
               zadržkov podprla iz naslednjih razlogov. Gospod dr. Ivan Žagar je v svoji
               predstavitvi pokazal izjemno poznavanje področja, ki ga bo pokrival, saj je s smislom
               za red in strokovni pristop sistematično nanizal vse tiste vsebine, ki nesporno
               sodijo v sklop lokalne samouprave, regionalne politike in decentralizacijo države,
               vključno v formalnem smislu. Pri tem je posebej pomembno, da se zaveda čeri in
               problemov, ki se pojavljajo ob dejstvu, da še nimamo pokrajin, ki bi v marsičem
               praviloma lažje reševale razvoj in reševanje vseh tistih potreb in projektov, za
               katere majhne občine praviloma nimajo same dovolj sredstev. Združevanje sredstev na
               področju občin pa še ni praksa, ki bi zapolnila vrzeli vmestnega časa to tedaj, ko
               bomo, vsaj tako upamo, pokrajine tudi ustanovili.</p>
               <p>Gospod dr. Ivan Žagar je suvereno odgovarjal na najrazličnejša vprašanja s področja
               lokalne samouprave, financiranja občin, delovanja županov, seveda tudi
               decentralizacije in regionalne politike. Zato mislimo, da bo v mejah objektivnih
               pogojev, v katerih bo minister prevzel svoje naloge, zagotovo in brez dvoma kandidat,
               ki je odličen glede na svoje sposobnosti in glede na izkazane sposobnosti, odlična
               izbira. Zaradi tega ga bomo podprli in se veselimo sodelovanja z njim. Hvala lepa.
            </p>
            </sp>
            <sp xml:id="SDZ4-Izredna-05-2004-12-16.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miro Petek, SDS.</p>
            </sp>
            <sp xml:id="SDZ4-Izredna-05-2004-12-16.sp159">

               <speaker>MIRO PETEK:</speaker>

               <p>Spoštovani predsedujoči, spoštovani vsi prisotni! V poslanski skupini Slovenske
               demokratske stranke podpiramo kandidaturo dr. Ivana Žagarja za ministra, zadolženega
               za lokalno samoupravo in regionalno politiko. Že pristojni odbor državnega zbora je
               ocenil njegovo predstavitev kot izjemno dobro, saj proti ni glasoval niti en član
               odbora za lokalno samoupravo in regionalni razvoj. Dr. Žagar se je predstavil kot
               kompetenten poznavalec lokalne samouprave na vseh ravneh, tako na teoretični ali
               zakonski ravni kot tudi na praktični, saj je dolgoletne izkušnje nabiral kot župan,
               in to uspešen župan Slovenske Bistrice. Takšen splet je po mnenju poslanske skupine
               SDS zelo dobrodošel in koristen, saj nas v prihodnjih letih ravno na področju lokalne
               samouprave in regionalizma čaka veliko dela. Ne moremo pa niti mimo podatka iz
               njegovega življenjepisa - pri 30-ih letih je že opravil doktorat znanosti in bil
               docent na fakulteti. To nas navaja k prepričanju, da ima poleg političnega znanja in
               izkušenj še svoje pedagoške in znanstvene kompetence, kar je za delo v vladi oziroma
               politiki prav tako zelo dobrodošla referenca. Dr. Ivan Žagar torej dobro ve, kje se
               na področju lokalne samouprave in regionalizma nahajamo in kam ter kaj si v Sloveniji
               želimo. Že v svoji predstavitvi na pristojnem parlamentarnem delovnem telesu je
               izpostavil decentralizacijo, kar naj bi posledično vodilo tudi k zmanjšanju
               regionalnih razlik. To pa je tudi osnovno vodilo, ki smo ga zapisali v koalicijski
               pogodbi.</p>
               <p>Skratka, poslanci Slovenske demokratske stranke bomo podprli kandidaturo dr. Ivana
               Žagarja. Hvala.</p>
            </sp>
            <sp xml:id="SDZ4-Izredna-05-2004-12-16.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Cveta Zalokar Oražem, LDS.</p>
            </sp>
            <sp xml:id="SDZ4-Izredna-05-2004-12-16.sp161">

               <speaker>CVETKA ZALOKAR ORAŽEM:</speaker>

               <p>Spoštovani kolegi in kolegice, spoštovani gospod podpredsednik! V poslanskem klubu
               LDS smo zadovoljni, da smo tudi z našo pomočjo dosegli, da je predsednik vlade za
               področje lokalne samouprave in regionalizma predlagal bistveno bolj kompetentnega
               kandidata, kot je bilo to v predhodnem primeru. Četudi menimo, da je nenavadno, da je
               prejšnja kandidatka sama odstopila, saj so razlogi, ki jih je navedla v odstopnem
               pismu, takšni, da se sprašujemo, zakaj je potem sploh kandidirala.</p>
               <p>Gospoda dr. Žagarja v poslanskem klubu ne ocenjujemo kot neustreznega za opravljanje
               funkcije, vendar pa ga kljub temu ne bomo podprli. Zakaj? Koalicijska pogodba, na
               kateri bo temeljilo njegovo delo, je še vedno na celi vrsti vprašanj in točk s tega
               področja močno problematična in nedodelana. Ugotavljamo tudi, da pri razlagi stališč
               iz koalicijske pogodbe ni opaziti ustrezne usklajenosti med posameznimi ministrstvi.
               Kot primer lahko naveden vprašanje financiranja občin in dodatnih sredstev za njihovo
               delovanje, ki naj bi se po tekstu koalicijske pogodbe v delu, ki govori o lokalni
               samoupravi, povečala do tretjine. Na drugi strani pa je minister za finance, dr.
               Bajuk, na zaslišanju rekel, citiram: <q>"Kar se tiče financiranja lokalnih skupnosti, v
               kolikor nekdo predlaga dodatnih 60 milijard, je odgovor zelo jasen: to ni v okviru
               obveznosti, ki smo jih sprejeli in katerih se moramo držati. "</q>Torej, enostavno ne bo.
               Odgovor na vaše vprašanje in na željo tistih, ki bi radi dodatnih 60 milijard na tem
               področju, je nemogoč." Pika. To je bil citat, ki ga je povedal dr. Bajuk na svojem
               zaslišanju v zvezi s financiranju občin na svojem zaslišanju v zvezi s financiranjem
               občin. Še vedno sta tako koalicija kot tudi kandidat zelo nedorečena tudi v zvezi s
               pokrajinami oziroma regijami. Napredek je mnenje dr. Žagarja, da bo najprej potrebno
               opredeliti pristojnosti in finančne vire, še vedno pa ne vemo, ali pri tem istočasnem
               poudarjanju oblikovanja regij oziroma pokrajin od spodaj navzgor ne bo prišlo do
               pretiravanj, prevelike drobitve in s tem tudi ogromnih finančnih stroškov za
               delovanje takšnih pokrajin.</p>
               <p>V LDS-u ocenjujemo, da mora vlada Republike Slovenije hitro sprejeti rešitve, s
               katerimi bo občinam omogočeno črpanje sredstev iz skladov Evropske unije, saj jim bo
               treba pomagati pri zahtevni pripravi tako programov kot tudi dokumentacije, zlasti pa
               jim zagotoviti dodatna sredstva, s katerimi morajo biti pri takšnih projektih
               soudeležena. Veseli nas tudi jasno stališče kandidata, da bodo pri nadaljnjem
               drobljenju občin in njihovem ustanavljanju dosledno upoštevana zakonska določila in
               kriteriji. V LDS menimo, da je lokalna samouprava na prvi stopnji tako rekoč
               formirana in je 193 občin primerno število in ne moremo občin drobiti kar naprej in
               neprestano. Res pa je, da trenutni zakon o financiranju občin takšno drobljenje
               spodbuja. Lokalna samouprava je pred dnevi proslavljala deseto obletnico prvih
               volitev in novih občin. Neprestano drobljenje, ki prinaša veliko težav, delitvene
               bilance, spore zaradi meja in podobno, ni smiselno. Lokalna samouprava oziroma občine
               morajo delovati v stabilnih in ne stalno se spreminjajočih razmerah. Zelo majhne
               občine so sicer prinesle velik napredek v komunalnem pogledu na svojem področju, na
               primer nove ceste, vendar pa takšne občine nimajo dovolj ustreznih niti kadrov niti
               ne morejo in ne uspejo opravljati vseh funkcij, lahko rečemo, da so nekako večinoma
               opravilno nesposobne. Prav tako takšne občine težko delujejo ustrezno na razvojnem
               področju dolgoročnih in širših projektih.</p>
               <p>Kandidat je na zaslišanju pokazal veliko poznavanje področja in tudi ustrezna
               stališča do posameznih problemov, vendar pa od njega pričakujemo, da bo temu primerno
               čim prej tudi spremenil in dopolnil koalicijsko pogodbo v tem segmentu. Hvala lepa.
            </p>
            </sp>
            <sp xml:id="SDZ4-Izredna-05-2004-12-16.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bojan Kontič, Združena lista socialnih demokratov.</p>
            </sp>
            <sp xml:id="SDZ4-Izredna-05-2004-12-16.sp163">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovane kolegice in kolegi! V poslanski skupini
               Združene liste socialnih demokratov smo že v preteklem mandatu zastopali stališče, da
               je nujno lokalni samoupravi in regionalnemu razvoju posvetiti veliko večjo pozornost,
               kot se je to dogajalo v preteklosti. Žal nismo bili deležni podpore, ki smo jo
               upravičeno pričakovali v projektu decentralizacije države. Temu področju bomo tudi v
               tem mandatu namenili posebno pozornost. Tako smo spremljali tudi predstavitev
               kandidata za ministra dr. Ivana Žagarja. Mnogo povedanega na predstavitvi je v
               sozvočju z našimi pogledi. Pokrajine so nujne, je dejal kandidat. Soglašamo, a pot do
               pokrajin se razlikuje. Še vedno menimo, da je treba najprej spremeniti ustavo v treh
               členih in nato z zakonom ustanoviti pokrajine v celotni državi. Kandidat meni, da je
               treba pokrajine ustanoviti od spodaj navzgor. Na tem mestu ugotavljamo tudi neskladje
               z zapisanim v koalicijski pogodbi, ki predvideva razvojne regije, ki se lahko,
               upoštevaje interes občin in prebivalstva, postopoma razvijajo v regijo oziroma
               pokrajino. Strinjamo pa se, da je pot, ko najprej določimo vsebino in financiranje
               ter nato teritorialni obseg, tista prava. Po včerajšnji predstavitvi dr. Žagarja bi
               lahko zaključili, da na področju ustanavljanja novih občin ne bo bistvenih sprememb.
               Upoštevala se bodo zakonska določila oziroma pogoji, predpisani z zakonom. To seveda
               pomeni, da bo upoštevana volja ljudi le, če bo nova lokalna skupnost izpolnjevala
               zakonske pogoje. Žal aktualna oblast ne razmišlja o tem, da bi s spremembo zakona o
               financiranju spodbudili manjše lokalne skupnosti, da bi se združevale v večje,
               ekonomsko in sicer bolj avtonomne skupnosti. Res pa je, da je v koalicijski pogodbi
               zapisano, da bo koalicija finančno in na druge načine - to slednje je sicer dokaj
               nejasno - spodbujala funkcionalno in razvojno povezovanje občin. To seveda ni isto,
               vsekakor pa kliče po ustanavljanju druge stopnje lokalne samouprave. Glede nujnosti
               sprememb financiranja lokalnih skupnosti v poslanski skupini soglašamo s kandidatom.
               Cilj je večja avtonomija lokalnih skupnosti. Predvsem pa mora zakon o financiranju
               občin posledično pomeniti zmanjšanje pritiska na ustanavljanje majhnih občin.
               Ugotovitev, da je treba zagotoviti dodatna sredstva, je vsekakor prava in jo
               pozdravljamo.</p>
               <p>Kandidat je v svoji predstavitvi napovedal, da bo pristojna služba ne samo
               izobraževala, ampak tudi koordinirala aktivnosti pri sodelovanju občin za pridobitev
               evropskih sredstev.</p>
               <p>Pomembno je tudi opozoriti na zagotovilo kandidata, da bodo učinke zakonov in
               podzakonskih aktov pred sprejemom preverili v lokalnih skupnostih. V poslanski
               skupini Združene liste socialnih demokratov upamo, da to ni le napoved, ki bi bila
               zgolj prispevek k všečnosti predstavljenega programa kandidata. Kongres lokalnih in
               regionalnih oblasti pri Svetu Evrope v svojih poročilih ugotavlja slabosti, ki pa
               niso značilne zgolj za našo lokalno samoupravo. Treba bo namreč najti odgovor na
               vprašanje, kako spodbuditi sodelovanje mladih, sodelovanje žensk in marginalnih
               skupin v procesih odločanja. Kandidat se z ugotovitvami strinja, pri tem pa meni, da
               se slabosti ne da odpraviti administrativno.</p>
               <p>Tako kot v vsaki poslanski skupini se tudi v naši mnenja glede združljivosti oziroma
               nezdružljivosti poslanske in županske funkcije razlikujejo, večina pa je vsekakor
               naklonjena uzakonitvi nezdružljivosti. Tukaj se s kandidatom razhajamo, njegovo
               mnenje je namreč, da je združljivost, ko je nekdo poslanec in župan hkrati, lahko
               celo koristna. V koalicijski pogodbi je pa predvidena proučitev možnosti uvedbe
               poklicnega opravljanja funkcije župana v večjih občinah. Pri tem vprašanju
               koalicijska pogodba in kandidat nista ravno usklajena. Res pa je, da pogodba govori o
               proučitvi možnosti. To bi sicer bil korak naprej, ki pa bi hkrati povzročil dodatne
               razlike med županjami oziroma župani.</p>
               <p>Zaključim lahko z ugotovitvijo, da je predlagani kandidat vsekakor rešitev, ki
               napoveduje spremembe na področju lokalne samouprave. Nismo pa prepričani, da bo pri
               tem deležen podpore koalicije, ki jih pripada. Hvala.</p>
            </sp>
            <sp xml:id="SDZ4-Izredna-05-2004-12-16.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Alojz Sok, Nova Slovenija, prosim.</p>
            </sp>
            <sp xml:id="SDZ4-Izredna-05-2004-12-16.sp165">

               <speaker>ALOJZ SOK:</speaker>

               <p>Spoštovani predsedujoči, kolegice poslanke in poslanci. Nekako s tem imenovanjem
               danes bomo zaokrožili oblikovanje vlade, ko bomo namreč oblikovali še enega ministra,
               in sicer ministra brez listnice dr. Žagarja za resor lokalne samouprave in pa
               regionalnega razvoja. To, kar bi v imenu Nove Slovenije želel poudariti, bi v glavnem
               rad zajel tri točke.</p>
               <p>Prvič, kandidat za ministra je lokalno samoupravo označil kot temelj demokracije.
               Nekateri namreč v tej naši državi, tudi danes je bilo tukaj povedano, nekako v tem
               stilu, v tej smeri, da so majhne občine predrage. Torej vidijo razvoj lokalne
               samouprave v tej smeri, da je nekako potrebno majhne občine kljub njihovi uspešnosti
               ukiniti in narediti, ne vem, neke večje občine, ki pa se napram tem manjšim ne
               izkažejo oziroma se niso izkazale tako uspešne, kot nekateri to prikazujejo.
               Govorijo, da te manjše občine ne zmorejo opravljati vseh teh silnih nalog, ki jim
               država nalaga, in da za te naloge nimajo dovolj kadrov. Tudi kandidat je to trditev
               ovrgel in je povedal, da pozna, da te manjše občine že v neki smeri in pa na
               določenih področjih združujejo službe in opravljajo nekatere pristojnosti skupaj in
               da bo pravzaprav ta razvoj kot minister pospeševal, da pa ne bo oviral nastajanja
               malih občin tam, kjer bo pač za to izražena volja, ob dejstvu, da se bodo naše
               državljanke in državljani zavedali, da s tem, ko dobivajo neko pravico za ustanovitev
               občine, s tem prevzemajo tudi določene dolžnosti.</p>
               <p>Kandidat za ministra je na zelo visok nivo postavil zahtevo po avtonomiji občin. To
               pomeni, da se občinam ne vedno znova in znova nalagalo različnih upravnih nalog, ne
               da bi se jim ob tem istočasno tudi zagotovilo določena finančna sredstva. Kandidat je
               napovedal finančno decentralizacijo, namreč, če se danes v Sloveniji pogovarjamo o
               decentralizaciji, potem v glavnem razmišljamo o decentralizaciji sredstev, to pa je
               tisto, kar je napisano v koalicijski pogodbi, da bi se za izvajanje nalog občinam,
               torej tistih, ki jih bo tudi država prenesla na občine, zagotovilo več finančnih
               sredstev in da bi se ločila tista sredstva, ki so namenjena za funkcioniranje nalog v
               občinah, od tistih, ki so namenjena za investicije.</p>
               <p>Kandidat je glede pokrajin pravzaprav predstavil tisto, kar je opozicija v prejšnjem
               mandatu ves čas, ko se je želelo spremeniti ustavo, tudi zagovarjala, to pa je, da je
               treba najprej sprejeti zakon o pokrajinah ali - če hočete - o regijah, v katerega se
               bo zapisalo kaj naj bi pravzaprav te pokrajine opravljale in da se bo istočasno s tem
               zakonom sprejel tudi zakon o financiranju teh pokrajin, ko bo seveda občinam znano in
               bodo vedele, s kakšnimi finančnimi viri bodo te nove pokrajine dejansko lahko
               funkcionirale. Ko bomo ta dva zakona v državnem zboru sprejeli, potem bo omogočen
               lažji nastanek pokrajin, ker se bodo občine samoiniciativno od spodaj navzgor
               povezale v pokrajine.</p>
               <p>Kar se tiče koriščenja različnih sredstev evropskih skladov, strukturnih in pa
               kohezijskih skladov, je kandidat napovedal, da se bo zavzel za to, da se država
               Slovenija razdeli v tri razvojne regije, o tem smo že razpravljali. Pravi, da se
               osrednji del nekako izvzame iz skupne regije in da se potem južno in pa severno od
               osrednjega dela ustanovita še dve regiji, da bi tako lahko kandidirali na različnih
               razpisih, ki jih pač razpisuje Evropska unija.</p>
               <p>Kandidat je zelo dobro predstavil probleme, ko govorimo o skladnejšem regionalnem
               razvoju. To seveda tudi zelo dobro pozna, kajti 10 let je župan ene od večjih
               slovenskih občin. 10 let se ocenjuje, da je to občino vodil dokaj uspešno. In ker gre
               za občino, kjer je povezano mesto s podeželjem, seveda tudi probleme, ki jih take
               občine imajo, zelo dobro pozna in verjeti je, da se bo na pravi način lotil
               razreševanja teh problemov.</p>
               <p>Naj zaključim. V Novi Sloveniji bomo kandidata dr. Žagarja podprli. Njegova
               predstavitev je bila ne samo ustrezna, lahko bi rekel, da celo zelo dobra, kar kaže
               tudi rezultat glasovanja, saj pravzaprav nihče, tudi s strani opozicije, ni glasoval
               proti kandidatu.</p>
               <p>Kar se pa tiče zapisanega v koalicijski pogodbi, na kar se opozarja, da gre za
               nekakšna neskladja in podobno in da država ne bo imela denarja, da bi lahko povečala
               finančno samostojnost občin, vse to je seveda možno, možno je s prestrukturiranjem
               tistih finančnih virov, s katerimi bo ta država razpolagala. Ko pa se koalicijsko
               pogodbo bere, pa jo je seveda treba vedno brati v celoti. Celotna politika te vlade
               bo usmerjena k temu cilju, da Slovenija v letu 2007 prevzame evro kot plačilno
               sredstvo in v zasledovanju tega cilja bodo seveda podrejene vse ostale naloge, ki so
               zapisane v koalicijski pogodbi. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jakob Presečnik, Slovenska ljudska stranka.</p>
            </sp>
            <sp xml:id="SDZ4-Izredna-05-2004-12-16.sp167">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovane kolegice in kolegi! Bom kratek. V
               poslanski skupini Slovenske ljudske stranke menimo, da je predlog predsednika vlade
               dober in da dr. Ivan Žagar ni nepopisan list papirja, ampak kaže na dobro poznavanje
               človeka, ki dobro pozna problematiko tako lokalne samouprave kot seveda kompletnega
               regionalnega razvoja. Ima tudi velike izkušnje iz odbora regij pri Evropski uniji in
               seveda kot dolgoletni župan občine. Slovenija je kljub deklariranemu načelu o
               skladnem regionalnem razvoju čedalje bolj centralizira, to seveda opažamo na vsakem
               koraku in vedno. Zato bo imel seveda kot minister obilo izzivov, da voz <q>"preokrene"</q> v
               pravo smer in dr. Ivan Žagar ima za to ustrezno znanje in energijo, zato ga bomo v
               poslanski skupini Slovenske ljudske stranke podprli. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp168">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospa Barbara Žgajner Tavš, Slovenska nacionalna stranka.</p>
            </sp>
            <sp xml:id="SDZ4-Izredna-05-2004-12-16.sp169">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Lep pozdrav, spoštovane kolegice, cenjeni kolegi. Na začetku
               predstavitve stališča poslanske skupine Slovenske nacionalne stranke bi rada
               poudarila v bistvu eno zadevo, na katero smo opozorili, ko smo potrjevali imena
               ministrov v prvem paketu. Res je, da takrat smo izpostavili dilemo oziroma da bi bilo
               smiselno razpravljati in potrjevati vsakega ministra oziroma kandidatko ali kandidata
               za ministrico oziroma ministra posebej. No, in danes smo pravzaprav po zapletih
               dosegli tudi to, ampak ne bom o tem na dolgo in široko razpravljala. Naj za začetek
               povem, pravzaprav kakšno je stališče Slovenske nacionalne stranke do kandidata, ki ga
               pravzaprav danes potrjujemo.</p>
               <p>V Slovenski nacionalni stranki se v osnovi zavedamo pomena in teže, ki jo nosi
               oziroma mora nositi minister, pristojen za lokalno samoupravo in regionalni razvoj.
               Konec koncev je tudi naše delo, delo Slovenske nacionalne stranke, v preteklem
               mandatu v veliki meri temeljilo na poudarkih in težnjah po oblikovanju politike, ki
               bo sledila skladnemu regionalnemu razvoju. Res pa je, da so bile tovrstne težnje
               pogosto preslišane, pretežno s strani tedanje vladajoče koalicije, tudi DeSUS-ove
               ministrice za regionalni razvoj. Glede na težo, ki bi jo tako zaradi Evropske unije
               kakor tudi zaradi notranjih potreb - pa naj tu spomnim le na nerazvite regije - to
               ministrstvo moralo imeti ter glede na uvodne zaplete nove vlade, ki sem jih seveda že
               omenila v prvem neuspešnem krogu imenovanja vlade oziroma konkretnega ministra
               oziroma ministrice, obstajajo dvomi, da se tudi obstoječa vlada ne zaveda dovolj
               dobro razvoja celotne Slovenije oziroma pomena na tem področju.</p>
               <p>Postavlja se eno zelo pomembno vprašanje oziroma dilema. Hočeš nočeš, kandidat za
               ministra namreč prihaja iz stranke, ki je še posebej goreče v obdobju pred evropskimi
               volitvami zagotavljala takoimenovano eno evroregijo, kar pomeni, da Slovenija
               nedvomno izpade iz kroga neto prejemnic evropskega denarja; še več, posledice lahko,
               dolgoročno gledano seveda, pomenijo tudi selitev in s tem izgubo pomembnih centrov iz
               naše države čez mejo. To pa je ne le finančni deficit temveč pomeni celo izgubo
               avtonomijo nad lastno državo. Kandidat za ministra sicer pozna opcijo delitve
               Slovenije na dve oziroma tri evroregije, vendar brez vsebine brez konkretnih
               podatkov. Kandidat konec koncev ne pozna niti razmejitve, ki je po oceni Slovenske
               nacionalne stranke najbolj pomembna z vidika pridobivanja evropskih sredstev.</p>
               <p>Še ena pomembna zadeva, na katero moramo v Slovenski nacionalni stranki opozoriti.
               Preseneča nas, da kandidat v svoji predstavitvi na matičnem delovnem telesu ni podal
               kritike na zakon o glavnem mestu, zakon o glavnem mestu namreč očitno uzakonja
               centralizacijo oziroma takoimenovani institucionalni centralizem, po katerem bodo
               sedeži vseh treh vej oblasti kakor tudi drugih pomembnih mednarodnih institucij v
               Ljubljani. Dobronamerna opomba kandidatu oziroma nasvet, ki bi moral pravzaprav biti
               prva njegova naloga, da je ob sprejemanju zakona o vladi na prvi seji novega
               državnega zbora bil sprejet amandma Slovenske nacionalne stranke, ki pa dejansko
               omogoča prenos oziroma dislokacijo ministrstev oziroma izpostav posameznih
               ministrstev po Sloveniji.</p>
               <p>Naj se na kratko dotaknem še področja lokalne samouprave. Slovenska nacionalna
               stranka teži k samozadostnim lokalnim skupnostim, dejstvo pa je, da je v Sloveniji že
               danes več kot 190 občin, od katerih niso vse sposobne poskrbeti za svoje naloge ter
               so že mnoge od njih na plečih države. Koalicijska pogodba teži ravno k temu, torej,
               povečanju števila občin, čemur v Slovenski nacionalni stranki odločno nasprotujejo.
               Drugi nivo lokalne samouprave oziroma pokrajine oziroma regije nakazuje na slabo
               vizijo nove vlade oziroma ministra. Ni odgovora, katere naj bi bile pristojnosti tega
               drugega nivoja in kakšni pravzaprav naj bi bili viri financiranja lastni in tudi
               tisti preneseni s strani države.</p>
               <p>Morda besedica ali dve o nezdružljivosti. V Slovenski nacionalni stranki smo večkrat
               poudarili, da sta funkcija zakonodajne veje oblasti in izvršilne veje oblasti oziroma
               je poslanska funkcija nezdružljiva s funkcijo župana, temu bomo seveda pritrjevali
               tudi v tem mandatu in tudi v tej točki se žal ne moremo strinjati oziroma pritrditi
               kandidatu za novega ministra.</p>
               <p>Za konec. V Slovenski nacionalni stranki smo pripravljeni sodelovati konstruktivno. V
               kolikor seveda bo nov minister, če bo danes potrjen, sledil pozitivni politiki na
               področju decentralizaciji oziroma skladnega regionalnega razvoja, potem seveda bomo
               tudi v Slovenski nacionalni stranki stali za njim in podpirali njegovo delo. Na
               podlagi predstavitve na matičnem delovnem telesu pa je kandidat, o katerem
               razpravljamo danes, in ki ga bomo potrjevali danes vsekakor boljša izbira od prvega
               predloga Slovenske ljudske stranke. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp170">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem poslankam in poslancem. Prijavljenih je kar veliko, nekateri
               so se odpovedali. Besedo ima Miro Petek SDS. <stage>(Se odpovedujete. Hvala lepa.)</stage> Anton
               Anderlič. Ugotavljam, da ga ni v dvorani. Breda Pečan je napisana, Združena lista
               socialnih demokratov. <stage>(Ne.)</stage> Gospod mag. Branko Grims. <stage>(Se odpovedujete.)</stage> Gospod mag.
               Milan Cvikl. Izvolite, prosim.</p>
            </sp>
            <sp xml:id="SDZ4-Izredna-05-2004-12-16.sp171">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Gospodje poslanci in gospe poslanke. Rad bi
               diskutiral, rad bi razpravljal, vendar ne vem, s kom naj razpravljam. Predlagatelja
               ni v dvorani, bilo je povedano, da je seveda upravičen. V Bruslju se danes dogajajo
               pomembne teme za Slovenijo. O njih seveda v tem državnem zboru nismo uspeli
               diskutirati, tudi na nekaterih odborih ne. Kandidata za ministra pa tudi ni tukaj. Mi
               ugotavljamo <gap n="..."/> <stage>/Oglašanje iz klopi./</stage> <gap n="..."/> mi ugotavljamo, da seveda <gap n="..."/> <stage>/Oglašanje iz
               klopi./</stage> Ali lahko razpravljam? Hvala. Mi ugotavljamo, seveda, da je že ob prejšnjem
               imenovanju 3. decembra bila uvedena nova praksa, ker ob imenovanju nadomestnih
               ministrov v aprilu 2004 - gospod poslanec, spomnim se, ker sem sedel tam kot kandidat
               - so bili ministri oziroma kandidati za ministre prisotni v dvorani! Še več, celo
               razpravljali so, bili so vprašani vrsto vprašanj, 12 ur smo razpravljali o tem. Jaz
               bi vendar želel odgovor na dve vprašanji: Ali pomeni, da nikogar od vlade ni tukaj,
               da ta vlada za tem kandidatom ne stoji? Ali bi bilo mogoče vsaj proceduralno doseči
               to, da bi kandidat za ministra bil tukaj?</p>
               <p>Drugače pa menim, da danes imenujemo oziroma bomo imenovali pomembnega ministra.
               Ministra brez listnice zadolženega za lokalno samoupravo in regionalno politiko, ki
               bo prvi minister, ki bo lahko, če bo uspel uresničiti to, kar je zapisano v samih
               elementih koalicijske pogodbe na ta vprašanja, uredil področja lokalne samouprave in
               regionalne politike. Upam, da bo tudi minister, ki bo skupaj z mnogimi nami tudi
               naredil tiste potrebne institucionalne, ustavne in še kakšne spremembe za to, da
               bosta lokalna samouprava in regionalna politika dobili vse ustrezne podlage. Pri tem
               me preseneča, da se je koalicija odločila, da bo temu ministru dala v roke tudi
               pomemben del finančnega sistema, in to je finančni sistem, ki se nanaša na
               financiranje občin, ker povsod v svetu so ministri za finance odgovorni za celoten
               finančni sistem, za celoten javno-finančni sistem in tudi za vprašanja financiranja
               lokalne samouprave, ko se postavljajo sistemska vprašanja. Mogoče bo seveda minister
               za lokalno samoupravo in regionalno politiko celo mogoče predlagatelj kakšnih novih
               zakonov. Ne vem. Mogoče bo on predlagatelj zakona o nepremičninah kot pomembnega
               zakona, ki bo pomembno vplival na obseg prihodkov lokalne samouprave. Tako da, kot
               sem rekel, rad bi razpravljal, rad bi slišal nekaj odgovorov na vprašanja, ker seveda
               vsi poslanke in poslanci nismo mogli v odboru za lokalno samoupravo in regionalni
               razvoj predstaviti svojih vprašanj gospodu kandidatu ali predlagatelju, vendar
               ugotavljam, da v tem državnem zboru uvajamo novo prakso. Bila je prvič uvedena, kot
               veste, 3. decembra in danes se ta praksa nadaljuje. Zato bi predlagal proceduralno,
               da ko se bo gospod kandidat za ministra pojavil, da ga povabim v dvorano, da nam
               mogoče on odgovori na kakšno vprašanje, zato da bi lahko seveda opravili, kot je
               navedeno v redosledu te seje državnega zbora, razpravo o tem vprašanju in potem se na
               tej podlagi lahko tudi odločili o gospodu kandidatu. Hvala lepa, gospod predsedujoči.
            </p>
            </sp>
            <sp xml:id="SDZ4-Izredna-05-2004-12-16.sp172">

               <speaker>PODPREDSEDNIK VASJA KLAVORA:</speaker>

               <p>Hvala lepa, gospod mag. Cvikl. Jaz bi vam rad kar na dvoje vprašanj odgovoril, vaših.
               In sicer prvi, zakaj predlagatelj ni prisoten. V začetku te točke, ki sem jo najavil,
               prebral. Ob tem vas obveščam, da se predsednik vlade gospod Janez Janša te točke ne
               more udeležiti, ker je prisoten na zasedanju Evropskega sveta v Bruslju. Po
               poslovniku in tudi po vseh dosedanjih navadah ni nujno, da je predlagatelj prisoten.
               Če bi bilo to nujno ali če bi se drugače odločili, bi o tem odločal državni zbor. To
               je dogovor na vašo prvo dilemo o tem, zakaj predlagatelj ni prisoten.</p>
               <p>Drugo. Vprašanje gospoda kandidata za ministra. Gospod kandidat za ministra je v
               prostorih državnega zbora. Kot je bilo že zadnjič in kot je navada v tem državnem
               zboru - dovolite da končam, prosim - in kot je tudi protokolarni postopek, potem
               kandidat za ministra počaka do zaključenega glasovanja. Opozarjam vas, da na vašo
               dilemo, da bi kandidat za ministra tukaj pojasnjeval in odgovarjal, to ni mogoče, ker
               je bil na pristojnem odboru, je opravil zaslišanje, tako kot vsi ostali kandidati za
               ministra. Zato vam povem, da kandidat za ministra pride v dvorano po zaključenem
               glasovanju, če bo do glasovanja prišlo oziroma če bo imenovan.</p>
               <p>Je to replika?</p>
            </sp>
            <sp xml:id="SDZ4-Izredna-05-2004-12-16.sp173">

               <speaker>MAG. MILAN M. CVIKL:</speaker>

               <p>Replika, ker ni<gap n="..."/> Ampak bi vas prosil, če mi lahko citirate člen poslovnika
               državnega zbora, ki to določa, da kandidat za ministra ne sme sedeti tukaj. In če mi
               lahko pojasnite oziroma poveste, pa potrdite to, kar vemo, da ta navada velja od 3.
               decembra 2004. 20., 21. aprila 2004, ko je zadnjič bilo imenovanje petih ministrov,
               so kandidati za ministre, vsaj tako se spomnim, sedeli v dvorani in odgovarjali na
               vprašanja. Zato pravim, da to ni navada, ampak je to nova navada in nimam problema s
               tem, če je to nova navada, samo ugotavljam, da seveda uvajate nove navade v ta
               državni zbor. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp174">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Cvikl še enkrat, od strani generalnega sekretarja in od strani pomočnika
               generalnega sekretarja po posvetovanju kot predsedujoči sem dobil takšna obvestila.
               Če je bilo zadnjič to spregledano, prosim, je bilo spregledano, danes to ni bilo
               spregledano. Lahko pa, prosim, poveste, kje ste v poslovniku dobili te podatke, da
               moramo ravnati tako. Prosim.</p>
            </sp>
            <sp xml:id="SDZ4-Izredna-05-2004-12-16.sp175">

               <speaker>MAG. MILAN M. CVIKL:</speaker>

               <p>Glejte, gospod predsedujoči, jaz vas vprašam, kje v poslovniku piše, da je
               prepovedano! Dovolite, gospod predsedujoči je rekel, da je to navada, jaz samo
               ugotavljam, da je ta navada od 3. decembra, nič drugega. Ker 20., 21., aprila 2004 so
               ministri, kandidati za ministre, sedeli v tej dvorani. To je moje edino vprašanje in
               zato se <gap n="..."/><stage>/Oglašanje iz klopi./</stage><gap n=".."/> gospod Jerovšek, zato bi proceduralno verjetno
               lahko kot državni zbor odločimo, gospod predsedujoči, se lahko odločimo, da kandidata
               za ministra, ker v državnem zboru ni niti predlagatelja. Ker veste, pri prejšnjih
               ministrih, če se spomnite, smo diskutirali seveda o njihovih oziroma diskutirali o
               programih in potem je celo gospod predsednik vlade odgovarjal na vprašanja. Danes
               imate pa odločanje o ministru, predlagatelja ni, kandidata ni, odgovorov na vprašanje
               ne bo. Zakaj potem razpravljamo, s kom in o čem naj razpravljamo? Zato predlagam
               proceduralno, če daste na glasovanje, da povabimo gospoda kandidata, če je tukaj, da
               tu prisostvuje. In če bo lahko nam kaj odgovoril, bi bilo dobro, drugače pa menim, da
               bi bilo dobro, da posluša to, kar bomo tukaj govorili, ker drugače govorimo v prazno.
               Hvala lepa.</p>
            </sp>
            <sp xml:id="SDZ4-Izredna-05-2004-12-16.sp176">

               <speaker>PODPREDSEDNIK MAG. VASJA KLAVORA:</speaker>

               <p>Samo to bi lahko - oprostite, gospod predsednik - samo to bi rad pojasnil, da
               proceduralna pravila, ki jih je sprejel kolegij predsednika državnega zbora po
               posvetovanju ne po mojem mnenju, po posvetovanju ne določajo tega, kar ste vi
               predlagali. Prosim, gospod predsednik.</p>
            </sp>
            <sp xml:id="SDZ4-Izredna-05-2004-12-16.sp177">

               <speaker>PREDSEDNIK FRANCE CUKJATI:</speaker>

               <p>No, ravno to sem želel povedati, da poleg poslovnika imamo še neke druge akte, za
               katere bi bilo dobro, da bi se poslanec Cvikl seznanil in Protokolarna pravila so
               sprejeta, po njih se moramo držati, zato tega njegovega predloga ne morete dati na
               glasovanje in bi prosil, da se s to nesmiselno polemiko zaključi in se nadaljuje z
               razpravo.</p>
            </sp>
            <sp xml:id="SDZ4-Izredna-05-2004-12-16.sp178">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno vprašanje, prosim.</p>
            </sp>
            <sp xml:id="SDZ4-Izredna-05-2004-12-16.sp179">

               <speaker>DR. PAVEL GANTAR:</speaker>

               <p>Proceduralno bi rekel predvsem to, da vprašanje o delu državnega zbora urejajo
               pravilniki, statuti, procedure in ne vem kaj. Ureja pa jih tudi politična kultura,
               urejajo jih tudi določene tradicije in navade, ki so se oblikovale in ta navada je
               vedno bila, da je bil minister, kandidat za ministra, kadar je bil voljen, da je bil
               prisoten v dvorani in da je lahko poslušal, se tudi odzval, če se je želel na
               posamezna vprašanja in kritike. Mislim, da če bomo te vidike politične kulture in
               tradicije opustili, potem seveda lahko kmalu opuščamo tudi zapisana pravila. In
               mislim, da se je treba držati teh pravil in teh nenapisanih dogovorov in običajev,
               ker so ti tudi sestavni del parlamentarnega dela. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp180">

               <speaker>PODPREDSEDNIK MAG. VASJA KLAVORA:</speaker>

               <p>Ker ugotavljam, da sem na podlagi posvetovanja z generalnim sekretarjem in pomočnikom
               generalnega sekretarja ugotovil, da nadaljnje razprave proceduralne o tem vprašanju
               ni nadaljujem in besedo dajem naslednjemu poslancu, ki se je prijavil, gospodu
               Ruparju, SDS. Ga ni. Potem je naslednji, to je Geza Džuban, LDS. Prosim.</p>
            </sp>
            <sp xml:id="SDZ4-Izredna-05-2004-12-16.sp181">

               <speaker>GEZA DŽUBAN:</speaker>

               <p>Hvala lepa, predsedujoči. Moja razprava ob imenovanju ministra za lokalno samoupravo
               in istočasno tudi izjavil, da bom podprl kandidata v tem primeru.</p>
               <p>Jaz kandidata osebno ne poznam, pač pa sem ga posredno spremljal na različne načine,
               ki so me prepričali, da ga bom podprl. Eden od teh načinov je bila zadnja oddaja med
               občinami Bistrica in Sežano, kjer smo imeli priliko prek radia ugotoviti, da imamo
               opravka s kandidatom, ki dobro pozna področje, da je sprejemljiv v svojem okolju, da
               je visoko izobražen, da komunicira z ljudmi na sprejemljiv način in še kaj. In
               približno ista zgodba se je ponovila na odboru za lokalno samoupravo, kjer so tudi
               moji opozicijski kolegi približno isto ugotovili.</p>
               <p>Ta ugotovitev verjetno v zadovoljstvo vseh nas, predvsem pa stranke, ki ga je
               predlagala in vlade, ki ga je pozneje predlagala, da smo dobili kandidata, ki je tudi
               po njihovih ugotovitvah boljši od prejšnje kandidatke.</p>
               <p>Ministru, ko in če bo izvoljen, ne bo lahko, čeprav na videz zgleda, da je to resor,
               ki je mogoče lažji, manj pomemben, kar se je kazalo pri predlogih v prejšnjem krogu,
               in se bo srečal z mnogimi izzivi, ki bi morda bilo celo v nasprotju z njegovimi
               prepričanji, to lahko ugotavljamo tudi danes tukaj, ko ga njegovi predlagatelji
               oziroma njegovi koalicijski kolegi že v naprej opozarjajo, moral boš pa ustanoviti
               tudi občine s 300 prebivalci, čeprav svojo uspešnost dokazuješ pri 30 tisoč
               prebivalcih, da bo moral temeljito prenoviti zakon o financiranju občin, pristojnosti
               občin, kar ni lahko naloga, in ni več predvolilna zgodba, sedaj je povolilna zgodba,
               kjer bo imel kandidat veliko dela znotraj aktualne vlade. Da je res temu tako, kot
               pravim, smo enkrat to zgodbo že doživljali pri bivšem ministru za lokalno samoupravo,
               gospodu Grafenauer, ki je bil v podobni situaciji, se je srečeval s podobnimi
               problemi, tudi s tistim, ki sem ga v začetku ugotovil, da je bil proti ustanavljanju
               občin s 300 prebivalci, pa jih je moral zagovarjati. Skratka, naloga, ki bo pomembna,
               vendar zahtevna in iz klime sodeč bo imel tudi kandidat primerno podporo in seveda
               tudi mojo. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp182">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Naslednji je bil prijavljen dr. Slavko Gaber, LDS. <stage>(Ga ni.)</stage> Gospod Janko
               Veber, Združena lista socialnih demokratov.</p>
            </sp>
            <sp xml:id="SDZ4-Izredna-05-2004-12-16.sp183">

               <speaker>JANKO VEBER:</speaker>

               <p>Hvala za besedo. Lep pozdrav vsem! Ko sem prebral mnenje odbora, na katerega seji je
               bila predstavitev oziroma imenovanje kandidata ministra brez listnice, zadolženega za
               lokalno samoupravo in regionalno politiko, bi bilo pravzaprav težko še kaj dodati k
               temu gradivu oziroma vsebini predstavitve. Pa vendar, nekatere točke so bile mogoče
               premalo poudarjene in jih želim izpostaviti tudi v svoji razpravi. Hkrati pa želim
               opozoriti, da je tudi predobro pripravljena predstavitev na papirju lahko ravno tako
               velika nevarnost, kajti lahko pripelje do tega, da bo veliko več nezadovoljstva v
               lokalni samoupravi, če se ponudi več, kot je realno možno. Zato bi tudi pričakoval,
               da bi bila predstavitev bolj odraz realnega stanja in realnih možnosti v nadaljnjih
               letih razvoja regionalizma in lokalne samouprave.</p>
               <p>No, in pri tem obsežnem gradivu ob predstavitvi lahko povem, da mi nekako manjka
               temeljni prostorski akt Republike Slovenije. Gre za strategijo prostorskega razvoja
               Republike Slovenije, ki je s sprejetjem v državnem zboru začrtala prostorski razvoj,
               in ta prostorski razvoj je zelo odvisen od razvoja občin in lokalne samouprave, pa ne
               nazadnje tudi od posameznih območij ali regij. Gre za to, da so opredeljena tako
               nacionalna kot regionalna središča in tudi povezave znotraj tega prostora, in
               verjetno bi bilo nujno upoštevati tudi ta strateški dokument na področju, ki se
               nanaša na lokalno samoupravo in regionalizem.</p>
               <p>Poleg tega se mi zdi, da je v tej predstavitvi bilo kljub vsemu premalo dano
               pozornosti tudi območju ob južni meji. Gre za ne nazadnje izjemno občutljivo območje.
               Prvič je zaradi schengenske meje možnost razvoja omejena, ker je vendar meja tista,
               ki ima nekatere dodatne omejitve. Drugič pa zato, ker je stanje resnično ob tej južni
               meji na nekaterih predelih izjemno kritično. Predvsem bi tu izpostavil območje v
               zgornjem delu reke Kolpe, območje Kostela, Osilnice, Poljanske doline ob Kolpi, v
               kočevski in črnomaljski občini, ki se srečujejo z izjemno slabo demografsko sliko in
               izjemno majhnim interesom za razvoj gospodarstva na tem območju. Zato bi bilo nujno
               treba predvsem južno mejo temeljiteje obdelati tudi v tem primeru s strani kandidata
               za ministra in poiskati ustrezne rešitve, ki bi spremenile takšen tok dogodkov na teh
               območjih. Predvsem je treba iskati rešitve, predvsem je treba iskati rešitve in
               spodbude za razvoj gospodarskih panog in seveda s tem omogočiti nadaljnjo poselitev
               meje, ki je ena od ključnih delov vsake države, torej poseljena meja je izjemno
               pomembna tudi za siceršenj miren in stabilen razvoj v notranjosti države.</p>
               <p>Pri tem pa bi rad opozoril tudi na to, da je ne nazadnje sklenjen maloobmejni
               sporazum med Republiko Hrvaško in Republiko Slovenijo, ki pa omogoča, da se ti
               problemi rešujejo obojestransko, tako na slovenski kot na hrvaški strani, in seveda
               tudi to bi moral biti sestavni del tega ministrstva.</p>
               <p>K temu bi vendar rad dodal še mnenje k uzakonjanju razvojnih regij. V koalicijski
               pogodbi je zapisano, da naj bi imeli torej razvojne regije. Seveda v predstavitvi se
               razmišlja veliko širše. Sam imam resne pomisleke ob tem, ali je smiselno uzakonjati
               razvojne regije, kajti razvoj ni mogoče vezati na mejo, ampak predvsem na interes
               nekega področja in predvsem na potrebe reševanja prevelikega odstopanja v razvoju med
               posameznimi regijami. In če uzakonimo regije, ki imajo, recimo, veliko regionalno
               središče, in poskušamo seveda pri tem razmišljati v smer, da bo to bodoča pokrajina,
               potem ne bo prišlo do skladnega regionalnega razvoja, ampak bo prišlo do uzakonjanja
               nekega obstoječega stanja, ki pa ne bo prineslo zmanjševanje razlik med regijami.
               Zato se mi zdi primernejše, da razmišljamo o tem, da vlada pripravi zakon, ki ne bi
               uzakonjal razvojnih regij, ampak bi to prepustil odločitvi vlade, ki lahko ugotovi,
               da na nekaterih območjih pač enostavno ni mogoče vsega reševati prek lokalne
               samouprave ali prek posameznih ministrstev in je treba za razrešitev teh problemov
               sprejeti bolj konkretne, bolj jasne odločitve, ki se lahko, seveda, odrazijo ali pa
               zapišejo v uredbo ali pa v zakon, ki je običajno v takšnih primerih nujen, da lahko
               presežeš ostale zakonske omejitve, ki onemogočajo hitrejše ukrepanje. Vlada bi tako
               imela bolj odprta vrata k reševanju najbolj akutnih problemov, predvsem pa
               zmanjševanje razlik med posameznimi regijami. In mislim, da bi se s tem zmanjšal
               interes bodisi za ustanavljanje novih občin ali pa ne nazadnje tudi za drobljenje
               Slovenije na preveliko število bodočih pokrajin. In seveda bi pričakoval, da bo
               minister poskušal proučiti, v kolikor bo imenovan, seveda, tudi to možnost reševanja
               tega problema.</p>
               <p>Glede financiranja občin bi samo na kratko izpostavil dejstvo, da vendar koncesije na
               področju gozdov, torej koncesije v državnih gozdovih, so edine koncesije, ki jih
               lokalne skupnosti ne občutijo na način, da jim pripada delež te koncesijske dajatve,
               pri vseh ostalih koncesijskih dajatvah na naravnih dobrinah je temu tako, tako da bi
               tudi pričakoval, da bo minister proučil to področje in poskušal deloma ublažiti
               problem financiranja občin in ne nazadnje tudi vzdrževanje državnih gozdnih cest, ki
               so vključene v primerno porabo občin, je ena od rešitev, ki ni primerna, in se jo da
               rešiti z relativno enostavnimi ukrepi brez da bi usodneje posegali v sistem
               financiranja občin, ki bo verjetno izjemno trd oreh in po vsej verjetnosti
               neuresničljiv v nekih korenitih spremembah v tem mandatu. S temi majhnimi koraki pa
               se seveda da odpraviti prenekatero težavo in izboljšati položaj lokalnih
               skupnosti.</p>
               <p>Pri samem organiziranju lokalne samouprave, bi se na kratko dotaknil samo še
               smiselnosti tega, da imamo v Sloveniji dva načina izvolitev organov lokalnih
               skupnosti, torej župane volimo neposredno, seveda pri občinskih svetih pa se volijo
               običajno liste. In če pogledamo pristojnosti in naloge, v obeh prihaja v slovenskem
               prostoru do izjemno velikih konfliktov in to je tisto, kar nekako tudi ovira še
               hitrejši razvoj posameznega območja. Zato bi bilo vendar dobro v bodoče proučiti, da
               ali imamo župana, izvoljenega iz vrst občinskih svetnikov in se potem seveda lahko
               ustvarja koalicija, ki župana izvoli, ga postavi na to funkcijo in potem ne prihaja
               do takšnih težav, kot jih danes srečujemo v prevelikem številu občin v Sloveniji.</p>
               <p>Druga je pa seveda ta, da poskušamo sicer ohraniti ta sistem volitev, pa vendar dati
               županom možnost, da imajo vpliv na oblikovanje ekipe, tako v občinskem svetu kot
               seveda tudi pri vodenju delovnih teles na način, da je to usklajeno in podprto z
               razvojnimi usmeritvami posamezne občine na čim bolj učinkovit način, ki seveda
               pogojuje po drugi strani učinkovit nadzor nad delom občine.</p>
               <p>To so nekateri pomisleki, ki jih v tej predstavitvi nisem zasledil in upam, da bodo
               dober napotek vladi in ministru za delo, v kolikor bodo želeli resnično nekaj na tem
               področju postoriti. Hvala.</p>
            </sp>
            <sp xml:id="SDZ4-Izredna-05-2004-12-16.sp184">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mikolič, Nova Slovenija.</p>
            </sp>
            <sp xml:id="SDZ4-Izredna-05-2004-12-16.sp185">

               <speaker>MARTIN MIKOLIČ:</speaker>

               <p>Hvala lepa. Prav gotovo sprejemamo danes pomembno odločitev za to pomembno resorsko
               funkcijo in sam sem vesel, da je predsednik vlade predlagal kandidata, ki je
               desetletja oziroma deset let opravljal ravno to pomembno funkcijo s tega področja
               tako doma kot tudi izven Slovenije. Moram pa poudariti, da tako kot nekako že
               ugotavljamo, da delo ne bo lahko, glede na to, da lokalne skupnosti tudi veliko
               pričakujejo oziroma pričakujemo od tega resorja in glede na to, da v preteklem
               obdobju ni bilo konkretno pokrito to področje. Nekako sem tudi prepričan, da bodo
               naša pričakovanja uresničena. Moram poudariti, ko danes veliko govorimo o naslednjem
               razdrabljanju občin oziroma ustanavljanju novih občin, bi pri tem poudaril, da je to
               vsekakor zelo vezano na zakon o financiranju občin, kajti danes je to dejstvo - lahko
               ugotavljamo, da pravzaprav niti niso pogoji, da se bo na nerazvitem območju
               ustanovila kakšna nova občina; kajti tudi tistim občinam, ki so z nerazvitega
               področja, danes obstoječi zakon o financiranju občin ne zagotavlja, da bi izvrševal
               vse funkcije, ki jih lokalna samouprava nalaga. Zato pričakujemo, da bo ravno ta
               resor kot primarno nalogo tudi vzel to, da se bo na segmentu ustreznega zakona o
               financiranju občin nekaj naredilo. Seveda je pa to tudi tesno povezano z zakonom o
               skladnem regionalnem razvoju in tisto, kar pravzaprav prejšnja vlada nekako ni
               zaključila, da bo tudi to področje v čim krajšem času tudi s tako imenovanega
               pravnega vidika kot z vidika glede konkretnega skladnega regionalnega razvoja tudi v
               prihodnje rešeno.</p>
               <p>Še enkrat bi rad poudaril, da je kandidat za ministra po strokovni plati vsekakor
               zelo ustrezen, tako kot je bilo že predhodno rečeno, in tudi sam bom kandidata
               podprl. Hvala.</p>
            </sp>
            <sp xml:id="SDZ4-Izredna-05-2004-12-16.sp186">

               <speaker>PODPREDSEDNIK MAG. VASJA KLAVORA:</speaker>

               <p>Gospod Ljubo Germič, LDS. <stage>(Ga ni v dvorani.)</stage> Gospod Mihael Prevc SLS, prosim.</p>
            </sp>
            <sp xml:id="SDZ4-Izredna-05-2004-12-16.sp187">

               <speaker>MIHAEL PREVC:</speaker>

               <p>Hvala lepa, gospod podpredsednik. Spoštovane kolegice, spoštovani kolegi! Spoštovani
               kandidat za ministra! Ne bi rad na dolgo in na široko razpredal o težavah in pa o
               problematiki občin, ker mislim, da je bilo veliko tega povedanega že danes in tudi
               včeraj na odboru za lokalno samoupravo, kjer je bil kandidat tudi zaslišan. Pa vendar
               moram na tisto, kar je bilo povedano pred menoj, vendar v dveh stavkih reči, da se
               pravzaprav ne strinjam z razmišljanjem, da so nekatere male občine, skoraj da bi
               lahko rekli, nebodigatreba. Dejstvo je, da so male občine ogromno pridobile. To je
               bilo nekje tudi poudarjeno, sicer samo na ureditvi komunalne infrastrukture. Kar se
               pa tiče operativno, so pa seveda te male občine dokaj nesposobne. To ni res. Zakon
               tem malim občinam vendar omogoča, da se lahko v zvezi s temi skupnimi službami tudi
               združujejo in te zadeve potem lažje rešujejo. Veste, to je najmanjši problem občin,
               bistveno večji problem občin je tisti, da nam država nekje nalaga, v preteklosti, da
               je tem občinam država nalagala nove in nove obveznosti, ki pa seveda niso bile
               finančno podprte. To je tisti problem. In bom rekel, predvsem v tem smislu smo včeraj
               na zaslišanju kandidata za ministra dobili zelo zadovoljive odgovore, pravzaprav smo
               bili zelo zadovoljni. Sam sem tudi član tega odbora in sem prepričan, da vlada s
               kandidatom za ministra, gospodom Žagarjem, dobiva zelo pomemben in močan člen.</p>
               <p>Dejstvo je, da je bil prvi korak v izboljšanju pogojev za delovanje občin pa za večji
               posluh države do lokalne samouprave storjen že z ustanovitvijo tega ministrstva za
               lokalno upravo in regionalni razvoj. Drugi korak pa bomo storili danes, ko bomo na to
               mesto postavili zelo kompetentnega, strokovno zelo močnega ministra. Včeraj je bilo
               na zaslišanju slišati človeka iz prakse, dejansko v desetletnem županovanju, in smo
               se lahko prepričali, da problematiko lokalne samouprave, pa ne samo lokalne
               samouprave, tudi regionalizma, zelo dobro pozna.</p>
               <p>Tudi na vprašanja, ki so jih postavljali člani tega odbora, je odgovarjal zelo
               suvereno in rezultat tega je bil tudi ta, da je bil tudi prepričljivo podprt. Zelo me
               veseli, da je po njegovem eden temeljnih ciljev tega ministrstva, ki jih je tudi
               večkrat poudaril, v prvi vrsti decentralizacija države. To se mi zdi zelo pomembno.
               To se pravi, decentralizacija države, ki obenem pomeni tudi ureditev statusa občin,
               predvsem v smislu povečanja njihove avtonomije pri samem odločanju in še posebej
               povečanje finančne avtonomije. To je eno. Potem drugo, kar je posebej poudarjal,
               uvedba pokrajin. Uvedba pokrajin - žal do te faze še nismo prišli. Toda kandidat za
               ministra je nekje jasno poudaril, da je v tem mandatu, predvsem zaradi kompetentnosti
               do Evropske skupnosti, na tem področju ta voz treba premakniti, kajti uvedba pokrajin
               je vsekakor po mnenju kandidata za ministra naslednja stopnja decentralizacije
               države. In pa mogoče kot tretje, zmanjševanje regionalnih razlik in zagotavljanje
               vsestranskega napredka ter razvoja.</p>
               <p>Prepričan sem, da so to prave usmeritve, in prepričan sem, da jih bo kandidat za
               ministra, gospod dr. Ivan Žagar, tudi uspel izvršiti. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp188">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Miran Potrč, Združena lista socialnih demokratov.</p>
            </sp>
            <sp xml:id="SDZ4-Izredna-05-2004-12-16.sp189">

               <speaker>MIRAN POTRČ:</speaker>

               <p>Hvala lepa. Jaz sem sodeloval v delu prejšnjega državnega zbora, pa tudi v kolegiju
               zdaj v pripravah na to sejo in bi rad samo to rekel, nimam spominov, da smo se
               odločali, kako bo seja potekala glede na prisotnost kandidatov ali ne. In sam osebno
               menim, da bi bilo vljudno do kandidata in tudi do predlagatelja kandidata, če bi neko
               prisotnost zagotovili, pa to ne problematiziram v formalnem smislu, ampak škoda je
               tudi, da na formalen ali pa formalističen način na to odgovarjamo, posebej, ker v tem
               primeru gre - po mojem vedenju, tako kot sem spremljal včerajšnjo razpravo - za
               kandidata, ki bi relativno velike pohvale doživel in ga ne bi nič dražili ali pa mu
               postavljali neprimernih vprašanj v tej razpravi.</p>
               <p>Drugače pa samo o dveh stvareh na kratko, jaz sem predstavitev spremljal in soglašam
               z vsemi svojimi kolegi in vami, ki so rekli, da gre za kandidata, ki prav gotovo -
               glede na svoje izkušnje in uspešno delo v županstvu - pozna problematiko, ki želi, da
               bi se pravno in dejansko položaj lokalne samouprave v Sloveniji okrepil, pri čemer ga
               podpiramo, ki pa v svojem nastopu glede na dosedanja stališča ima tudi določena
               vprašanja, na katera dva, tri bi jaz opozoril. Prvo je dejstvo, da je ustanavljanje
               pokrajin, ki je ena od prioritet doslej v delovanju Združene liste socialnih
               demokratov, bilo s strani gospoda kandidata jasno opredeljeno, vendar drugače, kot je
               opredeljeno bilo na odboru za notranjo politiko s strani kandidata in zdaj že
               ministra za upravo in kot je opredeljeno tudi v koalicijski pogodbi. Glede na to, kar
               ste nam zadnjič razlagali, predvsem predsednik vlade, brez očitkov, samo ugotavljam,
               da bo vlada delovala enotno, da se bo podrejala skupnim ciljem, potem sprašujem,
               kateremu od nasprotujočih si ciljev se bo podrejala v tem primeru: ali opredelitvi za
               pokrajine, ali opredelitvi za razvojne regije in morda kdaj v nekem kasnejšem
               obdobju, ki pa ne bo v tem mandatu to je gospod Virant zelo jasno rekel - tudi
               pokrajina. To je eno vprašanje.</p>
               <p>Drugo. Kar zadeva opredelitev pokrajin, je povedal, da za to ni potrebna sprememba
               ustave. Jaz samo opozarjam, da smo doslej ne politično si izmišljali, ampak od
               pravnih strokovnjakov dobivali odgovore, da brez sprememba ustave opredelitev
               pokrajin, ki bi bile hkrati v celi Sloveniji opredeljene, ki bi bile opredeljene kot
               druga stopnja lokalne samouprave, ki bi imele od države prenesene pristojnosti, ne pa
               nek sporazum med občinami, da takšnih pokrajin brez spremembe ustave ni mogoče
               oblikovati. Takšne so bile doslej razlage. Če pa kdo misli naprej še, da bodo
               oblikovane pokrajine kot pogodbene skupnosti ali pa sporazumne skupnosti med
               občinami, potem je to nekaj drugega, ampak potem je tudi to nekaj drugega, kakor si
               mi pokrajine predstavljamo.</p>
               <p>In tretje. Gotovo je pomembno, da se zavzemamo za spremembe v sistemu financiranja
               občin, ker občine glede na naloge, tudi tiste, ki so jih dobivale z novimi
               odločitvami so - da rečem - finančno podhranjene. Vse! Od najmanjše do največje. Vse.
               In pomembno pri tem je dvoje: da se zavedamo zopet opozorila, ki ga je dala ta vlada
               in njen predsednik, da so vse stvari omejene s finančnimi možnostmi in ker bi naj šlo
               pri povečanju sredstev občin za nemajhna sredstva, ta nemajhna sredstva brez dvoma,
               vemo vsi, gredo v nekaj deset milijard tolarjev, drugače je o milijardi, dveh pri
               potrebah občih govoriti, je nesmiselno, predstavlja takšen drobiž, da je škoda potem
               postaviti to kot enega od pomembnih ciljev. To je pa velik denar glede na vse
               obveznosti, ki jih imamo, in na nujnost prilagajanja vseh novih obveznosti, ki so
               obljubljene, tudi kriterijem, ki jih moramo izpolniti za prevzem evra.</p>
               <p>In zadnje. Kar zadeva financiranje. Slišali smo, da bi bilo mogoče financiranje
               spreminjati tudi na ta način, da bi edinim nekaj občinam v Sloveniji, ki po
               dosedanjih kriterijih - pravih ali pa napačnih - zagotavljajo sredstva same, lahko še
               otežili financiranje in dali še več tistim, ki tudi spet po pravih ali nepravih
               kriterijih morajo biti pomembno dopolnjevane. To bi pomenilo še nadaljnji korak v
               napačni smeri in na področju financiranja smo veliko teh korakov naredili, tako da
               samo opredelitev za povečanje sredstev ni dovolj, če nimamo na tej podlagi tudi
               zgrajenih jasnih kriterijev, ki povezujejo finančno sposobnost občin z njihovimi
               pravicami in obveznostmi, ki povezujejo iniciative in spodbude, ki jih občine lahko
               dajejo z njihovimi možnostmi razvoja in ki konec koncev povezujejo tudi pristojnosti,
               ki jim jih daje država s potrebnim zagotavljanjem sredstev. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp190">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič, LDS. Ne, se odpovedujete. Hvala. Gospod Jožef Horvat,
               Nova Slovenija - tudi ne. Miran Jerič, LDS - tudi ne. Dr. Matej Lahovnik. Prosim.
            </p>
            </sp>
            <sp xml:id="SDZ4-Izredna-05-2004-12-16.sp191">

               <speaker>DR. MATEJ LAHOVNIK:</speaker>

               <p>Ne bom bistveno govoril, zato ker enostavno ni niti kandidata niti predsednika vlade,
               da bi kaj vprašal. Tako ne vem, čemu razprava. Gre za stvar kulture, ali prideš sem,
               se predstaviš, poveš. Nenazadnje so nas volivke in volivci izvolili za to, da
               zastopamo interese vseh, da kaj vprašamo. Kolikor sem spremljal diskusijo na odboru,
               sem videl, da kandidat ni slab, vendar seveda, če ga niti tukaj ni, da bi ga lahko
               kaj vprašal, da bi dodatno argumentiral, mu težko dam svojo podporo. Meni je žal, da
               je temu tako, in mislim, da je tudi nekorektno do njega, da nima možnosti odgovoriti
               in vi vsi zelo dobro veste, da 20. aprila je tukaj pet kandidatov bilo pripravljenih
               sedeti 12 ur brez kakršnihkoli težav in je z veseljem odgovarjalo na vaša vprašanja
               in spoštovanja do državnega zbora ter volivk in volivcev, ki so takratne poslance
               izvolili v ta državni zbor. In mislim, da bi bilo lepo, da bi se tista praksa nekako
               ohranila.</p>
            </sp>
            <sp xml:id="SDZ4-Izredna-05-2004-12-16.sp192">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Darja Lavtižar Bebler.</p>
            </sp>
            <sp xml:id="SDZ4-Izredna-05-2004-12-16.sp193">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsedujoči. Pridružila bi se mnenju mojega
               predhodnika, ker dejansko je tokrat šlo in gre za kandidata, ki mu je težko očitati
               karkoli tehtnega v tem smislu, da se ne bi mogli z njim strinjati in zlasti tudi z
               njegovimi pogledi. Nemara bi ga bilo mogoče vprašati še kaj v tem smislu, ali je
               podrobneje seznanjen z dokumenti, ki so tudi zavezujoči za Slovenijo in ki jih je
               sprejel Svet Evrope, konkretno kongres lokalnih in regionalni oblasti, in ki se
               nanašajo na oblikovanje druge ravni lokalne samouprave in seveda tudi, denimo,
               poročilo Sveta Evrope o tem, kakšno je stanje lokalne samouprave v Sloveniji. V tem
               smislu je Svet Evrope sprejel tudi posebna priporočila, v katerih je Sloveniji
               naložil nekatere ukrepe na področju lokalne samouprave. Jaz torej ta trenutek ne vem,
               ali je gospod kandidat s temi priporočili sploh seznanjen in kakšno stališče bi v tem
               pogledu zavzel. Denimo, Slovenija je do sedaj, zlasti tudi s strani dosedanjega
               ministra za notranje zadeve, podpirala odločitev, da bi Svet Evrope sprejel
               konvencijo o regionalizmu. Ker bi šlo za konvencijo, bi to pomenilo, da gre za
               zavezujoč pravni akt, ki bi ga Slovenija morala tudi ratificirati. Sedaj ne vem,
               kakšno je stališče gospoda kandidata v tej zvezi in lahko bi seveda odgovoril tudi še
               na kakšno drugo vprašanje, ki je tehtno in pomembno. Kot je bilo povedano, je
               navsezadnje tudi stvar kulture, posebej politične kulture, in neke tradicije, ki se
               je pokazala v tem državnem zboru kot dobra, da bi imeli priložnost, če drugega ne,
               torej, če ga ne bi imeli niti priložnost slišati, torej gospoda kandidata, bi ga
               imeli priložnost vsaj videti. Ne nazadnje tudi tisti gledalci, ki prek televizije
               spremljajo to našo sejo, bi si tudi oni sami lahko ustvarili svoje mnenje o kandidatu
               in bi se potem lahko tudi strinjali z nami ali pa se ne bi strinjali z nami glede na
               to, kako bi glasovali o tej kandidaturi; ampak seveda, tako v prazno govoriti, je, če
               drugega ne, žalostno in bom tudi na tej točki končala. Hvala.</p>
            </sp>
            <sp xml:id="SDZ4-Izredna-05-2004-12-16.sp194">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stanislav Brenčič, SLS. Ga ni, se odpove. Gospod Rudolf
               Moge, LDS. Ga tudi ni v dvorani. Gospod dr. Marko Pavliha - se odpoveduje. Gospod
               Milan Petek, SDS.</p>
            </sp>
            <sp xml:id="SDZ4-Izredna-05-2004-12-16.sp195">

               <speaker>MILAN PETEK:</speaker>

               <p>Lep pozdrav, predsedujoči. Kolegice, kolegi. Tudi sam se pridružujem tistim, ki
               menijo, da bi bilo kulturno in higiensko do tega zbora, da bi nam nasproti sedel
               minister, da bi slišal po mojem tudi nekaj dobrih napotkov in da bi lahko odgovoril
               še na tista vprašanja, ki jih ni bilo na <q>"hearingu"</q> možno ali postaviti ali pa
               slišati odgovore.</p>
               <p>Sam menim, da je bila predstavitev kandidata bistveno drugačna od tiste, ki sem jo
               doživljal pri prejšnji kandidatki, in priznam, da me je gospod Žagar s svojo
               predstavitvijo in odgovori na vprašanja kar zadovoljil. Še sedaj se pa sprašujem, kaj
               je pravzaprav vodilo SLS kot koalicijsko partnerico, da je tako pogrešila pri prvi
               kandidatki, namesto da bi že pri pripravi koalicijske pogodbe in na takratnem
               <q>"hearingu"</q> sodeloval sedanji kandidat. Verjamem, da bi takratna oziroma sedanja
               vsebina tudi koalicijske pogodbe, ki opredeljuje to področje, bila bistveno bolj
               konkretna, časovno terminirana in usklajena z drugimi politikami, ki jih koalicijska
               pogodba vsebuje; skratka, mislim, da bi bila na ta način boljša.</p>
               <p>Moram reči, da v nekaterih zadevah kandidatu ne pritrjujem. In sicer, izpostavil je
               po njegovem mnenju neustrezno vlogo regionalnih razvojnih agencij, za katere je
               menil, da ne bi smele pri pripravi projektov in programov nadvladati političnih
               odločitev občin, pri tem pa pozabil, da so kriteriji za kandidiranje in pridobivanje
               sredstev drugačni, so strokovni, ekonomski, kakšni drugi, ne pa primarno politični.
               Naj torej citiram njegov odgovor v zvezi s tem: <q>"Ne more se zgoditi to, da so v
               bistvu regionalne razvojne agencije na nek način nad občinami, in tudi v tem primeru
               se je velikokrat zgodilo, vsaj naše izkušnje so takšne, da so regionalne razvojne
               agencije pripravljene programe postavljati pred dejstvo občine, pa tudi pri črpanju
               sredstev. Občine oziroma združbe občin same najbolj poznajo tiste pereče probleme, ki
               so najbolj pereči pri njih, in je seveda potrebno, da same dajo tistim problemom
               prioriteto pred vsemi drugimi."</q> Takšen je torej tekst odgovora, ki ga je kandidat na
               zaslišanju povedal. In sam menim, da je zgrešen. Po njegovi logiki, za katero upam,
               da je lapsus, je namreč pozabil na to, da so ta sredstva primarno namenjena
               gospodarskemu razvoju lokalnih skupnosti in tudi občin, in je tako torej lokalni
               interes enak interes kot gospodarski razvoj, ne pa samo interes po izgradnji
               kanalizacij, cest, elektrifikacija in tako dalje. Torej mislim, da gre za lapsus, in
               upam, da je temu tako.</p>
               <p>Zadovoljuje me kandidatova jasna trditev oziroma zagotovitev, da bo podprl
               ustanavljanje samo tistih občin, ki v celoti izpolnjujejo zakonske pogoje. Tako je
               bilo to slišati in verjamem in upam, držali ga bomo pa za besedo, da je temu
               tako.</p>
               <p>Ne morem se strinjati z njegovim mnenjem o združljivosti županske in poslanske
               funkcije. Če še delno razumem, da bi to bilo možno za manjše občine, pa menim, da je
               to nesprejemljivo za večje, predvsem mestne občine.</p>
               <p>Torej, če na eni strani pritrjujem kandidatu in menim, da je dober kandidat, ga žal
               istočasno pomilujem, saj z ozirom na vsebino koalicijske pogodbe, ki zelo borno
               opredeljuje njegovo področje, nima nikakršnih terminskih obveznosti. Posebej pa ga
               pomilujem, ko razmišljam o tem, kakšna so stališča njegovih kolegov, ki mu ne bodo
               dali možnosti realizacije njegovih zamisli in idej, predstavljenih na zaslišanju, saj
               so njihovi pogledi v mnogočem v konfliktu z njegovimi. Gospod Kontič ga je na
               zaslišanju opisal z besedami <stage>(citiram)</stage>: <q>"Ocenil bi vas lahko kot angela varuha
               lokalnih skupnosti in lokalne samouprave."</q> Osebno menim, da bo zaradi prej povedanega
               on slej ko prej angel s spodrezanimi krili. Hvala.</p>
            </sp>
            <sp xml:id="SDZ4-Izredna-05-2004-12-16.sp196">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Josip Bajc, SLS - ga ni. Gospod Alojz Posedel, LDS - ga tudi ni.
               Gospod Franc Kangler, SLS. Prosim.</p>
            </sp>
            <sp xml:id="SDZ4-Izredna-05-2004-12-16.sp197">

               <speaker>FRANC KANGLER:</speaker>

               <p>Hvala za besedo. Spoštovane poslanke, spoštovani poslanci! Na nek način sem zelo
               zadovoljen, da imamo danes kandidata, ki je na <q>"hearingu"</q> na nek način s svojim
               nastopom, s svojim znanjem, s svojo strokovnostjo zadovoljil večino poslanskih skupin
               in iz moje predhodne razprave lahko ugotovim, da gospod dr. Žagar obvlada dobro
               lokalno samoupravo, da gospod dr. Žagar se spoznan na regionalne razvoje, da ve in se
               zaveda, kaj pomeni skladnejši regionalni razvoj v Sloveniji, in predvsem pomembno je
               to, da razume temeljito in vsebinsko nekatere razmejitve tako na eni strani, ki so na
               strani države, na drugi strani lokalne skupnosti. Ne smemo zanemarjati dejstva, da
               smo zakon o lokalni samoupravi dobili leta 1993, da je lokalna samouprava zaživela
               1994 in da je gospod dr. Žagar od prvega trenutka bil župan v Slovenski Bistrici. S
               svojim delom in aktivnostjo kot župan, kot strokovnjak in konec koncev navsezadnje
               tudi kot politik je pridobil izkušnje, znanje in neposredno tisti stik z okolico, ki
               so potrebni, da se probleme in težave preprostega ali vsakodnevnega človeka prenese
               na vladne resorje, da bo vlada lahko bolj učinkovito in temeljito razvijala lokalno
               samoupravo in zagotavljala skladnejši regionalni razvoj. Če želiš dobro, učinkovito
               in temeljito vpeljati projekte skladnejših regionalnih razvojev, moraš imeti za to
               tudi usposobljene kadre in strokovnjake. In prav gotovo eden izmed takšnih
               strokovnjakov in kadrov je gospod dr. Žagar, sedanji župan Slovenske Bistrice.
               Prepričan sem, da bo dober minister, dober strokovnjak in konec koncev navsezadnje
               dober politik v tej vladi.</p>
               <p>Kolega Rupar, kar se tiče Štajerske, se bom tudi tega šibkega člena dotaknil kasneje,
               če boste mi seveda dovolili. Bi pa rad se ozrl na razpravo nekaterih poslanskih
               kolegov, predvsem sem temeljito in nazorno poslušal predstavnico Slovenske nacionalne
               stranke, ko je govorila o evroregijah. Ja, res je, Slovenska ljudska stranka
               zagovarja Slovenijo kot eno evroregijo. Ne pristanemo na delitev, kar se tiče
               evroregij, da bi se Slovenija razdelila na ta način, da bi del Slovenije imel sedež v
               Trstu, del pa v Gradcu, kar se tiče evroregij. Eno so evroregije, drugo pa so
               notranje regije, za katere se bomo pa morali v prihodnosti oziroma v tem mandatu tudi
               dogovoriti, na kakšen način in s kakšnim konceptom bomo te probleme reševali. Tako je
               pred nami težko delo. Prepričan sem, da predstavnica Slovenske nacionalne stranke ni
               razumela ali pa ni bila seznanjena, da gospod Žagar kot minister verjetno ne bo več
               opravljal funkcije župana in da bo prišlo do nadomestnih volitev v Slovenski
               Bistrici, ker ta funkcija, minister in župan, ni združljiva. Zato samo popravljam
               kolegico iz Slovenske nacionalne stranke.</p>
               <p>Kritika nekaterih predstavnikov iz vrst LDS-a, predvsem pa spoštovanega kolega
               Lahovnika, da 20. aprila so bili vsi predstavniki vlade kandidati za ministre na tem
               mestu, sem prepričan, da bi z velikim veseljem, v kolikor bi bila praksa in navada,
               dr. Žagar danes sedel tu med nami in tako kot je temeljito in učinkovito in vsebinsko
               pomembno odgovarjal na nekatera vprašanja poslanskih kolegov na <q>"hearingu"</q>, tako bi
               danes tudi v tej dvorani na tem mestu odgovarjal na nekatera vprašanja posameznih
               poslancev, ki bi mu želeli postaviti vprašanja. Prepričan pa sem, da tisti, ki so
               imeli resne namene, da bi gospodu Žagarju postavili takšno ali drugačno vprašanje, bi
               to tudi lahko storili na samem <q>"hearingu"</q> ali prek svojih poslanskih kolegov in mu
               zastavili vprašanje. Priložnosti bo še več. Kot minister bo imel tudi priložnost, da
               bo odgovarjal na poslanska vprašanja.</p>
               <p>Res pa je, da se navade in tudi poslovniki spreminjajo. Kolegu Lahovniku bi rad dejal
               naslednje. 20. aprila so vsi na tem mestu sedeli kot apolitiki, kot strokovnjaki, kot
               nestrankarski kolegi, a glej ga, čez noč so vsi stopili v najmočnejšo stranko, kar je
               seveda njihova osebna odločitev. Konec koncev, če danes pogledamo te strokovnjake, ki
               niso bili politiki ali ki so bili takrat apolitični, so nekateri celo tako
               napredovali, da so bili celo izvoljeni za podpredsednika oziroma za podpredsednico.
               To bo verjetno stvar razprave v bodoče, koliko je kdo načelen in korekten in še bi
               lahko našteval. Zato takšne kritike na tem mestu niso umestne. Pomembno je, da človek
               najprej pomete pred svojim pragom, potem pa pred drugim.</p>
               <p>Dovolite mi, da končam s tem, na kar me je kolega Rupar spomnil oziroma omenil iz
               klopi - kar se tiče Štajerske. Res je, kolega Žagar prihaja s Štajerske. Je
               strokovnjak, vendar bi rad poudaril sledeče. Severovzhodni del Slovenije je del
               političnega prostora, ki pripada tej državi. In prepričan sem, da je treba ta del
               Slovenije tudi na kadrovskem področju enakomerno in skladno upoštevati. V zvezi s
               svojim protestom bi želel poudariti naslednje: ne pristajam na filozofijo nekaterih
               politikov v tej državi, predvsem tistih, ki so bili v prejšnjem mandatu na oblasti,
               pa tudi nekaterih mojih poslanskih kolegov oziroma bivših poslanskih kolegov, ki so
               trdili in še trdijo, da v univerzitetnem mestu Maribor, v severovzhodnem delu
               Slovenije ni strokovnjakov, ni politikov ali ni tako pomembnih, strokovno
               usposobljenih kadrov, oseb, ki bi bile sposobne prevzeti nekatere resorje. Prav
               gotovo dr. Žagar je takšen kader, je sposoben in podpora, ki jo je dobil na
               <q>"hearingu"</q> in ki jo bo dobil danes v državnem zboru, kaže na to, da imamo ljudi, da
               imamo kadre, ki so sposobni delati tudi v tej vladi. In na tem mestu tudi sporočam
               vsem tistim, ki kakorkoli mislijo ali ki so kakorkoli plasirali takšne ali drugačne
               informacije prek sedme sile, Franc Kangler ne bo najšibkejši člen v tej vladi. Hvala
               lepa, da ste me poslušali.</p>
            </sp>
            <sp xml:id="SDZ4-Izredna-05-2004-12-16.sp198">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. <stage>/Oglašanje iz ozadja./</stage> Replika, zakaj?</p>
            </sp>
            <sp xml:id="SDZ4-Izredna-05-2004-12-16.sp199">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Replicirala bi gospodu Kanglerju, ker sem bila večkrat
               omenjena.</p>
            </sp>
            <sp xml:id="SDZ4-Izredna-05-2004-12-16.sp200">

               <speaker>PODPREDSEDNIK MAG. VASJA KLAVORA:</speaker>

               <p>Izvolite.</p>
            </sp>
            <sp xml:id="SDZ4-Izredna-05-2004-12-16.sp201">

               <speaker>BARBARA ŽGAJNER TAVŠ:</speaker>

               <p>Hvala lepa. No, moram reči, da področje regionalizacije oziroma konkretno, delitev
               Slovenije na eno, dve ali tri regije sem spremljala tekom preteklega mandata kar
               nekaj časa dovolj podrobno, tako da govoriti o tem, kdo ima pojem oziroma kdo pojma
               nima, konkretno o evroregiji, mislim, da je povsem nesmiselno in neupravičeno
               spuščati se na tako nizek nivo. Je pa res, da ena regija, ena evroregija pomeni ravno
               to, na kar sem v uvodni predstavitvi opozorila. To pomeni, da Slovenija dobi zraven
               in del Avstrije in del Italije in tako naprej.</p>
               <p>Slovenska nacionalna stranka zagovarja stališče, da se Slovenija znotraj organizira
               na tri regije, kar ji dejansko omogoča tudi pridobivanje sredstev iz Evropske
               unije.</p>
               <p>No, in še ena zadeva. Zakonodajna in izvršilna veja oblasti - v Slovenski nacionalni
               stranki trdno stojimo za tem, da morata bili ločeni. Takšno je namreč tudi ustavno
               določilo, kar pomeni, da funkcija župana, ki prihaja iz izvršilne veje oblasti, ne
               more biti oziroma ne sme biti združljiva s funkcijo poslanca, ki prihaja iz
               zakonodajne veje oblasti. Konec koncev tisti, ki piše zakone, ne more biti tudi
               tisti, ki izvršuje zakone. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp202">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Opozoril bi vas, da je bila to pravzaprav razprava in ne replika, zato
               replike na repliko ne bo. Hvala lepa.</p>
               <p>Preden bi nadaljevali s prijavami poslancev, ki želijo še razpravljati, bi vam pa kot
               predsedujoči ob tej točki rad povedal naslednje. Pri vodenju seje pri tej točki se
               držim pravil, ki jih je sprejel kolegij predsednika državnega zbora 21. februarja
               2003. To so napisana protokolarna pravila državnega zbora Republike Slovenije, ki v
               tekstu o tem, o čemer smo danes razpravljali, ali je pravilno ali ni pravilno,
               pravijo <stage>(stran 45)</stage>: "Kandidate za člane vlade protokol državnega zbora počaka ob
               prihodu parlament in jih povabi v mali salon, kjer počakajo na izvolitev. Po objavi
               rezultatov, volitev, jih protokol državnega zbora povabi v dvorano, kjer je v krogu
               nameščena podpisna mapa z nalivnim peresom in tako naprej. Enako je bilo narejeno ob
               zadnji volitvi članov vlade. Enako sem postopal danes. Toliko v vednost. Kaj je bilo
               prej in kako je bilo prej vodeno, o tem ne bi razpravljal. Nadaljujemo z razpravo.
               Prijavljen je mag. Anton Rop, ki ga pa ni v dvorani. Gospod mag. Borut Sajovic.
               Izvolite, prosim.</p>
            </sp>
            <sp xml:id="SDZ4-Izredna-05-2004-12-16.sp203">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči za besedo. Spoštovane kolegice, kolegi.</p>
               <p>Jaz sem vesel, da imamo danes pred seboj odločanje o dobrem kandidatu, še posebej bi
               se pa navezal tudi to, kar je pred menoj govoril kolega Kangler. Prav je tako, ta
               tema o enakomerni zastopanosti Slovenije ima svoje mesto in mi je všeč in pa prav, da
               kandidat tudi prihaja iz pravega konca in tudi ljudski stranki lahko s tega mesta
               tokrat čestitam za dobro izbiro. Podrobno sem spremljal predstavitev kandidata,
               prebral hearing in pa moram reči, da kandidat, ki izhaja iz lokalne samouprave, jo
               dobro pozna, večkrat je bilo poudarjeno, da so občine temelj lokalne samouprave.
               Mislim, da je temu prav tako. Žal pa so nekatera področja na tem hearingu izpadla, in
               samo na ta področja bi ga rad opozoril, pa ne kritično, ampak dobronamerno. Za kaj,
               gre. Izpadel je tekst, kjer recimo se urejajo odnosi znotraj občin, v številnih
               slovenskih občinah dvigajo precej prahu odnosi med župani in pa občinski sveti, še
               posebno v tistih, kjer ni trdne koalicije ali kjer so si župani in pa večina v
               občinskem svetu na nasprotnem bregu. Veliko tem zapletom pri odločanju na občinskem
               svetu bi se lahko tudi izognili, če bi imele občine ažurno urejene poslovnike,
               pravilnike in pa statute, ter če bi seveda tudi v občinah upoštevali tisto, kar je v
               bistvu naša dolžnost, da se držimo tiste volje, kot so nam jo namenili volivci. To se
               pravi, da bi bilo pri organih, ki jih občina mora imeti, tako nalagata zakon in pa
               tudi statut, da bi se upoštevala proporcionalna sestava med strankami in pa tako
               naprej. Sam prehajam recimo iz občine, kjer že drugi mandat kot opozicija, ki imamo
               sami tretjino članov v nadzornem svetu, nimamo niti enega samega predstavnika.
               Mislim, da je to farsa in pa posmeh demokraciji in tudi to je področje, ki se tiče
               ministrstva za lokalno samoupravo, potem se mi pa zdi tudi pomembna zadeva
               problematika krajevnih skupnosti. Gospod kandidat je bil do krajevnih skupnosti
               odprt, vendar že iz razprave dvomim, da mu bodo tisti njegovi kolegi v koaliciji
               dopustili to, da uveljavi lokalno samoupravo tudi v krajevnih skupnostih in da jim po
               nepotrebnem ne jemlje pravnega statusa. To so tista drobna opozorila, ki nam na
               lokalnem nivoju grenijo življenje in tudi to upam, da bo kandidat pri svojem delu
               upošteval. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp204">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Kristijan Janc, SLS. Prosim.</p>
            </sp>
            <sp xml:id="SDZ4-Izredna-05-2004-12-16.sp205">

               <speaker>KRISTIJAN JANC:</speaker>

               <p>Hvala lepa za besedo predsedujoči. Spoštovane kolegice in kolegi. Gospoda Ivana
               Žagarja poznam že kar nekaj let in mislim, da je kot kandidat za ministra brez
               listnice za lokalni razvoj, regionalni razvoj, mislim, da je več kot odlična izbira.
               To dokazujejo danes tudi razpravljavci v državnem zboru kot tudi sam rezultat na
               matičnem telesu včeraj. Ker je pokazal polno mero znanja in da je od leta 1994 zelo
               uspešen župan ene velike občine, dokazuje, da je oral ledino lokalne samouprave in če
               kdo pozna to materijo, zagotovo kandidat za ministra to zelo dobro pozna. To lahko
               trdim iz lastnih izkušenj, ki sem jih z njim imel kar nekaj. Biti župan v eni veliki
               občini je zagotovo eno veliko priznanje človeku za dobro opravljeno delo, za
               sprejemljivost, za strpnost, za eno stvar, ki je nekako v treh mandatih zagotovo kot
               kandidat zasluži polno mero zaupanja tudi državnega zbora in očitno danes tudi
               opozicije, kar me dodatno spodbuja, čeprav žal niso vsi prisotni, da smo izbrali
               odličnega kandidata, ki bo tako pomembno področje, kot je lokalna samouprava in
               regionalni razvoj zastopal v tej naši Sloveniji. V tej zgodbi o tem govorimo že
               veliko. Veliko govorimo o decentralizaciji, kako je Slovenija centralizirana država,
               kako je bilo v prejšnjih mandatih na tem področju zelo malo ali nič narejenega in da
               je to eno zelo pomembno področje, pa ne samo za to ministrstvo, ampak za celotno
               vlado. Od besed k dejanjem bo kar zahtevno področje, tako in drugače. Mislim, da ta
               resor, ki bo nekako, od katerega pričakujejo slovenske občine velike premike, vendar
               verjamem, da tudi v tesni povezavi z vlado, z ministrstvom za finance in drugimi
               resorji dokazati tisto, kar morda prejšnja vlada ni uspela narediti.</p>
               <p>Financiranje občin je zagotovo velik problem, ki je stvar celotne vlade, ne samo tega
               ministrstva. Jaz verjamem, da gospod Žagar, ki je zelo natančno in strokovno
               predstavil to na matičnem telesu, dokazuje, da se je tega lotil pravilno. Všeč mi je,
               še enkrat poudarjam, to, da je všeč tudi tistim, ki ga mogoče a priori ne podpirajo v
               današnjem glasovanju, se bodo še celo premislili do konca razprave in ga vendarle
               podprli kot človeka, ki bo pokril to luknjo, to veliko luknjo, ki je 12 let bila na
               stranskem tiru.</p>
               <p>Verjamem, da te regionalne razlike, ki so v Sloveniji izjemno velike, in da ta
               neuravnotežen razvoj Slovenije da eno spodbudo tej novi slovenski vladi in novemu
               ministru, ki ga bomo danes imenovali, da naredi tisto, kar so naši državljani ne
               nazadnje tudi 3. oktobra odločili na volitvah za prihodnjo vlado.</p>
               <p>Čaka ga izjemno veliko delo, zahtevno delo, odgovorno delo. Jaz mu želim pri tem delu
               veliko uspeha, da izbere ekipo, ki bo strokovna in ki bi kos vsem tem izzivom in
               nalogam, ki jim prinašajo slovenske občine temu ministrstvu, če ravno brez listnice,
               ta izraz ni najbolj všeč meni, ampak vendarle tako je in upam, da bo tako tudi v
               bodoče vendarle več listnice v tem resorju.</p>
               <p>Kolegici Barbari bi pa povedal takole glede združevanja funkcije poslanca in župana.
               Dobro, vsak ima lahko svoje mnenje, ampak to naj tudi na svojem primeru najprej
               uredi, potem pa naj gre še drugam v druge poslanske skupine. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp206">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Mitja Slavinec, LDS. Ne. Gospa Majda Širca, LDS. Tudi ne.
               Gospoda Jožefa Školča tudi ne vidim v dvorani. Gospod Matjaž Švagan. Tudi ne. Gospod
               Davorin Terčon, LDS. Izvolite, prosim.</p>
            </sp>
            <sp xml:id="SDZ4-Izredna-05-2004-12-16.sp207">

               <speaker>DAVORIN TERČON:</speaker>

               <p>Hvala, gospod podpredsednik. Spoštovani! Jaz bi rekel, da poskušamo že neko
               uveljavljeno metodo pri vprašanju regionalizacije lokalne samouprave, ko postavimo
               nekega ministra, ki naj bi za to skrbel, brez da bi začeli z neko resno
               institucionalno regionalizacijo. Če pogledamo koalicijsko pogodbo, imamo samo
               deklarativno pripravljenost za zmanjševanje regionalnih razlik in imamo neko utopično
               evroregijo, katera je vprašanje, koliko je sploh resna in koliko je izvedljiva v
               nekem doglednem času. Nimamo resnega namena po spremembi ustave in če bi sodil po
               preteklem mandatu in preteklih mandatih, bi rekel, da tudi v sedanji vladni koaliciji
               te resne pripravljenosti ni. Samo postavitev ministra za regionalizacijo in lokalno
               samoupravo tega problema enostavno rešiti ne more in ne glede na že večkrat izraženo
               priznanje glede strokovne usposobljenosti kandidata, dvomim, da ob takšnih
               predpostavkah, ob takšnih temeljih, ki so zapisani v koalicijski pogodbi, brez nekega
               resnega namena po spremembi ustave in institucionalizacije regij v Sloveniji, da bomo
               lahko prišli do resnega zmanjšanja razlik v regionalnem razvoju. O spremembi načina
               financiranja občin je bilo v tej dvorani v preteklih mandatih že veliko povedanega.
               Pa vendar je treba povedati, ne glede na koalicijsko pogodbo in pripravljenost, da se
               zajetnejši del javnih sredstev nameni za financiranje lokalnih skupnosti, je treba
               odkrito povedati, da brez resne redistribucije znotraj državnega proračuna to ni
               mogoče. To ni mogoče, ne da bi se posegalo v druge programe, posegalo k drugim
               koristnikom državnega proračuna in k nekim pridobljenim pravicam in ustaljenemu
               načinu financiranja drugih sfer, ki jih financira državni proračun.</p>
               <p>Vsekakor lahko zaključim, da novem ministru želim veliko in obilo uspehov in da bomo
               seveda pazljivo spremljali, kako se te regionalne razlike zmanjšujejo, če se bodo
               seveda zmanjševale, kako se položaj občin spreminja, če se bo spremenil, razen seveda
               v večanju števila občin, jaz se bojim, da se nam obeta, da bo vsaka malo večja vas v
               Sloveniji že lahko upravičena do občine, če bomo tehtali seveda tako, kot je
               zapisano, samo med voljo ljudi in tam, kar je v zakonu zapisano, ker to vedno ne gre
               skupaj. Tudi preteklost nam je dokazala, da smo torej zakonska določila glede pogojev
               za ustanavljanja občin večkrat prekršili, enostavno pohodili in vsekakor, kot sem
               rekel, želim kandidatu obilo uspeha, čez nekaj časa bomo pa lahko dejansko ocenjevali
               tudi samo uspešnost. Hvala.</p>
            </sp>
            <sp xml:id="SDZ4-Izredna-05-2004-12-16.sp208">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Vili Trofenik, LDS. Ga ne vidim v dvorani. Gospod Jakob Presečnik,
               SLS, prosim.</p>
            </sp>
            <sp xml:id="SDZ4-Izredna-05-2004-12-16.sp209">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Vesel sem, da ste prej pojasnili razloge,
               zakaj danes ni prisoten kandidat za ministra v vladi Republike Slovenije. Ker je bilo
               pa večkrat omenjeno tudi vprašanje politične kulture, se bojim, da bo ta politična
               kultura prišla v javnost, kot da je to vprašanje njegove politične kulture, zato bi
               rad seveda jasno poudaril, da gre mogoče za politično kulturo ali pa politično hibo
               ali pa hibo protokolarnih pravil državnega zbora. Seveda ta protokolarna pravila kot
               ste jih prebrali, veljajo in dejstvo, da so bila enkrat kršena še ne opravičuje tega,
               da bi jih danes kršili. Bom pa med tistimi, ki bo podprl na kolegiju, ko bo taka
               obravnava, da pa takšna pravila obnašanja v državnem zboru pa le spremenimo. Tudi jaz
               osebno menim, da bi bilo bistveno boljše, tudi za kandidata, da bi bil prisoten.
               Sicer sem pa svoje mnenje glede kandidata že pojasnil kot mnenje poslanske skupine,
               torej podpiram kandidata. Podrobneje so moji kolegi že razložili razloge, zakaj bomo
               kandidata za ministra podprli. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp210">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospa Cveta Zalokar Oražem, LDS. Izvolite prosim.</p>
            </sp>
            <sp xml:id="SDZ4-Izredna-05-2004-12-16.sp211">

               <speaker>CVETA ZALOKAR ORAŽEM:</speaker>

               <p>Hvala lepa. Spoštovane kolegice in kolegi! Dovolite mi, da vas opozorim na eno
               dejstvo, o katerem razmišljam danes med to razpravo. Večina članic in članov odbora
               za lokalno samoupravo je županj in županov. Včeraj, ko se je predstavljal naš kolega
               na tem odboru, se mi zdi, da je vladala neka idila. Večina se nas je pravzaprav z
               njegovimi stališči, njegovimi predlogi z njegovimi pogledi na lokalno samoupravo in
               regionalizem v celoti strinjala. Mislim pa, da se bo slika močno spremenila, ko bo
               dr. Žagar kot minister prinašal zakonske predloge v ta prostor, kjer se pa že danes
               pravi izraz vidi, da pravzaprav mnogi problemi, mnoga odprta vprašanja v zvezi s tem
               področjem niso tako zelo enotna, kot morda se danes kaže. Če samo nekaj takšnih tem
               omenim, ker sem zadnja med razpravljavci, že vprašanje združljivosti županske in
               poslanske funkcije. Mislim, da smo včeraj tudi zelo veliko govorili, nekako kandidata
               prisilili v to, da je povedal, da bo v celoti pri oblikovanju novih občin spoštoval
               zakonsko dikcijo. Ko se bo v prihodnjem letu ta tema odprla, se prišlo v ta prostor
               se bo dogajalo najbrž marsikaj. Vsak bo imel še kakšno svojo drobno željo, kje bi pa
               morda še kakšno občino oblikoval kakšen poslanec ali poslanka po svoji podobi. Najbrž
               kaj drugače tudi ne bo pri pokrajinah in tako naprej. Ta idila v zvezi s to
               enotnostjo, mislim, da je bolj stvar tega, da na tem odboru vendarle sedimo bolj ali
               manj, se mi zdi v teh zadevah, glede na prakso in izkušnjo, enako misleči ljudje s to
               izkušnjo iz lokalne samouprave.</p>
               <p>Če pa dovolite še v zvezi s tem problemom. Vesela sem, da je tudi gospod vodja
               poslanskega kluba Slovenske ljudske stranke Presečnik rekel, da je potrebno to
               spremeniti. Tudi sama sem si pridobila to stališče v zvezi s protokolom, čeprav moram
               reči, da pa nikjer ne piše, da je kaj prepovedano. Do sedaj je vendarle ta praksa
               bila, zato se mi zdi, da je bilo to začudenje toliko večje, ne glede na to, ali je to
               v protokolu pisalo, kajti kolegi in kolegice, točka pravi, da govorimo in
               razpravljamo o kandidatu. Ta kandidat mora po protokolu sedeti tam v nekem malem
               salonu, medtem ko protokol potem piše vse od, malce da ne, kakšna tinta mora biti v
               nalivnem peresu in kakšne vaze in rože zunaj. Hočem reči in z vami se strinjam,
               prepričana sem, da bi dr. Žagar z veseljem tu sedel in danes tudi odgovarjal na to,
               kajti večina v tem odboru, mislim, da nas je 9, večina poslank in poslancev ni imela
               možnost, da bi ga karkoli vprašala do danes. Danes je pa očitno ta razprava namenjena
               nam samim in diskusiji tu notri. Spoštovane kolege iz pozicije lepo prosim, da ne
               pozabijo v treh tednih vse tisto, kar ste nam včasih vi, kot opozicija, očitali.
               Izgleda, da ste samo tri tedne potrebovali, da ste se usedli v tole, bom rekla,
               nekoliko bolj strogo držo, medtem ko smo mi izgleda 12 let potrebovali, da se nam je
               to zgodilo.</p>
            </sp>
            <sp xml:id="SDZ4-Izredna-05-2004-12-16.sp212">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. Proceduralno, prosim.</p>
            </sp>
            <sp xml:id="SDZ4-Izredna-05-2004-12-16.sp213">

               <speaker>JOŽEF JEROVŠEK:</speaker>

               <p>Gospod podpredsednik, spoštovane kolegice in kolegi. Tukaj se je zavestno poskušalo
               na perfiden način rušiti digniteto tega državnega zbora z navajanjem lažnih navedb o
               uporabo protokolarnih pravil z ust enega od poslancev. Namreč, ta protokolarna
               pravila so bila sprejeta, kot ste sami navedli, 21.2.2003.</p>
               <p>Mislim, da je zasluga predsednika državnega zbora, da jih dosledno uporablja, dokler
               veljajo. Res je, da so bila kršena ob potrjevanju prejšnje vlade in da so ta
               protokolarna pravila bila sprejeta v času prejšnjega predsedovanja državnega zbora.
               Zato, gospod podpredsednik, mislim, da je vaša dolžnost, da ob tem zavajanju
               slovenske javnosti, da je sedanji predsednik državnega zbora želel kršiti neka
               pravila - gre za grobo zavajanje slovenske javnosti. Mislim, da ste dolžni javno
               ukoriti poslanca, ki si je drznil na tako perfiden način rušiti ugled državnega zbora
               in predsednika državnega zbora. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp214">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mislim, da sem bil kot predsedujoči prej popolnoma jasen v dveh točkah in
               jih ne bom več ponavljal. Držal sem se poslovnika in protokolarnih pravil državnega
               zbora, ki so bila sprejeta. Zato zaključujem razpravo.</p>
               <p>Prehajamo na odločanje o naslednjem predlogu sklepa: Za ministra brez listnice,
               zadolženega za lokalno samoupravo in regionalno politiko, se imenuje dr. Ivan Žagar.
               Želi kdo obrazložiti glas? Izvolite, prosim, gospod Tomaž Štebe.</p>
            </sp>
            <sp xml:id="SDZ4-Izredna-05-2004-12-16.sp215">

               <speaker>TOMAŽ ŠTEBE:</speaker>

               <p>Kandidata za ministra za lokalno samoupravo in regionalno politiko bom podprl. Menim
               in verjamem, da je zelo dobra izbira. Lokalne oblasti in regije, kakršnekoli že
               imamo, bomo s tem dobile združena dva temeljna mehanizma države za delovanje lokalne
               samouprave. Verjamem, da bo kandidat za ministra znal uveljaviti realne interese za
               reševanje problemov ter za razvoj z usklajevanjem z ostalimi ministrstvi, ki vsako
               pomembno prispeva k uspešnosti delovanja lokalnih vlad. Gre pa seveda na koncu za
               zadovoljstvo občanov, državljanov in gospodarstva iz javne in zasebne sfere. Pravi
               izziv za dr. Žagarja pa bo po mojem mnenju razrešitev in uveljavljanje pravih
               razvojnih spodbud ter povezovanje sistemov na prostorskem, infrastrukturnem in
               gospodarskem področju. In predvsem, da bo skozi celotno vlado na nek način uveljavil,
               kako motivirati občine, da se povezujejo pri realizaciji, sam pravim temu, pogodbenih
               projektov - tako da denar za projekte da, če so vsi v območju nekega sistema
               povezani. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp216">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prej sem pozabil oziroma bi moral vprašati, ali želi še kdo v imenu
               poslanske skupine obrazložiti glas? <stage>(Ne.)</stage> K besedi sta se javila še gospod Peče in
               gospod Rezman. Prosim, gospod Peče.</p>
            </sp>
            <sp xml:id="SDZ4-Izredna-05-2004-12-16.sp217">

               <speaker>SAŠO PEČE:</speaker>

               <p>Hvala za besedo. Obrazložitev glasu, sicer res je, da med programom kandidata za
               ministra in med programom Slovenske nacionalne stranke nastopa nekaj, po nekaterih
               ocenah, celo bistvenih razlik, kot je odnos do števila lokalnih skupnosti v Sloveniji
               tudi v prihodnje in pa predvsem kar se tiče razmerja, torej sposobnosti opravljanja
               dveh ali več funkcij naenkrat, torej biti župan, biti poslanec, biti minister.
               Navkljub temu je moje osebno prepričanje, da je kandidat za ministra, gospod Žagar,
               tako na zaslišanju opravil svoje delo kvalitetno in predvsem zaradi tega, ker prihaja
               tudi iz drugega dela Slovenije, to pomeni iz Štajerske, ki je po moji oceni
               zapostavljena, z mesta se moram jaz tudi zahvaliti kolegu Kanglerju, za katerega
               ocenjujem, da je dobršenj del nalog oziroma teže, da je prišlo do imenovanja tega
               ministra, potrditi, da bom tudi sam navkljub stališču Slovenske nacionalne stranke
               potrdil kolega oziroma gospoda Žagarja za ministra. Hvala.</p>
            </sp>
            <sp xml:id="SDZ4-Izredna-05-2004-12-16.sp218">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Rezman je na vrsti.</p>
            </sp>
            <sp xml:id="SDZ4-Izredna-05-2004-12-16.sp219">

               <speaker>VILI REZMAN:</speaker>

               <p>Jaz bi rad, čeprav se je zdaj vrstni red zamenjal, z veseljem nekaj besed spregovoril
               v imenu cele poslanske skupine, pa tudi v mojem imenu še posebej. Z veseljem pa zato,
               ker sem prepričan, da dajemo glas podpore zelo dobremu kandidatu. Veliko razlogov je
               za to, nekateri so bili našteti, lahko jih nekaj ponovimo, zagotovo je človek z
               izkušnjami, zagotovo je človek z dovolj velikim intelektualnim korizontom, zagotovo
               je njegova odlika tudi v tem, da je tisti, ki ga poznamo, tudi kot župani,
               pripravljen na dialoško reševanje problemov, da se ne odloča samo out-out, ali-ali,
               ampak skuša poiskati tudi to, kar lahko zadovolji tiste, ki najprej niso bili
               morebiti enakega mnenja, na višji, na novi stopnji nekega sporazuma.</p>
               <p>Vlada, parlament in ostali se ga verjetno lahko vesele, ker bo veliko prispeval k
               boljšemu in kvalitetnejšemu delu. Tisti, ki skušajo na vsak način najti tudi kakšno
               slabost, pa pravzaprav po moji sodbi ne ravnajo najbolj prav, kajti zdi se mi malce
               arogantno, če ob kopici dobrih stvari na vsak način hočemo najti kaj slabega, kar se
               to da. Pri vsakem izmed nas se da najti tudi kakšno pomanjkljivost, saj tudi mi nismo
               ne pol in ne celi bogovi. Dr. Žagar ravno tako ne. Tisto, kar je za nas morebiti
               razočaranje, je pa dejstvo, ki smo ga včeraj doživeli na matičnem odboru, kjer so ga
               vsi podpirali, vsi so izražali zadovoljstvo z njegovim nastopom, tudi opozicijski
               poslanci, pa potem niso izbrali moči, da bi ga aktivno podprli. Morebiti bodo pa
               danes to popravili.</p>
            </sp>
            <sp xml:id="SDZ4-Izredna-05-2004-12-16.sp220">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Majda Potrata. Prosim.</p>
            </sp>
            <sp xml:id="SDZ4-Izredna-05-2004-12-16.sp221">

               <speaker>MAG. MAJDA POTRATA:</speaker>

               <p>Hvala za besedo. Ko bom glasovala, bom ravnala tako, kot sem ravnala ob glasovanju ob
               podpori celotni vladi. Spričo okoliščin, da je kandidatka za ministrico za regionalni
               razvoj odstopila, imamo zdaj priložnost izrekati se o posamezniku, sicer bi se
               izrekali o vladi kot celoti. In če zdaj glasujem drugače, izrekam vrednostno sodbo,
               ki ni v ničemer utemeljena, ker nisem poslušala vseh predstavitev, vseh drugih
               kandidatke oziroma drugih kandidatov za ministre zdaj že potrjene slovenske vlade in
               bi tako pravzaprav na pamet rekla, da je eden boljši od drugih. Tudi dejstvo, da
               prihaja iz tistega dela Slovenije, ki zanj vedno pravimo, da je z bogatimi
               kadrovskimi ponudbami premalo upoštevan v izrekanju, bi rekla, da so s tega konca že
               prihajali ministri v vlado, in da so svoje delo opravljali pač tako, kot je verjetno
               usmeritev tedanje vlade nakazovala. Se mi pa ob poslušanju vsega tega kar sem danes
               imela priložnost v razpravi slišati, zastavlja še eno vprašanje ali pa bolj utrjuje
               odgovor na to vprašanje, da je nezdružljivost poslanske in županske funkcije nujna,
               da pa ne verjamem, da bo v tem zboru v tem mandatu to izglasovano stališče zaradi
               tega, ker je županski lobi tudi v tem mandatu izredno močan. Hvala.</p>
            </sp>
            <sp xml:id="SDZ4-Izredna-05-2004-12-16.sp222">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še kdo želi besedo? Ugotavljam, da ne. Dobro. Prosim.</p>
            </sp>
            <sp xml:id="SDZ4-Izredna-05-2004-12-16.sp223">

               <speaker>PAVEL RUPAR:</speaker>

               <p>Hvala, gospod predsedujoči. Seveda bom podprl dr. Žagarja za ministra. Tudi zato, ker
               ocenjujem, da je na odboru za lokalno samoupravo s svojimi odgovori dobesedno
               razorožil vse tiste, ki so celo želeli biti nekoliko cinični, recimo bolj pametni od
               pametnih, pa potem kljub vsemu so spoznali, da ni argumenta, razen seveda
               demagoškega, da bi zbrali toliko poguma in bili proti njemu. Ampak ti isti tudi niso
               zbrali toliko poguma, da bi glasovali za. Da to storiš, je seveda potrebno biti
               strogo, ampak strogo strankarsko opredeljen. Lahko narediš samo pod pogojem, da
               obstajam jaz in nihče drug, če je še kdo, ga je potrebno seveda uničiti in nobena
               druga zadeva, razen ideološko trmasto in absurdno prepričanje ne spremeni in ne
               opravičuje tega dejstva. Sem zelo vesel in čestitam Janši in vladi in ljudski
               stranki, Janši in vladi in Ljudski stranki in tudi temu državnemu zboru, da smo
               uspeli po tolikih letih popolne ignorance bivše vlade do lokalne samouprave ustanovit
               odbor za lokalno samoupravo in ministrstvo za to. Ne zaradi prihodnosti, ki čaka
               lokalno samoupravo še na regionalnem razvoju, pač pa zato, ker je to lahko resničen
               problem in ker ljudje so tisti, ki živijo v teh maticah, ki se imenujejo lokalna
               samouprava, ki jih je pa bivša oblast popolnoma želela sesuti in je bila zelo na
               odličnem pohodu in zelo na pragu tega, da ta cilj uresniči. Vsem čestitam in se
               zahvaljujem! Hvala.</p>
            </sp>
            <sp xml:id="SDZ4-Izredna-05-2004-12-16.sp224">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sedaj pa še zadnjič sprašujem, kdo želi še glas? Ena, dva. Izvolite
               gospod Juri.</p>
            </sp>
            <sp xml:id="SDZ4-Izredna-05-2004-12-16.sp225">

               <speaker>AURELIO JURI:</speaker>

               <p>Hvala, podpredsednik. Jaz bom glasoval proti, ker sem vselej zagovarjal teritorialno
               organiziranost naše lokalne samouprave na tak način, da bi seveda poraba iz tega
               naslova bila čim manjša. Vsak, ki zagovarja nadaljnjo drobitev občin in postavlja kot
               kriterij samovoljo prebivalcev, je v nasprotju s tem, kar sem jaz vselej zagovarjal.
               Trdim, da v minulem mandatu eden najboljših rezultatov lokalne samouprave je bil to,
               da je vlada zaustavila drobitev občin in ustanovila v prejšnjem mandatu samo eno
               novo, ki je izpolnjevala vse kriterije, vse pogoje. Zato kljub odlični predstavitvi
               sem jaz tudi sledil prek medijev, in referencam, ki se kandidatu pripisujejo mojega
               glasu ne bo dobil. Hvala.</p>
            </sp>
            <sp xml:id="SDZ4-Izredna-05-2004-12-16.sp226">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še gospod Kokalj.</p>
            </sp>
            <sp xml:id="SDZ4-Izredna-05-2004-12-16.sp227">

               <speaker>ANTON KOKALJ:</speaker>

               <p>Hvala lepa. Samo bom podprl kandidata. Mislim, da je bila ta odločitev vlade oziroma
               mandatarja, da se ponovno vzpostavi minister brez listnice za to področje in da se
               poveže lokalna samouprava in regionalni razvoj ena ključnih odločitev v zadnjem
               trenutku. Sam sem bil nekdaj poznan kot borec za pravice občin, mislim, da so zadeve
               že zelo, zelo zamujene in upam, da boste vsi, ki ste sedaj v novem odboru za lokalno
               samoupravo in regionalni razvoj tudi pomagali iskati rešitve, ki mislim, da jih bo
               zelo težko najti, mislim, da pa tudi županski lobi v tem parlamentu v preteklosti ni
               prispeval nič k boljšemu položaju občin in da pravzaprav ta združljivost ali
               nezdružljivost za občine ni v preteklosti pomenila nič. Seveda je tu stvar druge
               odločitve in mislim, da je ravno ta nova situacija v zadnjem trenutku priložnost, da
               se pravzaprav Slovenija demokratično normalno razvije. Prav se mi tudi zdi, da je
               kandidat s štajerskega predela, mislim, da se tam problematika lokalne samouprave
               najbolj drastično odraža in bo tudi na ta način lahko najbolj realno ocenjeval kakšne
               poteze predlagati. Sam pa tudi upam, da bomo imeli dovolj modrosti, da bomo znali,
               kot sem že rekel, precej zamujene zadeve reševati v tem mandatu. Sam seveda bom
               podprl, kot sem že rekel, kandidata.</p>
            </sp>
            <sp xml:id="SDZ4-Izredna-05-2004-12-16.sp228">

               <speaker>PODPREDSEDNIK MAG. VASJA KLAVORA:</speaker>

               <p>: Hvala lepa. S tem smo zaključili razpravo in prehajamo na odločanje oziroma
               glasovanje. Glasujemo: Za ministra brez listnice, zadolženega za lokalno samoupravo
               in regionalno politiko, se imenuje dr. Ivan Žagar. Glasujemo. Ugotavljam, da je bilo
               ob glasovanju navzočih 73 poslank in poslancev, za je glasovalo 50, proti 11
               poslancev. <gap n="..."/><stage>/Aplavz./</stage><gap n="..."/></p>
               <p><stage>(Za je glasovalo 50.)</stage> <stage>(Proti 11.)</stage></p>
               <p>Glede na izid glasovanja ugotavljam, da je dr. Ivan Žagar imenovan za ministra brez
               listnice, zadolžen za lokalno samoupravo in regionalno politiko. Ministru Vlade
               Republike Slovenije čestitam k imenovanju in mu želim uspešno opravljanje dolžnosti.
               Prosim novoimenovanega ministra, dr. Ivana Žagarja, da v skladu s 113. členom Ustave
               Republike Slovenije priseže pred državnim zborom.</p>
            </sp>
            <sp xml:id="SDZ4-Izredna-05-2004-12-16.sp229">

               <speaker>DR. IVAN ŽAGAR:</speaker>

               <p>Prisegam, da bom spoštoval ustavni red, da bom ravnal po svoji vesti in z vsemi
               svojimi močmi deloval za blaginjo Slovenije. <gap n="..."/><stage>/Aplavz./</stage><gap n="..."/></p>
            </sp>
            <sp xml:id="SDZ4-Izredna-05-2004-12-16.sp230">

               <speaker>PODPREDSEDNIK MAG. VASJA KLAVORA:</speaker>

               <p>Zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA - MANDATNO VOLILNE ZADEVE.</title> Zbor bo v
               okviru te točke obravnaval predloge sodnega sveta za izvolitev v sodniško funkcijo na
               sodniško mesto sodnice za prekrške in o imenovanju sodnice na sodniško mesto vrhovne
               sodnice na Vrhovnem sodišču Republike Slovenije ter predlog sklepa o imenovanju
               Republiške volilne komisije, obvestilo Okrožnega sodišča v Mariboru, kazenski
               oddelek, v zvezi z vloženo obtožnico zoper poslanca državnega zbora Republike
               Slovenije, obvestilo Okrožnega sodišča v Ljubljani v zvezi z vloženo zasebno tožbo
               zasebnega tožilca zoper poslanca Državnega zbora Republike Slovenije ter predlog
               sklepa o imenovanju podpredsednice Državnega zbora Republike Slovenije za peticije
               ter za človekove pravice in enake možnosti, predlog odloka o ustanovitvi in nalogah
               ustavne komisije Državnega zbora Republike Slovenije in predlog sklepa o imenovanju
               predsednika in podpredsednika ustavne komisije Državnega zbora Republike
               Slovenije.</p>
               <p>Prehajamo na razpravo in odločanje o posameznih predlogih. Sodni svet je državnemu
               zboru predložil predlog o izvolitvi v sodniško funkcijo gospe Nataše Vogrinčič na
               sodniško mesto sodnice za prekrške pri sodniku za prekrške Gornja Radgona. Želi
               predstavnik sodnega sveta besedo? <stage>(Ne.)</stage> Predlog je obravnavala volilna komisija kot
               matično delovno telo ter zboru predložila predlog sklepa, ki ste ga prejeli s
               sklicem. Ugotavljam, da prijavljenih k razpravi ni, zato prehajamo na odločanje o
               predlogu sklepa o izvolitvi v sodniško funkcijo gospe Nataše Vogrinčič na sodniško
               mesto sodnice za prekrške pri sodniku za prekrške Gornja Radgona. Glasujemo. Za je
               glasovalo 59, proti nihče.</p>
               <p><stage>(Za je glasovalo 59.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Sodni svet je državnemu zboru predložil predlog o imenovanju gospe Maje Tratnik na
               sodniško mesto vrhovne sodnice na Vrhovnem sodišču Republike Slovenije. Želi
               predstavnik sodnega sveta besedo? <stage>(Ne.)</stage> Predlog je obravnavala mandatno-volilna
               komisija, kot matično delovno telo, ter zboru predložila predlog sklepa, ki ste ga
               prejeli s sklicem. Razprava ni možna, ker ni bilo prijave. <gap n="..."/><stage>/Oglašanje iz klopi./</stage>
               Obrazložitev glasu, prosim.</p>
            </sp>
            <sp xml:id="SDZ4-Izredna-05-2004-12-16.sp231">

               <speaker>DR. MARKO PAVLIHA:</speaker>

               <p>Hvala lepa, podpredsednik. Mojo obrazložitev bo morda malce nenavadna, ker bo zelo
               pozitivna. Namreč, gospo višjo sodnico Tratnikovo poznam kar nekaj let. Skupaj sva
               bila pet let člana prejšnjega sodnega sveta Republike Slovenije in jo ocenjujem kot
               izvrstno strokovnjakinjo. Tako mi je danes še posebej drago, da bom lahko na tem
               mestu glasoval za njeno izvolitev v vrhovno sodnico. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp232">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje o predlogu sklepa o imenovanj gospe Maje Tratnik
               na sodniško mesto vrhovne sodnice na Vrhovnem sodišču Republike Slovenije. Glasujemo.
               Ugotavljam, da je za glasovalo 62 poslancev, proti nihče. Navzočih 65.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Predlog sklepa o imenovanju republiške volilne komisije. Želi poročevalec komisije
               besedo? Ugotavljam, da ne.</p>
               <p>Predstavitev stališ poslanskih skupin. Besedo ima gospod Franc Sušnik, SDS. Ne želi
               besede. Poslanska skupina LDS. Prosim, gospa Širca.</p>
            </sp>
            <sp xml:id="SDZ4-Izredna-05-2004-12-16.sp233">

               <speaker>MAJDA ŠIRCA:</speaker>

               <p>Sklepa ne bomo podprli zaradi tega, ker ne upošteva matematičnih načel, se pravi
               zakonskih, ki govorijo o tem, da morajo biti politične stranke sorazmerno zastopane,
               pa tudi načela enakih možnosti. Med imenovanimi ni nobene ženske, tista, ki je bila
               kandidatka, pa verjetno ni imela pravega imena. Nesorazmerna zastopanost se je
               zgodila v škodo stranke SDS in v škodo stranke LDS.</p>
            </sp>
            <sp xml:id="SDZ4-Izredna-05-2004-12-16.sp234">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi še razprava poslank in poslancev. Besedo ima gospod Rudolf Petan,
               SDS. Se odpovedujete. Gospod Alojz Sok, Nova Slovenija.</p>
            </sp>
            <sp xml:id="SDZ4-Izredna-05-2004-12-16.sp235">

               <speaker>ALOJZ SOK:</speaker>

               <p>Hvala lepa. Mislim, da je k temu kar je sedaj bilo povedano s strani Liberalne
               demokracije, potrebno nekaj povedati in pojasniti, da ne bo zadeva izvenela, kot da
               je Liberalna demokracija pri imenovanju republiške volilne komisije bila
               oškodovana.</p>
               <p>Komisija za volitve in imenovanje je imela možnost imenovati tri člane in tri
               nadomestne člane. Politične stranke so predlagale svoje kandidate. V tem izboru je
               Liberalna demokracija predlagala dva kandidata. Predlagala je kandidata za člana in
               pa kandidata za nadomestnega člana. Še preden smo glasovali, je bilo svetovano
               Liberalni demokraciji, naj vendarle enega od predlogov umakne. Ker tega v LDS-u niso
               želeli narediti, ampak so ostali pri svojem predlogu in ves čas razlagali, da njim
               pripadata v skladu z volilnim rezultatom očitno dva, tako član kot nadomestni član,
               je potem ostalo edino logično, kot je sedaj v tem predlogu določeno. To pa je, da ima
               vladajoča koalicija dva člana in pa enega nadomestnega člana, in da ima opozicija v
               tej razdelitvi enega člana in pa dva nadomestna člana. Če to seštejete, ostane
               pozicija 3 - 3. Če bi pa vi takrat poslušali ta nasvet in umaknili enega od svojih
               kandidatov, če bi ostali samo pri predlogu za člana, potem pa bi se v komisiji lahko
               drugače odločili in bi lahko imela Liberalna demokracija člana in Združena lista
               nadomestnega člana. Sedaj pa je zadeva taka, kot je, da ima pač Združena lista člana
               pa Liberalna demokracija pa nadomestnega člana. To je logika, ki se drugače ni mogla
               iziti, vse pač iz tega razloga, ker ste vseskozi trmasto vztrajali, da morate vi
               imeti dva. Odločili smo se, da ima vsaka parlamentarna stranka v tej komisiji enega,
               se pravi, šest mest je bilo, razen Demokratične stranke upokojencev, ki pa ni nikogar
               predlagala, ne za članstvo ne za nadomestno članstvo. To je ta logika. Mislim, da je
               predlog, ki je pred nami, optimalen.</p>
               <p>Sedaj pa še, kar se tiče imenovanja ženske in pa z nepravim imenom, kar se nam vedno
               počasi poskuša podtikati. Če ste v Liberalni demokraciji prepričani, da bi morala
               biti v tej komisiji tudi ženska, potem se vseskozi - in tudi vas sprašujem: Zakaj pa
               niste ženske predlagali? Niste je predlagali na mesto podpredsednice državnega zbora,
               niste je predlagali v republiško volilno komisijo, vseskozi pa govorite, da mora biti
               več žensk na teh pozicijah. Kar se pa tiče ženske, ki je bila predlagana, in sicer jo
               je predlagala mariborska univerza, mariborska univerza je za enega člana predlagala
               tri kandidate. Namesto da bi sama naredila izbor in predlagala samo enega, je
               predlagala tri in potem seveda prepustila komisiji za volitve in imenovanja, da
               naredi ta izbor. Še najmanj pa lahko trdite, da je imel priimek kakršnokoli zvezo pri
               imenovanju enega člana mariborske univerze. Zato bi vas, gospa Širca, vljudno prosil,
               da s temi ksenofobnimi primerjavami in temi argumenti enkrat za vselej prenehate, ker
               nimajo nobene realne osnove. Počasi sem že alergičen na to, ker vedno znova iz vaših
               ust lahko to slišimo. Eden od slovenskih rekov pravi, da nekdo tisto vedno razlaga, s
               čimer je sam obremenjen. Ne bi rad, da bi vi skozi to, kar vas teži ali pa nosite v
               sebi neko frustracijo - morebiti gredo ta imena vam na živce -, da vedno to podtikate
               nekomu drugemu. Zato sem se oglasil, ker ste danes ponovno v tem državnem zboru to
               isto ponovili, kar smo vam že v Kviazu hoteli povedati, da ne drži in da se seveda
               motite. Hvala lepa.</p>
            </sp>
            <sp xml:id="SDZ4-Izredna-05-2004-12-16.sp236">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo.</p>
               <p>Prehajamo na odločanje o predlogu sklepa o imenovanju republiške volilne komisije za
               dobo štirih let. Glasujemo. Od navzočih 68 poslank in poslancev je za glasovalo 56,
               proti 10.</p>
               <p><stage>(Za je glasovalo 56.)</stage> <stage>(Proti 10.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na obravnavo obvestila Okrožnega sodišča v Mariboru, kazenski oddelek, v
               zvezi z vloženo obtožnico zoper poslanca državnega zbora Zmaga Jelinčiča
               Plemenitega.</p>
               <p>Obvestilo je v obravnavo zboru posredovalo okrožno sodišče v Mariboru, kazenski
               oddelek. Obvestilo je obravnavala mandatno-volilna komisija kot matično delovno telo
               in zboru predložila predlog sklepa. Besedo dajem poročevalcu komisije. Želi? <stage>(Ne
               želi.)</stage> V skladu s prvim odstavkom 270. člena poslovnika ni razprave o imunitetnih
               zadevah, zato prehajamo na odločanje o predlogu sklepa, ki se glasi: <q>"Državni zbor
               Republike Slovenije na podlagi tretjega odstavka 83. člena ustave Republike Slovenije
               ter prvega in drugega odstavka 22. člena zakona o poslancih v zvezi z zahtevo
               Okrožnega sodišča v Mariboru, kazenski oddelek, opravilna številka K341/2002, z dne
               4.11.2004 v zvezi z vloženo obtožnico zoper poslanca državnega zbora Republike
               Slovenije gospoda Zmaga Jelinčiča Plemenitega zaradi kaznivega dejanja pomoči h
               kaznivemu dejanju poskusa umora po prvem odstavku 46. člena Kazenskega zakonika
               Republike Slovenije v zvezi s 24., 19. členom Kazenskega postopka SFRJ ter prvim
               odstavkom 4. člena Ustavnega zakona za izvedbo Temeljne ustavne listine o
               samostojnosti in neodvisnosti Republike Slovenije ne prizna imunitete poslancu
               Državnega zbora Republike Slovenije gospodu Zmagu Jelinčiču Plemenitemu in dovoli
               nadaljevanje kazenskega postopka."</q> O tem glasujemo. Navzočih poslank in poslancev je
               68, za je glasovalo 65, proti 2.</p>
               <p><stage>(Za je glasovalo 65.)</stage> <stage>(Proti 2.)</stage></p>
               <p>Ugotavljam, da je zbor predlagani sklep sprejel.</p>
               <p>Obravnava obvestila oziroma zahteve Okrožnega sodišča v Ljubljani v zvezi z vloženo
               zasebno tožbo zoper poslanca državnega zbora Dimitrija Kovačiča. Obvestilo je v
               obravnavo zboru posredovalo Okrožno sodišče v Ljubljani. Obvestilo je obravnavala
               mandatno-volilna komisija, kot matično delovno telo, in zboru predložila predlog
               sklepa. Želi besedo poročevalec komisije? Ugotavljam, da ne želi. V skladu s prvim
               odstavkom 207. člena poslovnika ni razprave o imunitetnih zadevah, zato prehajamo na
               odločanje o predlogu sklepa, ki se glasi: <q>"Državni zbor Republike Slovenije na
               podlagi 83. člena Ustave Republike Slovenije ter 22. člena zakona o poslancih v zvezi
               z obvestilom Okrožnega sodišča v Ljubljani z dne 9.11.2004, opravilna številka
               K262/2003, glede vložene zasebne tožbe zasebnega tožilca zaradi kaznivega dejanja
               žaljive obdolžitve po prvem in drugem odstavku 108. člena Kazenskega zakonika
               Republike Slovenije ne prizna imunitete poslancu Državnega zbora Republike Slovenije
               gospodu Dimitriju Kovačiču in dovoli vodenje kazenskega postopka."</q> Glasujemo.
               Ugotavljam izid glasovanja. Ob navzočnosti 68 poslancev je za glasovalo 62, proti
               4.</p>
               <p><stage>(Za je glasovalo 62.)</stage> <stage>(Proti 4.)</stage></p>
               <p>Ugotavljam, da je zbor predlagani sklep sprejel.</p>
               <p>Predlog sklepa o imenovanju podpredsednice Komisije Državnega zbora Republike
               Slovenije za peticije ter za človekove pravice in enake možnosti. Predlog so v
               obravnavo zboru predložile poslanske skupine. Besedo dajem predstavniku poslanske
               skupine LDS za predstavitev stališča. Želi? <stage>(Ne.)</stage> Hvala lepa. Zaključujem razpravo in
               prehajamo na odločanje o predlogu sklepa o imenovanju podpredsednice Komisije
               Državnega zbora Republike Slovenije za peticije ter za človekove pravice in enake
               možnosti. Glasujemo. Ob navzočnosti 69 poslank in poslancev je za glasovalo 68, proti
               nihče.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>Prehajamo na predlog odloka o ustanovitvi in nalogah ustavne komisije Državnega zbora
               Republike Slovenije. Predlog odloka je v obravnavo zboru predložil kolegij
               predsednika državnega zbora. Prehajamo na predstavitev stališč predstavnikov
               poslanskih skupin. Besedo ima predstavnik LDS. Želi? <stage>(Ne.)</stage> Hvala lepa. Gospod Jakob
               Presečnik SLS? <stage>(Ne.)</stage> Zaključujem razpravo predstavnikov poslanskih skupin.
               Zaključujem razpravo o predlogu odloka. Ker k predlaganemu odloku niso bili vloženi
               amandmaji, prehajamo na odločanje o odloku. Glasujemo. Ugotavljam da je od vseh
               navzočih 68 poslancev glasovalo za, 68.</p>
               <p><stage>(Za je glasovalo 68.)</stage> <stage>(Proti nihče.)</stage></p>
               <p>Ugotavljam, da je predlagani odlok sprejet.</p>
               <p>In končno še predlog sklepa o imenovanju predsednika in podpredsednika Ustavne
               komisije državnega zbora Republike Slovenije. Predlog so v obravnavo zboru predložile
               poslanske skupine. Želi predstavnik poslanske skupine LDS besedo? <stage>(Ne.)</stage> Zaključujem
               razpravo in prehajamo na odločanje o predlogu sklepa o imenovanju predsednika in
               podpredsednika Ustavne komisije državnega zbora Republike Slovenije. Glasujemo.
               Ugotavljam, da je ob prisotnosti 68 poslancev za glasovalo 67, proti nihče.</p>
               <p><stage>(Za je glasovalo 67.)</stage> <stage>(Proti nihče.)</stage></p>
               <p>Ugotavljam, da je zbor predlagani sklep sprejel.</p>
               <p>S tem zaključujem to točko dnevnega reda in obenem tudi zaključujem 5. izredno sejo
               državnega zbora Republike Slovenije.</p>
               <stage type="time">(Seja je bila končana 16. decembra 2004 ob 16.16 uri.)</stage>
            </sp>
         </div>
      </body>
   </text>
</TEI>