<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Izredna-11-2005-07-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|AB84FAA56E08B392C12570510035BF8C</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=AB84FAA56E08B392C12570510035BF8C</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-11-2005-07-28.DZ" n="11">
               <name>Izredna</name>
               <date when="2005-07-28"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-11-2005-07-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">11. izredna seja</stage>
            <stage type="date">(28. julij 2005)</stage>
            <stage type="chairman">Sejo je vodil France Cukjati, predsednik državnega zbora. </stage>
            <stage type="time">Seja se je pričela ob 10.02 uri. </stage>


            <sp xml:id="SDZ4-Izredna-11-2005-07-28.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice in kolegi poslanci! Gospe in gospodje! Pričenjam 11. izredno sejo
               državnega zbora Republike Slovenije, ki sem jo sklical na podlagi drugega odstavka
               58. člena ter drugega odstavka 60. člena poslovnika državnega zbora. Obveščen sem, da
               so zadržani in se današnje seje ne morejo udeležiti naslednje poslanke in poslanci:
               Anton Anderlič, Aurelio Juri, Josip Bajc, Roberto Battelli, Samo Bevk, dr. Slavko
               Gaber, Ljubo Germič, Matjaž Han, Kristijan Janc, Miran Jerič, Bojan Kontič, Dušan
               Kumer, Darja Lavtižar Bebler, Rudolf Moge, dr. Marko Pavliha, Sašo Peče, Milan Petek,
               Alojz Posedel, mag. Anton Rop, dr. Mitja Slavinec, Majda Širca, Jožef Školč, Janko
               Veber, Boštjan Zagorac, Cvetka Zalokar Oražem, Barbara Žgajner Tavš. Na sejo sem
               vabim tudi predstavnika vlade Republike Slovenije in gospoda ministra, dr. Bručana,
               pozdravljam.</p>
               <p>Prehajamo na določitev dnevnega reda 11. izredne seje Državnega zbora Republike
               Slovenije. Predlog dnevnega reda je pripravljen skladno s prvim odstavkom 58. člena
               poslovnika in ste ga prejeli s sklicem seje. Predloga za umik točke z dnevnega reda
               nisem prejel.</p>
               <p>Prehajamo na predlog za širitev dnevnega reda. Vlada Republike Slovenije predlaga
               zboru, da se dnevni red razširi s ponovnim odločanjem o zakonu o delovnem času in
               obveznih počitkih mobilnih delavcev ter o zapisovalni opremi v cestnih prevozih.
               Predlog ste prejeli z dopisom dne 26. julija 2005. Želi besedo predstavnik vlade?
               <stage>(Ne.)</stage> Želijo besedo predstavniki poslanskih skupin?<stage>(Ne.)</stage> Preden preidemo na
               glasovanje, prosim poslanke in poslance, da preverijo delovanje glasovalne naprave.
               Glasovanje se lahko opravi, če na desni strani vložene kartice gori oranžna lučka.
               Prehajamo na odločanje o predlogu za širitev dnevnega reda. Glasujemo. Glasovanje
               teče. Navzočih je 53 poslank in poslancev. Za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je predlog za širitev sprejet.</p>
               <p>Zbor bo to točko obravnaval kot 5. točko dnevnega reda.</p>
               <p>Prehajamo na glasovanje o dnevnem redu v celoti. Predlagam zboru, da za današnjo sejo
               določi dnevni red, kot ste ga prejeli s sklicem in s predlagano dopolnitvijo.
               Glasujemo. Glasovanje teče. Navzočih je 52 poslank in poslancev. Za je glasovalo 52,
               proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je dnevni red 11. izredne seje zbora določen.</p>
               <p>Prehajamo na <title>1. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O ZDRAVSTVENEM VARSTVU IN ZDRAVSTVENEM
                  ZAVAROVANJU.</title>
               </p>
               <p>Predlog zakona je v obravnavo predložila vlada Republike Slovenije. Besedo dajem
               predstavniku vlade za dodatno obrazložitev. Dr. Bručan, izvolite.</p>
            </sp>
            <sp xml:id="SDZ4-Izredna-11-2005-07-28.sp2">

               <speaker>ANDREJ BRUČAN:</speaker>

               <p>Lep pozdrav, spoštovani poslanci in poslanke! Rad bi v teh nekaj uvodnih besedah v
               teh nekaj minutah predstavil spremembe zakona novele o zdravstvenem varstvu in
               zdravstvenem zavarovanju.</p>
               <p>V bistvu gre za ureditev dopolnilnega zdravstvenega zavarovanja in uvedbo izravnalnih
               shem na tem področju. Stanje na področju dopolnilnega prostovoljnega zavarovanja je
               danes za potrošnika, za zavarovanca, pa tudi za zdravstveno politiko popolnoma
               nepregledno. Je deloma tudi nestabilno in v nekaterih točkah tudi neobvladljivo,
               učinkovit nadzor nad njim pa je otežen in onemogočen. To je posledica pomanjkljive,
               nedosledne in tudi nekonsistentne zakonske ureditve iz preteklega obdobja, tam z
               začetkom v letih 1999. Dopolnilno zavarovanje tržijo v Sloveniji trenutno tri
               zavarovalnice. Vse sklenjene zavarovalne pogodbe krijejo enako vsebino, to je razliko
               med celotno vrednostjo zdravstvenih storitev, ki so po vsebini, obsegu in standardu
               pravica iz obveznega zdravstvenega zavarovanja, in delom te vrednosti, ki gre v breme
               obveznega zdravstvenega zavarovanja. Vendar pa se te pogodbe razlikujejo v bistvenih
               elementih, kot so trajanje zavarovanja, stopnja diferenciacije, višine premije itn.,
               da ne bi našteval vseh teh razlik. Pri zavarovalnicah v obliki družbe za vzajemno
               zavarovanje pa pomeni sklenjeno dopolnilno zavarovanje hkrati pridobitev statusa
               člana zavarovalne družbe, s čimer pripadajo temu članu tudi lastniške pravice in
               obveznosti. Agencija za zavarovalni nadzor je imela zaradi nejasno zapisanih
               zakonskih določb v prejšnjem zakonu ter neusklajenosti teh določb z drugimi določbami
               pri izvajanju nadzora nad zavarovalnicami, ki izdajajo to zavarovanje, v preteklosti
               relativno omejene možnosti in tudi obilo težav. Potreben pogoj za izvedbo izravnalnih
               shem v prihodnje pa bomo lahko dosegli s poenotenim izvajanjem dopolnilnega
               zavarovanja.</p>
               <p>Zavarovanci dopolnilnega zavarovanja v Sloveniji, teh je okoli milijon 300 tisoč, v
               precejšnji meri sovpadajo tudi z volilnim telesom v državi. Upoštevaje obsežna
               sredstva v tem zavarovanju je finančno breme doplačil oziroma premij dopolnilnega
               zavarovanja za državljane - je seveda možen vpliv tega zavarovanja na socialno
               politiko v državi, zakonska neurejenost s področja, je razumljiva posebna vloga
               zavarovalnic, ki izvaja dopolnilno zavarovanje. Javni interes je tudi izražen in prav
               zato je zelo pomembno, da v teh spremembah zakona predlagamo nekatere rešitve. Gre za
               načelo medgeneracijske vzajemnosti in opredeljevanje dejanskega javnega interesa
               države v dopolnilnem zavarovanju ter za uresničevanje tega interesa. Želimo v
               predlogu zakona tudi nadalje uvesti zahtevo enakosti višine premije za vse
               zavarovance iste zavarovalnice v istem trenutku, v dopolnilnem zavarovanju pa se
               skladno z novo ureditvijo ne oblikujejo niti matematične rezervacije niti rezervacije
               za starost. Predlog zakona ureja tudi možnost odstopa od zavarovalne pogodbe s strani
               zavarovalca. To je bistvena razlika od sedanjega zakona, kjer praktično zavarovanec
               teh možnosti sploh ni imel. Bile so dane neke možnosti, vendar so bile te možnosti
               težko izvedljive.</p>
               <p>Predlog zakona tudi predvideva vračanje ustvarjenih matematičnih rezervacij in
               rezervacij za starost, ki so bile ustvarjene v času zadnjih štirih let. V zakonu smo
               se morali omejiti na vračanje teh rezervacij na tiste zavarovance, ki so te
               rezervacije tudi realno in dejansko ustvarili. Namreč, glede na to, da so bile te
               pogodbe podpisane, so zavezujoče in pomenijo potrebo po vračanju tem zavarovancem, ki
               so si te rezervacije ustvarili.</p>
               <p>Glede predloga zakona - naj zaključim, ker imam samo še pol minute časa - povem, da
               smo želeli s tem zakonom predvsem urediti razmere na "tem tržišču" - če v narekovaju
               tako rečem - in istočasno tudi zaščititi zavarovance pred nepotrebnimi spremembami in
               podražitvami in po drugi strani izenačiti delovanje zavarovalnic na enakopravni
               ravni, ne glede na starost in spol zavarovancev v posamezni zavarovalnici. Hvala
               lepa.</p>
            </sp>
            <sp xml:id="SDZ4-Izredna-11-2005-07-28.sp3">

               <speaker>PREDSEDNIK FRANCE CUKJATI:</speaker>

               <p> Hvala gospodu ministru. Predlog zakona je obravnaval obor za zdravstvo kot matično
               delovno telo. Prosim podpredsednika, odbora gospoda Franca Jazbeca, da predstavi
               poročilo odbora. Izvolite.</p>
            </sp>
            <sp xml:id="SDZ4-Izredna-11-2005-07-28.sp4">

               <speaker>FRANC JAZBEC:</speaker>

               <p> Hvala lepa. Spoštovani. Odbor za zdravstvo je na svoji peti nujni seji dne
               27.7.2005 obravnaval predlog zakona o spremembah in dopolnitvah zakona o zdravstvenem
               varstvu in zdravstvenem zavarovanju, ki ga je državnemu zboru Republike Slovenije v
               obravnavo po nujnem postopku predložila vlada Republike Slovenije.</p>
               <p>Kolegij predsednika državnega zbora je na svoji 32. redni seji dne 15.7.2005 sklenil,
               da se predlog zakona o spremembah in dopolnitvah zakona o zdravstvenem varstvu in
               zdravstvenem zavarovanju obravnava po nujnem postopku. Člani odbora so poleg
               zakonskega predloga v obravnavo na seji prejeli še naslednja gradiva: mnenje
               zakonodajno-pravne službe, amandmaje poslanske skupine Socialnih demokratov k 3. in
               13. členu, amandmaje poslanske skupine Slovenske nacionalne stranke k 1., 3., 5., 6.,
               12., 13., 14., in 19., 21., in 22. členu, amandmaje poslanske skupine Liberalne
               demokracije Slovenije k 5. in 20. členu ter predlog za novi 8.a. člen, amandmaje
               gospe Brede Pečan k 3., 8., 13., 18. in 19. členu, amandmaje strank koalicije, to je
               poslanske skupine Slovenske demokratske stranke, poslanske skupine Nove Slovenije,
               poslanske skupine Slovenske ljudske stranke in poslanske skupine Demokratične stranke
               upokojencev Slovenije k 2., 3., 4., 5., 6., 8., 13., 18., in 19. členu ter dopis
               Zveze potrošnikov Slovenije.</p>
               <p>Zakonodajno-pravna služba je predlog zakona proučila z vidika skladnosti z ustavo in
               pravnim sistemom ter zakonodajnotehničnega vidika in v svojem pisnem mnenju podala
               vrsto pripomb k 2., 3., 4., 5., 6., 8., 9., 10., 11., 12., 13., 14., 15., 16., in 19.
               ter 23. členu predloga zakona.</p>
               <p>Uvodno obrazložitev predloga zakona je podal minister za zdravje gospod Andrej
               Bručan. V nadaljevanju se nekateri člani odbora v svojem imenu in imenu poslanskih
               skupin predstavili amandmaje, ki so jih vložili k predlogu zakona, in razpravljali o
               zakonskem besedilu. Strinjali so se, da je zakon potreben, da ima pozitivne lastnosti
               predvsem zaradi veljave novega modela dopolnilnih zdravstvenih zavarovanj. Dejstvo
               je, da so izravnalne sheme potrebne in da je potrebno vnesti večjo konkurenčnost na
               trg dopolnilnih zdravstvenih zavarovanj.</p>
               <p>V nadaljevanju je odbor v skladu s 144. členom poslovnika prišel na drugo obravnavo
               predloga zakona ter na podlagi 126. člena poslovnika opravil razpravo in glasovanje o
               amandmajih in členih predloženega zakona. Člani odbora niso podprli amandmajev
               poslanske skupine Socialnih demokratov k 3. členu, amandmajev poslanske skupine
               Slovenske nacionalne stranke k 1., 3., 5., 6., 8., 12., 13., 18., 19. in 22. členu,
               amandmaje poslanskega kluba Liberalne demokracije Slovenije k 5. členu in 20. členu
               ter niso podprli novega 8.a člena ter amandmaja poslanke gospe Brede Pečan k 3., 8.,
               13. in 19. členu. Brezpredmeten je postal amandma poslanske skupine Socialnih
               demokratov k 13. členu, poslanka gospa Breda Pečan pa je umaknila amandma k 8. členu.
               Člani odbora so podprli amandmaje strank koalicije, SDS, NSi, Slovenske ljudske
               stranke in DeSUS-a po vseh predlaganih amandmajih in poslanke gospe Brede Pečan k 18.
               členu.</p>
               <p>Prav tako je odbor k 8. členu predlagal amandma, ki se glasi, da se v 62.i členu v
               prvem stavku četrtega odstavka za besedo "zavarovanja" doda besedilo "za najmanj 10
               let". Člani odbora predlagamo oziroma odbor predlaga državnemu zboru, da predlagani
               zakon sprejme skupaj z vsemi amandmaji, ki jih je sprejel tudi odbor. Hvala lepa.
            </p>
            </sp>
            <sp xml:id="SDZ4-Izredna-11-2005-07-28.sp5">

               <speaker>PREDSEDNIK FRANCE CUKJATI:</speaker>

               <p>Hvala gospodu Jazbecu. Sledi predstavitev stališč poslanskih skupin. V imenu
               Socialnih demokratov bo stališče predstavila gospa Breda Pečan. Izvolite.</p>
            </sp>
            <sp xml:id="SDZ4-Izredna-11-2005-07-28.sp6">

               <speaker>BREDA PEČAN:</speaker>

               <p>Hvala lepa, gospod predsednik. Dober dan vsem kolegom in kolegicam, poslancem in
               poslankam.</p>
               <p>Poslanka skupina Socialnih demokratov zakon oziroma spremembe in dopolnitve zakona o
               zdravstvenem varstvu in zdravstvenem zavarovanju podpira in je tudi na kolegiju
               predsednika državnega zbora podprla nujni postopek ter uvrstitev na izredno sejo
               državnega zbora, ker menimo, da so izravnalne sheme ta trenutek edina znana in dovolj
               učinkovita rešitev za razrešitev dejansko brezizhodnega stanja, predvsem pa stanja, v
               katerem zlasti upokojenska populacija in populacija težjih kroničnih bolnikov lahko
               pride v situacijo, ko bo morala začeti plačevati nesorazmerno visoke zavarovalne
               premije za prostovoljno dopolnilno zdravstveno zavarovanje. Vendar pa ne glede na to,
               da se zavedamo, da je zakon nujen, ne moremo mimo tega, da je postopek, ki se je v
               ministrstvu za zdravje in pozneje tudi skozi vlado začel že pred več meseci. Da so
               pogajanja o tem zakonu, ker je bil pač precej širši, kot pa smo ga sedaj dobili v
               državnozborske klopi, začela že tako zgodaj, da bi lahko v tem času množico drobnih
               pomanjkljivosti, nelogičnosti, napak, odpravilo že samo ministrstvo za zdravje,
               služba vlade za zakonodajo in vsi tisti, ki pač so pri zakonu na takšen in drugačen
               način sodelovali.</p>
               <p>Nedopustno je tudi, da kljub temu, da je bilo že od vsega začetka jasno, da bo treba
               spremeniti tudi posamezne člene zakona o zavarovalništvu in zakona o davku od prometa
               zavarovalnih poslov, nihče ne v vladi ne zunaj nje v koalicijskih vrstah ni pomislil
               na to, da je takšna praksa, da se z enim zakonom popravlja, se pravi vsebinsko in
               besedilo členov drugega in tretjega zakona, nedopustna; da je zakonodajni postopek
               takšen, kot ga imamo uvedenega v tem državnem zboru in tej državi, s tem radikalno
               kršen in da iz takšne prakse lahko pridemo do kaosa na področju zakonodajnega
               postopka. Menim, da bi to moralo biti nauk in šola tako ministrstvu za zdravje kot
               tudi vsem ostalim pripravljavcem novih zakonskih predlogov in vladi v celoti, da
               takšnih predlogov seveda ni dopustno vlagati v državni zbor. In menim, da bi moral,
               najmanj kar je, predsednik državnega zbora poslušati opozorila službe za pravosodje
               in zakonodajo našega državnega zbora, da je to nenavadna, da ne rečem napačna praksa,
               ki je nikakor ne bi smeli uporabljati več naprej. Dejstvo je, da nam drugega kot to,
               da bo treba jeseni zakon o zavarovalništvu in tudi zakon o davku od prometa
               zavarovalnih poslov spremeniti, ne bo ostalo. In če bi dovolj zgodaj in predvsem
               racionalno razmišljali, če smo že odprli izredno sejo državnega zbora, če smo že
               uvrstili na to sejo po nujnem postopku zakon o zdravstvenem varstvu in zdravstvenem
               zavarovanju, bi istočasno lahko uvrstili na to sejo tudi dve dokaj enostavni
               spremembi teh dveh prej omenjenih zakonov, ne pa, da tukaj sistematično cel državni
               zbor krši normalen in sprejemljiv zakonodajni postopek.</p>
               <p>Rada bi tudi napovedala, da bo poslanska skupina oziroma da je poslanska skupina
               Socialnih demokratov ponovno vložila nekatere amandmaje, ker menimo, da je zakon,
               čeprav delno rešuje nekatere socialne stiske, pa vendarle treba popraviti zaradi
               tega, ker je nekaj primerov, ko bo lahko sam namen izravnalnih shem, če ne bo izveden
               na primeren način, tudi enostavno razpadel oziroma propadel. In ne nazadnje menim, da
               je pomembno, da s tem zakonom omogočimo tudi, da tista skupina ljudi, ki je pri nas
               socialno najbolj ogrožena, to je približno 170.000 ljudi v Sloveniji, ne plačuje
               premije za dopolnilno zdravstveno zavarovanje. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp7">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Naj obrazložim očitek, da je postopek sprejemanja zakona v
               neskladju s poslovnikom. To ni res. Predlog, ki ga je dala vlada, je v skladu s
               poslovnikom in jaz nimam nobene pravice zavrniti predlog, ki je v skladu s
               poslovnikom. Dopolnjevati in spreminjati pa imate poslanci z amandmaji. Izvolite,
               gospa Pečanova.</p>
            </sp>
            <sp xml:id="SDZ4-Izredna-11-2005-07-28.sp8">

               <speaker>BREDA PEČAN:</speaker>

               <p>Proceduralno protestiram zaradi tega, ker ste vi sami sedaj kršili poslovnik, ker pri
               razpravah oziroma obrazložitvah poslanskih skupin nihče nima pravice komentirati
               tega, kar je bilo prej povedano.</p>
            </sp>
            <sp xml:id="SDZ4-Izredna-11-2005-07-28.sp9">

               <speaker>PREDSEDNIK FRANCE CUKJATI:</speaker>

               <p>Gospa Pečanova, jaz vodim sejo. Gospa Mojca Kucler Dolinar bo predstavila stališče
               Nove Slovenije. Izvolite.</p>
            </sp>
            <sp xml:id="SDZ4-Izredna-11-2005-07-28.sp10">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav predsedniku državnega zbora, ministru in vsem ostalim kolegom
               in kolegicam poslankam ter vsem tudi, ki nas spremljate prek medijev.</p>
               <p>Zdravje je naše največje bogastvo in ponavadi ga začnemo ceniti takrat, ko ga
               izgubimo. Temeljna zdravstvena oskrba se zagotavlja z javno obvezno zavarovalno
               shemo, torej prek zavoda za zdravstveno zavarovanje. Dopolnilna zavarovanja, torej
               to, kar pa obravnavamo danes, pa se zagotavlja tudi prek zasebnih sredstev, prek
               premij, ki jih vplačujemo v zavarovalnice, v dopolnilno zdravstveno zavarovanje.
               Solidarnost v zdravstvenem zavarovanju in enakost ljudi v pravicah in v obravnavi v
               zdravstveni dejavnosti je gotovo temelj, ki ga zasledujejo zdravstvena zavarovanja in
               sistemi zdravstva v Evropi. Vendar pa je poleg principa solidarnosti potrebno uvesti
               tudi vzajemnost, ki izhaja predvsem iz prostovoljne odločitve, ne pa samo
               obveznosti.</p>
               <p>Pri Novi Sloveniji zagovarjamo stališče, da je čim prej potrebno sprejeti izravnalne
               sheme za pokrivanje razlik v rizikih, ki nastajajo iz razlik v starosti, iz razlik
               zaradi obolevnosti. Zato v tem segmentu pozdravljamo odločitev vlade, ker je s tem
               predlogom zakona presekala situacijo, ko so se v zadnjih letih kopičila neskladja in
               nejasnost ureditve s tega področja. Tako smo bili zavarovanci priča različnim
               informacijam, kar je dodaja v eni ali v drugi zavarovalnici z našimi premijami, ter s
               tem izgubljali zaupanje v zavarovalni sistem prav zaradi skope in nedorečene zakonske
               opredelitve, predvsem pa ureditev ni bila v prid zaščite interesov nas,
               zavarovancev.</p>
               <p>Glede na tako zapleteno situacijo pri Novi Sloveniji ocenjujemo, da je zakon dober
               kompromis med javnim interesom, ki ga zasleduje država, in interesi zavarovancev in
               zavarovalcev, ki pa imamo pogodbeni odnos z zavarovalnicami - torej gre za določen
               vstop javnega interesa v zasebno sfero. Vsekakor je nujno potrebno uzakoniti, in to
               bo po novem uzakonjeno, načelo enakih obveznosti in pravic na področju dopolnilnega
               zavarovanja za vse zavarovance, ne glede na starost, spol, zdravstveno stanje za
               območje cele države. Pri tem pa naj ne bi bilo pomembno, pri kateri zavarovalnici
               imamo sklenjeno pogodbo o dopolnilnem zavarovanju. Podpiramo določbe, ki bodo za v
               naprej določile, da je višina premij v določenem trenutku enaka, da je trajanje
               pogodbe minimalno eno leto; da je po tem času možno pogodbo tudi odpovedati z
               odpovednim rokom; da se ne oblikujejo matematične rezervacije oziroma rezervacije za
               starost ter da se za dopolnilno zavarovanje ne plačuje davka od prometa zavarovalnih
               poslov. Primerno pa predlog zakona s sprejetimi amandmaji, na odboru, ureja tudi
               obstoječa razmerja. Torej ta razmerja, v katerih nastopamo danes po še veljavni
               zakonodaji. Zavarovalnice so namreč dolžne zavarovalce in zavarovance pismeno
               obvestiti o spremembah, ki jih prinaša zakon, ter ponuditi pravično prilagoditev
               pogodbenega razmerja. V obvestilu morajo med drugim navesti tudi nove zavarovalne
               pogoje, možen način plačila premije, trajanja zavarovalne pogodbe, pravico do
               odpovedi pogodbe, o rokih, kdaj moramo sprejeti ali zavrniti ponudbo ter še mnoge
               druge podatke. In to bo nastopil seveda čas za nas, zavarovalce oziroma zavarovance.
               Odločiti se bomo morali, ali nove pogoje sprejemamo, ali ostajamo pri svoji
               zavarovalnici, ali jo menjamo.</p>
               <p>Pri Novi Sloveniji se zavedamo, da tu državljani, torej v naši državi nimamo kaj
               dosti izkušenj, vendar pa čas prinaša vedno nove in nove izzive, tako za državo, za
               zavarovance in zavarovalnice. Predvsem se nam zdi potrebno, da se ne smemo v tem
               prehodnem času bati izčrpneje izprašati, kaj kakšen člen v pogodbi pomeni, koliko bo
               znašala premija. Če pa se s tem ne bomo želeli ukvarjati, pa ne bomo ostali brez
               zavarovanja, pogodbe bodo pod novimi pogoji ostale veljavne tudi naprej. Verjetno je
               najslabša izbira, če se ne bi zavarovali tudi mladi. Mi, mladi nikoli ne vemo, kje
               nas lahko kaj doleti.</p>
               <p>Predlog zakona v prehodnih in končnih določbah določa tudi način vračila rezervacij.
               Pri Novi Sloveniji menimo, da je ta zakon izraz in pa korak k vzpostavitvi dolgoročno
               stabilnejšega sistema, zato ga bomo podprli.</p>
            </sp>
            <sp xml:id="SDZ4-Izredna-11-2005-07-28.sp11">

               <speaker>PREDSEDNIK FRANCE CUKJATI:</speaker>

               <p>Hvala gospe Kucler Dolinar. Gospod Stanislav Brenčič bo predstavil stališče Slovenske
               ljudske stranke.</p>
            </sp>
            <sp xml:id="SDZ4-Izredna-11-2005-07-28.sp12">

               <speaker>STANISLAV BRENČIČ:</speaker>

               <p>Hvala za besedo, gospod predsednik. Vse lepo pozdravljam. V poslanski skupini
               Slovenske ljudske stranke sprejemamo dejstvo, da iz dolgoročnih makroekonomskih
               izhodišč države v povezavi .../Izključen mikrofon./ v zdravljenju vključno z vedno
               boljšimi in dražjimi zdravili ne bo mogoče celotnega sistema zdravstvenega varstva
               financirati zgolj z javnimi sredstvi. Potrebno je iskati najbolj primerne načine
               zbiranja dodatnih sredstev za ohranjanje obsega pravic in storitev, ki so
               uveljavljene v zdravstvenem varstvu po obstoječem zakonu. Dodatno zbiranje sredstev
               oziroma financiranje sistema iz nejavnega denarja na temelju vzajemnosti, kot ga
               normativno določa predlog tega zakona, v poslanski skupini podpiramo in sprejemamo
               kot še najbolj primeren način, s tem da mu damo korektiv javnega interesa in na tej
               podlagi kar najbolj omejimo prevelike kapitalske apetite privatnih zavarovalnic, ki
               bodo izvajale prostovoljna zdravstvena zavarovanja in v prvi vrsti dopolnilno
               zdravstveno zavarovanje.</p>
               <p>Predlog zakona postavlja v ospredje interes zavarovanca, vendar, kar je za stabilnost
               in vzdržnost sistema dopolnilnega zdravstvenega zavarovanje nujno, daje tudi
               zavarovalnicam možnost, da se med obema pogodbenicama vzpostavlja pristen
               obojestranski interes. Dejstvo je, da se izhodiščno zaradi nujnega iskanja dodatno
               potrebnih sredstev za zdravstveno varstvo v preteklosti s patronatom zavoda za
               zdravstveno varstvo Republike Slovenije ustanovilo Vzajemno kot zavarovalnico za
               izvajanje dopolnilnega zdravstvenega zavarovanja s preveliko monopolnostjo, kar ni
               najbolj vplivalo na razvoj zdrave tržne logike konkurence in s tem na zmanjševanje
               stroškov tega sistema ter vzpostavljanje pristnega partnerskega odnosa med
               zavarovalnico in zavarovancem. Poleg tega je treba priznati, da so zavarovalnice, ki
               izvajajo prostovoljno zdravstveno zavarovanje, poslovale oziroma delovale v precej
               nedorečenih in največkrat različno interpretiranih predpisih, kar zadeva predvsem
               obveznosti rezervacij za starost.</p>
               <p>Ena ključnih slabosti oziroma nedodelanosti v sistemu dosedanje dopolnilnega
               zavarovanja pa je strukturno stanje oziroma struktura portfelja po starosti
               zavarovancev v posamezni zavarovalnici. To posledično vpliva na nezmožnost, da bi vsi
               zavarovanci plačevali vsaj približno enako visoke premije ne glede na njihovo
               rizičnost in da bi posamezne zavarovalnice na temelju svojega zatečenega stanja
               tonile v izgubo, druge pa poslovale s prevelikimi dobički. Tako stanje prav gotovo ni
               v javnem interesu, zato poslanska skupina Slovenske ljudske stranke podpira ključno
               spremembo v predlogu tega zakona, to pa je vzpostavitev izravnalnih shem. S predlogom
               zakona se hvala bogu odpravlja z načelom vzajemnosti in principom delovanja
               dopolnilnega zdravstvenega zavarovanja nesmiselne rezervacije za starost kot
               matematično rezervacijo. Vzpostavlja se enake pogoje za nastop na trgu dopolnilnega
               zdravstvenega zavarovanja za vse zavarovalnice ter s tem vzpostavlja oblikovanje
               zdrave tržne konkurence, ki bo v končni fazi predvsem v korist zavarovanca.
               Zavarovalnice bodo smele pri dopolnilnem zdravstvenem zavarovanju zaračunavati enako
               premijo za vse zavarovance, z izjemo doplačil za kasnejši vstop v zavarovanje, kar je
               glede na načelo vzajemnosti po naše edino pravilno. V predlog zakona in še posebej
               sedaj v dopolnjen predlog so vgrajeni mehanizmi, ki bodo preprečevali medsebojne
               špekulacije, tako na strani zavarovalnic kot zavarovancev. Ločeno vodenje prihodkov
               iz stroškov na segmentu dopolnilnega zdravstvenega zavarovanja bo napravilo sistem,
               kar se tiče preglednosti in nadzornosti v smislu javnega interesa, veliko bolj
               transparenten. V smislu javnega interesa tudi zato je, da dobi država pri nadzoru nad
               delovanjem sistema in zavarovalnic večji vpliv.</p>
               <p>V poslanski skupini Slovenske ljudske stranke smo naklonjeni tudi temu, da se je
               vgradilo v predlog bolj razumno prehodno obdobje tako po vprašanju izpostavljanja
               sistema izravnav kakor tudi po vprašanju vračanja sredstev rezervacij, kajti ne
               moremo mimo dejstva in posledic trenutnega ali bolje rečeno zatečenega stanja, zato
               bi pretrd pristop zakonodajalca po našem trdnem prepričanju prej škodoval kot
               koristil temu, da bi sistem po novem konceptu praktično zaživel in se razvil v
               vzdržen in stabilen način zbiranja dodatnih sredstev. Povsem gotovo pa je, da bo
               potrebno po določenem času izvajanja tega zakona, ko se bodo njegove posamezne
               določbe stestirale v praksi in ko se bodo vzpostavili potrebni standardi pri
               zajemanju ključnih podatkov za izravnavo, opraviti v dobro stabilnosti in čim večji
               pravičnosti sistema dopolnilnega zdravstvenega zavarovanja posamezne popravke.</p>
               <p>Želel pa bi opozoriti, ker razpravljamo sedaj o dopolnjenem predlogu zakona, da je
               pri prepisovanju amandmajev v predlog zakona, storjena napaka pri 8. členu, in sicer
               v 62.h členu, kar je potrebno popraviti. Mi smo z amandmajem - tam 2% - popravili na
               1% in pol, poročilo pa vsebuje 1%. Hvala.</p>
            </sp>
            <sp xml:id="SDZ4-Izredna-11-2005-07-28.sp13">

               <speaker>PREDSEDNIK FRANCE CUKJATI:</speaker>

               <p>Hvala gospodu Brenčiču. Gospod Zmago Jelinčič bo predstavil stališče poslanske
               skupine Slovenske nacionalne stranke. Izvolite.</p>
            </sp>
            <sp xml:id="SDZ4-Izredna-11-2005-07-28.sp14">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik, in lepo pozdravljeni vsi skupaj! Zakon o zdravstvenem
               varstvu in zdravstvenem zavarovanju je potreben. Potrebno je spremeniti marsikaj in
               ta zakon marsikaj tudi spreminja. Prav gotovo je v zakonu tudi nekaj dobrega, vendar
               mi smo opozicijska stranka in ne bomo govorilo o tistem, kar je dobro, ampak bomo
               bičali tisto, kar je slabo. Sodimo, da konkurenca mora biti, vendar konkurenca mora
               biti po načelu vzajemnosti in ne po načelu profitabilnosti. Namreč bolnik je bolnik,
               ne glede na to, od kod prihaja, kakšen je njegov status in že Hipokratova prisega
               zahteva enak tretman kateregakoli bolnika. Zato ne moremo pristajati, da bi se pri
               zavarovalništvu delale takšne razlike.</p>
               <p>Pred kakšnim mesecem dni smo sprejeli novelo zakona o davku od prometa zavarovanih
               poslov. In nam v Slovenski nacionalni stranki se dozdeva, da je ta zakon bil
               predhodnica novemu zakonu, temu, ki ga obravnavamo danes, da bomo seveda v bistvu
               zavarovance oškodovali približno za eno milijardo tolarjev, ki se bo stekla v državni
               proračun.</p>
               <p>Ali pa tudi ne. Konec koncev, včasih imamo pri branju tega zakona občutek, da je
               namen zakona uničiti slovenske zavarovalnice. Minister je dal v javnosti nekaj izjav,
               da namerava pripeljati na slovensko tržišče tuje zavarovalnice, to se pravi,
               slovensko zavarovalništvo položiti v roke tujcem. Vedeti moramo, da v tujini, v tako
               imenovani demokratični Evropi, da ne govorim tudi drugje po svetu, so zavarovalnice
               najmanj 80% v lastni lasti. To se pravi, v lasti lastnega naroda, lastne države.
               Zavarovalništvo je velik posel, celo večji kot bančništvo, zato tega ne smemo
               prepuščati prostemu trgu in nikakor ne smemo tudi podlegati raznim čudnim grupacijam,
               ki so pravzaprav gospodu ministru napisale ta zakon.</p>
               <p>Zavedati se je potrebno, da navkljub temu da gospod minister govori, da je zakon
               pripravil gospod Franc Košir, neki veliki neodvisni strokovnjak, ki ga poznamo kot
               bivšega generalnega direktorja zavoda za zdravstveno varstvo, ki je v tistem času
               omenjeni zavod popeljal v izgube. Ta človek se deklarira kot ustvarjalec zakona, za
               njim je pa nekdo, ki je zares napisal zakon, to je gospod Ivan Gracar, član uprave
               Triglav zdravstvene zavarovalnice. To je zavarovalnica, ki je pravzaprav ekspozitura
               bivšega Triglava, kjer je gospa Klemenčičeva delala, kakor je hotela, in mislim, da
               je tukaj zadaj tudi ona. Konec koncev, gre za zavarovalnico, ki je na zelo čuden
               način prišla do tega segmenta zavarovancev, ki pa jih ima samo okrog 7 tisoč, še
               nekaj manj. Razen teh okrog 7 tisoč zavarovancev ima pa približno 4 milijarde
               slovenskih tolarjev izgube. Ti ljudje stojijo za tem zakonom zato, da bi dobili svoje
               mesto v tem zakonu in v prvi vrsti, da bi pokrili izgube. Seveda so ravno isti
               gospodje tudi Slovenski ljudski stranki napisali amandmaje zato, da bi prikrili
               ozadje vsega skupaj in da bi potem Ljudska stranka kot ena propulzivna, pametna
               stranka vložila pravzaprav več ali manj kozmetične popravke zakona.</p>
               <p>Mislim, da bo potrebno še dosti razprave in razmisleka o vsakem posameznem amandmaju.
               Mi smo jih vložili kar nekaj. In moram reči, da sem sedel z ljudmi iz Vzajemne in z
               ljudmi iz Triglava. Pa ne samo z njimi in predvsem sem se pa pustil poučiti o ozadjih
               teh in onih gospodov in tega in onega delovanja.</p>
               <p>Konec koncev, zanimivo je, da gospod minister gospoda Koširja jemlje kot ne vem
               kakšnega svetovalca, in ne vem - če se ne motim, mu plačuje preko firme Noema
               Cooperating. Zanimivo je, da ta firma ima tri zaposlene, za storitve je zavod že
               plačal več kot pol milijarde tolarjev tej mali firmi in da je ta mala firma zelo
               povezana z zavodom za zdravstveno zavarovanje, kajti hči enega od lastnikov te firme
               je vodja javnih naročil v informacijskem zavodu ZZZV. In kaj je naredil Kos, ki ga
               nekateri tako perete in čistite pri tej stvari - nič in njegova komisija.</p>
               <p>Skratka, nepravilnosti je kar nekaj, napak je kar nekaj in mislim, da bo smiselno
               pregledati in poslušati vsak amandma in jih pač potrditi tiste, ki so dobri. Hvala.
            </p>
            </sp>
            <sp xml:id="SDZ4-Izredna-11-2005-07-28.sp15">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelinčiču. Mag. Franc Žnidaršič bo predstavil stališče poslanske
               skupine DeSUS.</p>
            </sp>
            <sp xml:id="SDZ4-Izredna-11-2005-07-28.sp16">

               <speaker>MAG. FRANC ŽNIDARŠIČ:</speaker>

               <p>Spoštovani predsednik, spoštovani minister, kolegice in kolegi. Poslanska skupina
               DeSUS bo zakon podprla izključno zato, da ne bi prišlo do selektivnega poviševanja
               premij starejšim in bolj bolnim. Podprli bomo ta zakon tudi zato, ker smo prepričani,
               da bo veljal le kratek čas. Takšno prostovoljno zavarovanje, kot ga imamo, je namreč
               dolgoročno nesprejemljivo, ker v njem ni več solidarnosti, kakor tečejo stvari, pa
               tudi vzajemnosti vedno manj. Solidarnost je propadla z enako premijo ob bistveno
               različnih prejemkih v škodo revnih, vzajemnost pa se zmanjšuje z enakimi pravicami ob
               neenakih premijah. Trenutno imamo namreč vsaj štiri kategorije zavarovancev: tiste s
               skupinskimi popusti, one brez popustov, tiste s starostnimi rezervacijami in mlajše
               zavarovance še z večjimi popusti, vzajemnost bi imeli ob enakih premijah in enakih
               pravicah ter nič drugače. Glavna težava obstoječega prostovoljnega zavarovanja pa je
               tudi v tem, da je postalo obvezno za vse, ki imajo zdravo pamet, saj pokriva toliko
               nujnih pravic, da bi jih ob potrebi le malokdo lahko plačeval neposredno.</p>
               <p>Iz povedanega sledi, da je potrebno nepogrešljive pravice spraviti nazaj v obvezni
               del, tam pa namesto enotne premije povečane stroške pokriti s sorazmernim prispevkom
               iz neto prejemkov vseh zavarovancev, iz česar se neutemeljeno dela problem, ki ga v
               resnici ni. Odstotek bi bil namreč nižji od povprečnega odstotka, ki ga predstavljajo
               današnje premije prostovoljnega zdravstvenega zavarovanja, ki se gibljejo od 0,3% za
               najbogatejše, se pravi tudi za direktorje zavarovalnic, pa do 12% za najrevnejše
               oziroma tiste z najnižjimi prejemki, kar je seveda dolgoročno nesprejemljivo,
               nepravično, nesolidarno in etično in moralno sporno. V prostovoljnem zavarovanju bi
               namreč dolgoročno smele ostati le tiste vsebine, ki so sicer pogrešljive. Kot na
               primer nadstandard v bolnišnici, kozmetične operacije, zdravila na negativni listi,
               nenujno zdraviliško zdravljenje, potni stroški in podobno. Pričakovanje, da bi več
               zavarovalnic oziroma večja konkurenca na tem področju lahko reševali problem
               obstoječe vsebine prostovoljnih zavarovanj, je namreč povsem napačno, saj bi v več
               zavarovalnicah za isto stvar zgorelo še več denarja v nerazumno visokih plačah
               zavarovalničarjev, in to za zdravstveno zavarovanje, pri katerem ne bi smelo biti
               niti dobičkov, niti visokih stroškov in niti visokih plač.</p>
               <p>Mi bomo vztrajali pri dogovoru, da se tako prostovoljno zavarovanje ukine in oboje
               postavi na novo. Za to kratko prehodno obdobje, pa bomo zakon podprli, saj je
               poskušal blažiti škodo, ki je že nastala, in bi bila, če ga ne sprejmemo, še večja.
               Lepa hvala.</p>
            </sp>
            <sp xml:id="SDZ4-Izredna-11-2005-07-28.sp17">

               <speaker>PREDSEDNIK FRANCE CUKJATI:</speaker>

               <p>Hvala gospodu Žnidaršiču. Gospod Franc Jazbec bo predstavil stališče poslanske
               skupine Slovenske demokratske stranke.</p>
            </sp>
            <sp xml:id="SDZ4-Izredna-11-2005-07-28.sp18">

               <speaker>FRANC JAZBEC:</speaker>

               <p>Hvala lepa. V poslanski skupini Slovenske demokratske stranke bomo podprli predlagane
               spremembe in dopolnitve zakona o zdravstvenem zavarovanju, ki zaradi svojega vpliva
               na uresničevanje zdravstvenega varstva ter na socialno varnost celotnega prebivalstva
               opredeljuje dopolnilno zavarovanje kot javni interes Republike Slovenije. Slednji se
               na področju dopolnilnega zavarovanja uresničuje tako, da zaradi varovanja interesa
               zavarovancev država z novelo zakona o zdravstvenem zavarovanju zagotavlja enako
               obravnavo zavarovancev, ne glede na starost in zdravstveno stanje. S predlagano
               novelo bo dosežena večja varnost zavarovanih oseb, pri čemer bodo preprečevane
               njihove negativne selekcije na podlagi starosti, spola ali bolezenskega stanja s
               strani zavarovalnic in v zagotavljanju enakih pogojev za sklenitev zavarovanja za vse
               zavarovance. Skladno z navedenim novela zakona opredeljuje obvezo zavarovalnic, da
               oblikujejo za vse svoje zavarovance enake premije, da so jih dolžne sprejeti v
               zavarovanje in jim ne smejo postavljati kakršnihkoli predhodnih pogojev, zavezance za
               doplačila pa spodbuja k zgodnji sklenitvi dopolnilnega zavarovanja. Javni interes se
               bo uveljavljal tudi skozi izravnalno shemo dopolnilnega zavarovanja ter posebne
               določbe, ki od zavarovalnic zahtevajo ločeno vodenje prihodkov in odhodkov
               dopolnilnega zavarovanja, ločen izkaz poslovnega izida ter uporabo sredstev
               dopolnilnega zavarovanja le za izvajanje tega zavarovanja.</p>
               <p>Novela zakona o zdravstvenem zavarovanju tudi uvaja izravnavo razlik v višini škod
               med zavarovalnicami, do katerih bi prišlo zaradi razlik v strukturi in njihovih
               zavarovalnih oseb po starosti in spolu. Brez te izravnave bi imele zavarovalnice v
               večjem deležu mlajše populacije zavarovancev in zavarovank nižje premije oziroma bi
               ustvarjale dodatne dobičke, med tem ko bi imele zavarovalnice z višjim odstotkom
               starejših zavarovalnih oseb slabše pogoje poslovanja in posledično višje premije.
               Navedeno bo opravila uvedba izravnalne sheme dopolnilnega zavarovanja, ki bo
               preprečila negativne posledice zavestne ali slučajne selekcije oziroma grupiranja
               zavarovalnih oseb pri posameznih zavarovalnicah.</p>
               <p>Zakon ureja tudi vprašanja možnosti odpovedi zavarovalne pogodbe o prostovoljnem
               zdravstvenem zavarovanju s strani zavarovalnice kot tudi s strani zavarovalca, ker je
               prav tako nadaljnji prispevek pri varstvu zavarovanih oseb. Predvideva tudi roke in
               postopke prehoda od dosedanje k novi ureditvi dopolnilnega zavarovanja in roke za
               uvedbo izravnalne sheme dopolnilnega zavarovanja. Zaradi varovanja dopolnilnih
               zdravstvenih varovanj, kot to opredeljujejo direktive EU, in zaradi varovanja
               interesov države zavarovalcev oziroma zavarovancev ter zavarovalnic je predlog novele
               zakona o zdravstvenem zavarovanju vložen po nujnem postopku.</p>
               <p>V poslanski skupini SDS bomo predlagano novelo zakona v celoti podprli skupaj s
               sprejetimi amandmaji na odboru za zdravstvo. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp19">

               <speaker>PREDSEDNIK FRANCE CUKJATI:</speaker>

               <p>Hvala gospodu Jazbecu. Dr. Matej Lahovnik bo predstavil stališče poslanske skupine
               Liberalne demokracije Slovenije.</p>
            </sp>
            <sp xml:id="SDZ4-Izredna-11-2005-07-28.sp20">

               <speaker>DR. MATEJ LAHPOVNIK:</speaker>

               <p>Hvala lepa. Spoštovane poslanke, poslanci, gospod minister! V Liberalni demokraciji
               Slovenije ocenjujemo, da sam zakon izpolnjuje temeljno načelo načelo varstva interesa
               zavarovancev, potrošnikov, državljanov. Zakon mora biti namenjen zaščiti njihovih
               interesov in ocenjujemo, da je cela vrsta dobrih rešitev. Zakon prinaša prenovljen
               sistem, dopolnjen sistem dopolnilnega zdravstvenega zavarovanja. Bistvena rešitev je
               seveda, kot je bilo že večkrat danes tukaj rečeno, uvedba izravnalnih shem, ki
               omogoča vsem, ki želijo konkurirati na trgu dopolnilnih zdravstvenih storitev, vsem
               zavarovalnicam, enak položaj, ne glede na starostno strukturo zavarovancev.</p>
               <p>Če ne bi uvedli izravnalnih shem, bi bili starejši v tej državi v izrazito slabšem
               položaju, saj bi morali plačevati bistveno višje zneske za dopolnilno zdravstveno
               zavarovanje kot pa mlajše generacije. Vemo, da je žal tako, da s starostjo stroški
               zdravstvenih storitev tudi naraščajo in z uvedbo izravnalnih shem smo omogočili
               pravičen sistem, ki temelji na medgeneracijski solidarnosti, sistem, ki omogoča tudi
               starejšim osebam v naši državi varno starost.</p>
               <p>Zakon tudi prinaša večjo konkurenčnost na trgu dopolnilnih zdravstvenih zavarovanj,
               predvsem pa seveda prinaša tudi rešitev v obliki izplačila starostnih rezervacij. Z
               uvedbo izravnalnih shem starostne rezervacije niso več potrebne, zato jih je potrebno
               razgraditi in izplačati tistim, ki so jih tudi ustvarili. To pa so zavarovanci,
               državljanke in državljani in mislimo, da je rešitev na tem področju ustrezna. Želel
               bi seveda poudariti, da se nam ne zdi smiselno in zato smo tudi podprli amandma, da
               se pri teh izplačilih ne bi plačal davek od prometa zavarovalnih poslov. Mislim, da
               je to povsem nesmiselno in v tem smislu moram reči, da se nekako čudimo stališču
               vlade, da tega ni podprla. Mislimo, da bi bilo korektno, da se zavarovancem v
               celotnem znesku izplača tisto, kar so tudi sami ustvarili, ne pa, da se jim zaradi
               spremenjenega modela ta znesek sedaj izplača, hkrati pa obremeni z vsemi dajatvami.
               To je nekorektno. In tukaj bi si želel, seveda, drugačno stališče vlade.</p>
               <p>Kar se tiče splošnih načel, bi rekel, da je bilo očitno v razpravi, da je bila
               usklajenost s socialnimi partnerji minimalna, lahko bi rekel seveda, da je bila na
               nekem tistem nivoju, ki je omogočal obravnavo zakona, lahko bi bila seveda tudi
               bistveno bolj poglobljena. Mi smo imeli včeraj v razpravi na odboru celo vrsto
               amandmajev na mizi. Pokazalo se je, da je bilo potrebno veliko redakcijskih
               popravkov, celo vrsto redakcijskih popravkov, sprejeta so bila tudi tri vsebinska
               dopolnila, ki jih je vložila sama koalicija. Cela vrsta redakcijskih in drugih
               popravkov na nek način vzbuja strah, ali so vse rešitve res najbolj dorečene in
               domišljene. Seveda moram reči, da bo praksa pokazala, v kakšni smeri je sistem
               potreben nadaljnjih dopolnitev, in seveda si želim, da bi do teh dopolnitev, ki bodo
               v korist zavarovancem tudi prišlo.</p>
               <p>Želel bi še poudariti, da ocenjujemo, da je ta zakon samo eden izmed korakov v okviru
               celovite zdravstvene reforme, ki jo Slovenija potrebuje. Treba se je zavedati, da se
               število starejših povečuje, delež oseb nad 65 let je vse višji. Zato je treba
               razmišljati tudi o tem, kako zagotoviti več denarja v zdravstvu, kako zagotoviti, da
               bodo pravice bolnikov primerno zaščitene.</p>
               <p>V Liberalni demokraciji Slovenije smo že pred časom poslali zakon o pravicah bolnikov
               tudi v vednost ministrstva za zdravje, FIDES-u, potrošniškim organizacijam, ker
               menimo, da so dejansko pomembna vprašanja tista, ki bolnike zanimajo, kakšne bodo
               čakalne dobe, kakšna je kakovost storitev, kakšna je ne nazadnje, in to je pomembno,
               dostopnost zdravstvenih storitev. Tako ocenjujemo, da je omenjeni zakon eden izmed
               korakov, tistih, ki bodo še potrebni. V Liberalni demokraciji Slovenije bomo sicer
               zakon podprli.</p>
            </sp>
            <sp xml:id="SDZ4-Izredna-11-2005-07-28.sp21">

               <speaker>PREDSEDNIK FRANCE CUKJATI:</speaker>

               <p>Hvala gospodu Lahovniku. Končali smo s predstavitvijo stališč poslanskih skupin.
               Prehajamo na obravnavo oziroma prehajamo na <title>drugo obravnavo,</title> to je na
               razpravo o posameznih amandmajih in členih dopolnjenega predloga zakona. Ravnokar se
               delijo amandmaji poslanskih skupin, in sicer kot prvi so vloženi amandmaji k 3. členu
               dopolnjenega predloga. In sicer imamo tri amandmaje Socialnih demokratov k 3. členu.
               Ti amandmaji se delijo ravnokar na klop. Ali želite, da nekaj minut počakamo, preden
               bodo razdeljeni? Potem prekinjam sejo in jo bomo nadaljevali ob 11. Nadaljevali bom
               ob 11, čez pet minut.</p>
               <stage>(Seja je bila prekinjena ob 10.55 uri in se je nadaljevala ob 11.01 uri.)</stage>
            </sp>
            <sp xml:id="SDZ4-Izredna-11-2005-07-28.sp22">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, nadaljujemo z drugo obravnavo zakona, in
               sicer v razpravo dajem amandmaje k 3. členu. Prejeli ste dva amandmaja k 3. členu,
               oba predlaga poslanska skupina Socialnih demokratov. Naj vas opozorim, da tretji
               predlog Socialnih demokratov ni k 3. členu, ampak je pomotoma zapisano k 3., v
               resnici je k 4. členu, to se pravi k 62. a členu. Zaradi tega bomo o tem tretjem
               amandmaju Socialnih demokratov razpravljali pri 4. členu. Torej, dajem v razpravo dva
               amandmaja Socialnih demokratov k 3. členu, in sicer k 4. točki in k 7. točki člena.
               Želi kdo razpravljati? Gospa Pečanova, imate besedo. Gospod Zamernik naj se izklopi.
               Izvolite, gospa Pečanova. Še vedno ni vklopljeno. Izvolite.</p>
            </sp>
            <sp xml:id="SDZ4-Izredna-11-2005-07-28.sp23">

               <speaker>BREDA PEČAN:</speaker>

               <p>Hvala lepa za besedo. Rada bi povedala, zakaj smo ponovno vložili k 4. točki drugega
               odstavka 3. člena amandma. Gre za to, da je bilo včeraj na odboru sprejet amandma
               štirih poslanskih skupin, kjer je bilo črtano besedilo, da se šteje kot osnova
               zakonsko določen kapitalski dobiček - bom povedala tako, kakor se ponavadi sliši,
               kakor se ponavadi govori - in da tega v zakonu ni določeno, se pravi, da nima smisla,
               da to besedilo v tem členu ostaja. Zaradi tega je seveda potem dana družbam, ki se
               ukvarjajo s prostovoljnim dopolnilnim zavarovanjem, možnost, da porabijo praktično
               ves dobiček za svoje - bom rekla, da svobodno razpolagajo z njim oziroma polovico
               vsega dobička ne pa polovico preostanka dobička ali, bom rekla, polovico dobička, ki
               nekako bi predstavljal pravzaprav ekstrapofit, kar je mnogo več kot pa po osnovnem
               besedilu. Zaradi tega predlagamo, ker so vzajemne zavarovalnice neprofitne družbe,
               ker so v lasti članov teh vzajemnih zavarovalnic, je potem logično, da ni interesa,
               da bi si dobiček na kakršenkoli način delili, temveč naj se vlaga celoten dobiček v
               vzajemne zavarovalniške posle. Torej bi bilo smiselno, da enostavno določimo z
               zakonom, da se celoten dobiček vlaga nazaj v vzajemne zavarovalniške posle oziroma v
               dopolnilno zdravstveno zavarovanje. Tako predlagamo, da se besede "polovico tega
               izida" nadomestijo z besedama "celoten izid".</p>
               <p>Drugi amandma pa se nanaša znova na besedilo, ki je bilo včeraj popravljeno tako, da
               je bila provizija, ker temu ne moremo drugače reči provizija za izdajanje faktur,
               ponovno poudarjam: nemogoča, neživljenjska in po moji oceni nezakonita poteza, ki jo
               v zakon stiskate, predlagamo, da se enostavno črta, da tega nadomestila za
               dostavljanje podatkov, ki so v resnici čisto navadno fakturiranje, ne dovoli
               zaračunavati in temu primerno seveda je potem treba zapisati v 7. točki 3. člena, da
               "se zagotavlja brez nadomestila". Hvala.</p>
            </sp>
            <sp xml:id="SDZ4-Izredna-11-2005-07-28.sp24">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Želi še kdo razpravljati o amandmajih k 3. členu? Ne. Potem,
               zaključujem razpravo o amandmajih in o 3. členu.</p>
               <p>In sicer, prehajamo s tem na 4. člen in o amandmaju Socialnih demokratov k 4. členu,
               to je k 62.a členu, kjer se predlaga sprememba besedila. Želi kdo razpravljati?
               Gospod Potrč.</p>
            </sp>
            <sp xml:id="SDZ4-Izredna-11-2005-07-28.sp25">

               <speaker>MIRAN POTRČ:</speaker>

               <p>Hvala lepa. Gospod predsednik, najprej hvala za dopolnitev, gre za 4. člen. Medtem ko
               smo mi pripravljali amandmaje, je na podlagi razprave na odboru prišlo do spremembe
               členov in zato je treba računati s tem, da je to 4. člen in predlagal bi, da se tudi
               uvodni stavek spremeni, da se glasi takole: "62.a člen se dopolni tako z naslednjim
               besedilom."</p>
               <p>Namreč besedila, ki je sedaj v 62.a členu, mi ne bi črtali, ampak bi ga
               dopolnili.</p>
               <p>Sedaj pa mi dovolite, da povem vsebino. Poglejte, veliko razprav je bilo o tem, ali
               je dodatno zdravstveno zavarovanje še vedno solidarnost in vzajemnost ali ni. In mi
               trdimo, da je solidarnost, da solidarnost v nobeni meri ni več, če morajo v enakem
               procentu plačevati prispevke za praktično nujno dopolnilno zdravstveno zavarovanje
               osebe z izjemno nizkimi in osebe z zelo visokimi dohodki.</p>
               <p>Soglašam z razpravo, ki jo je v imenu poslanske skupine imel kolega Žnidaršič, ko je
               opozoril, da je obremenitev na posameznika, če je približno 5 tisoč tolarjev mesečno,
               kolikor bo znašala, glede na razpone v plačah od 0,3 do tudi 12%. Jaz sem samo za
               primer vzel. Če vzamemo kot izhodišče minimalno plačo, ki je cca. 80 tisoč, bi
               obremenitev na minimalno plačo bila 6%, obremenitev pri plači 500 tisoč pa samo 1%.
               Zato se nam zdi nujno in prav že v spremembi in dopolnitvi tega zakona razmišljati,
               da se ta res velika krivica odpravi. Mi bomo zaradi visokega zneska obremenitev na
               nizke dohodke - mi pa kot kriterij jemljemo minimalno plačo, znesek pokojnine, ki je
               pod to minimalno plačo in podobne primere - skratka, pri ljudeh, ki bodo imeli pod 80
               tisoč dohodka, se nam bo lahko zgodilo, da bodo še kako potrebni tudi uslug, da
               rečem, ki jih nudi dopolnilno zdravstveno zavarovanje, pa tega ne bodo zmogli, ker
               nihče namestu njih ne bo vplačal, sami pa tega plačevati ne bodo mogli. Zato računam
               s tem, da boste, ne glede na to, da vlada trdi, da je to samo začasna rešitev, pa da
               bo v kratkem prišlo do ponovnega razmisleka, morda tudi do združitve dopolnilnega in
               obveznega zavarovanja, samo do takrat bo kljub temu preteklo nekaj vode. In mislim,
               da bi bila priložnost, da sedaj to uredimo. Vprašali me boste, od kod? Piše! Ja, res,
               iz državnega proračuna. Če me vprašate, koliko? Če je naš izračun, ki ga imamo,
               približno 170 tisoč zavarovancev, ki bi bili oproščeni, krat 50 tisoč letno, je to
               cca. 8,5 milijarde letno, vendar za letošnje leto, ko začne veljati zakon šele s 1.
               septembrom, bi ta obveznost znašala cca. 2,8 milijarde in nič več. 2,8 milijarde,
               gospe in gospodje, je približno 20% tistega, kar smo na prejšnji seji na predlog
               vlade uredili za vprašanje upokojencev. Tam smo sprejeli, letos že, obveznost cca. 12
               in nekaj več milijard, se pravi, morda petino tega bi tukaj dali za najbolj ogrožene
               na področju zdravstva. Zdravje pa verjetno vemo, kakšna dobrina je in kaj za
               slehernika od nas pomeni. Mi nočemo reči, da to ni amandma za razmislek ali pa, da
               nima tudi svoje teže v smislu materialnih bremen. Mislim pa, da so materialna bremena
               v tem primeru nesorazmerna z nujnostjo, ki jo za urejanje zdravstvenega varstva
               najširšega kroga državljank in državljanov imamo.</p>
               <p>In še ena stvar. Mi sicer predlagamo in upam, da bo še sprejeto, da se ne plačuje
               davka od vračila sredstev na podlagi starostnih teh zavarovanj. Če pa vlada tega ne
               bo storila, je tam dodatno milijarda in bi zopet polovico te obveznosti že s tem, da
               bo ta davek plačan, prihranili in za nov proračun, ker to je dodatna pravica, ki jo
               bo proračun iz plačila davka na dodano vrednost dobil. Tam bo dobil približno
               milijardo pa pol, tule bi pa na ta račun se nekaj zmanjšalo. In bi cela nova
               obveznost proračuna na podlagi našega predloga morda za letošnje leto bila milijarda
               pa pol tolarjev. Če gre za zdravje 170 tisoč državljank in državljanov, potem mislim,
               da je to denar, ki bi ga vlada, ne glede na to, da so razlike med mnenjem
               zdravstvenega ministra in financami lahko, morala dati in pričakujem, da boste
               kolegice in kolegi poslanci tudi koalicije takšen predlog našega amandmaja podprli.
               Hvala.</p>
            </sp>
            <sp xml:id="SDZ4-Izredna-11-2005-07-28.sp26">

               <speaker>PREDSEDNIK FRANCE CUKJATI:</speaker>

               <p> Hvala gospodu Potrču. Še enkrat ponovim, kot sem razumel gospoda Potrča, gre za
               amandma k 4. členu, in sicer napovedni stavek se glasi: "Besedilo 62.a. člena se
               dopolni z naslednjimi novimi odstavki." In to so odstavki 5, ne 1, 2, ampak 5, 6, 7,
               8, 9 in 10. Zadnji stavek amandmaja pa se črta, ker je brezpredmeten. Zadnji stavek,
               ki se glasi: "Predlagani spremenjeni člen je 42.a. člen" in tako dalje.</p>
            </sp>
            <sp xml:id="SDZ4-Izredna-11-2005-07-28.sp27">

               <speaker>MIRAN POTRČ:</speaker>

               <p>Gospod predsednik, hvala lepa.</p>
            </sp>
            <sp xml:id="SDZ4-Izredna-11-2005-07-28.sp28">

               <speaker>PREDSEDNIK FRANCE CUKJATI:</speaker>

               <p> Prosim. Želi še kdo razpravljati? Gospod Sok.</p>
            </sp>
            <sp xml:id="SDZ4-Izredna-11-2005-07-28.sp29">

               <speaker>ALOJZ SOK:</speaker>

               <p> Hvala lepa. Torej nisem se mislil oglašati, ampak ker je, mislim da, neposreden
               televizijski prenos in ker je tudi kolega Potrč tukaj govoril verjetno na takšen
               način, zaradi tega je vseeno pač treba k temu nekaj povedati. On namreč pravi, da ta
               je ta amandma napisan za najbolj ogrožene na področju zdravstva. Rad bi pravzaprav
               opomnil, da smo štiri leta čakali na zakon o izravnalnih shemah. Da štiri leta
               prejšnja vladajoča koalicija takšnega zakona, ki bi pomenil dejansko medgeneracijsko
               solidarnost na področju zdravstva, kar se tiče izravnalnih shem, nismo imeli in da ga
               prejšnja koalicija v štirih letih ni sprejela. Danes pa s takšnim amandmajem, kot ga
               kolegi poslanci socialdemokratske stranke predlagata, nekako poskušate - vsaj jaz
               tako razumem - ta zakon, ki ga sprejemamo po nujnem postopku, ker je nujno potreben,
               ker je potrebno to čim prej urediti, vi poskušate s tem amandmajem zadevo dejansko
               postaviti na glavo.</p>
               <p>To, kar ste napisali, je lahko zelo všečno in se da seveda prodajati kot zavzemanje
               za te kategorije, ki prejemajo, ne vem, minimalno plačo, ki prejemajo varstveni
               dodatek in tako naprej, ampak pravnoformalno - in prepričan sem v to - v ta zakon ne
               spada. Če bi to sprejeli, potem je treba v skladu s tem urediti kopico drugih
               zakonov, da ne bodo v medsebojnem konfliktu, da ne bodo zakoni v medsebojnem
               nasprotju. Kajti že danes vemo, kar se tiče zakonov s področja žrtev vojne in potem
               zakonov, se marsikomu to dopolnilno zavarovanje že plačuje in je točno tudi navedeno,
               kdo je potem tisti, ki ti plača. Vi navajate, da naj bi bil to državni proračun in
               pri tem govorite, da gre za 2,8 milijard in da je to polovica tistega zneska, ki smo
               ga sprejeli, ko smo spremenili zakon o pokojninskem in invalidskem zavarovanju. Če bi
               na takšen način razpravljali, bi lahko rekel, da je to samo 10% tistega zneska, ki ga
               je vaša vladajoča koalicija namenila za nakup letala in tako naprej. Se pravi, nikar
               ne delajte teh primerjav. Ostanimo realni in povejte, kdo naj potem - se strinjam s
               tem, ampak kdo naj potem zagotovi ta izpad, ker mi pišemo ta zakona za zavarovalnice,
               se pravi, kaj bomo naredili s tem, če takšen amandma, kot ga vi predlagate,
               sprejmemo.</p>
               <p>Tudi kar se tiče zakona o davkih, ko se na veliko problematizira in se odpirajo mnoga
               vprašanja v zvezi s tem, je treba še enkrat povedati, da je veljavno davčno
               zakonodajo s preglasovanjem sprejela prejšnja vladajoča koalicija in da se pripravlja
               sprememba te davčne zakonodaje. Obljuba je, da bo do konca leta ta sprememba tudi
               vložena v državni zbor. Dokler pač zakon je takšen kot velja, pa ga je treba
               spoštovati. In to bi dejansko kolega Potrč vi morali vedeti, ne pa, da nam tu
               poskušate prodajati neko demagogijo, da naj vlada to uredi drugače in naj ne spoštuje
               zakona. Se pravi, dokler velja takšen zakon na področju davkov, ker ste ga sprejeli -
               pa naj gre za dodatek za velike družine ali pa za obdavčevanje premij in tako naprej.
               Ne trdim, da se v Novi Sloveniji s tem ne strinjamo, da se nekatere zadeve na tem
               področju spremenijo. In bomo tudi, ko bo zakon vložen v državni zbor, predlagali, da
               na teh področjih pride do sprememb, ampak dokler ni zakon spremenjen, ga je treba kot
               takšnega potrebno spoštovati. Vse drugo je na nek način zavajanje javnosti in zahteva
               za nekaj, česar pa sami v štirih letih, kot sem rekel, niste storili. Hvala lepa.
            </p>
            </sp>
            <sp xml:id="SDZ4-Izredna-11-2005-07-28.sp30">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Besedo ima gospa Pečanova.</p>
            </sp>
            <sp xml:id="SDZ4-Izredna-11-2005-07-28.sp31">

               <speaker>BREDA PEČAN:</speaker>

               <p>Rada bi povedala, da nekateri ne razumete, za kaj gre. Ker je v tekstu 70.000
               državljanov Republike Slovenije, je velika večina upokojencev in vemo, kakšna je
               struktura pokojnin v Sloveniji - in bi ravno upokojenci bili med tistimi, ki bi bili
               oproščeni plačevanja oziroma bi namesto njih plačevala zavarovanje država.</p>
               <p>Drugo, treba je opozoriti tudi na to, da v kolikor boste sprejeli amandma, ki smo ga
               vložili k 3. členu v zvezi z vlaganjem nazaj v dopolnilno zdravstveno zavarovanje
               vseh eventualnih dobičkov teh zavarovalnic, je že tukaj vir, s katerim bodo lahko
               zavarovalnice same pokrivale izpad prihodkov na račun oprostitve plačevanja premije
               socialno šibkejšemu delu prebivalstva. Dejstvo pa je, in to imamo konkretne dokaze v
               statistiki, da je zdravstvena ogroženost ljudi z nizkimi prejemki mnogo večja, ne
               glede na starostno skupino, kot pa tistih, ki imajo višje prejemke. Samo primerjamo,
               kakšna je življenjska doba v Prekmurju, kjer vemo, da je več prebivalcev z nizkimi
               dohodki, kot pa, recimo, v osrednji Sloveniji ali pa v zahodni Sloveniji, kjer je
               prebivalstvo premoženjsko oziroma dohodkovno v boljšem stanju.</p>
               <p>Torej, tukaj je treba razmišljati - ne kot pravijo nekateri demagoško, ampak je treba
               razmišljati tako, da bomo omogočili dostopnost dostop do zdravstvenih storitev vsem,
               ne pa samo tistim, ki imajo denar. Hvala.</p>
            </sp>
            <sp xml:id="SDZ4-Izredna-11-2005-07-28.sp32">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Besedo ima gospa Kucler Dolinar.</p>
            </sp>
            <sp xml:id="SDZ4-Izredna-11-2005-07-28.sp33">

               <speaker>MOJCA KUCLER DOLINAR:</speaker>

               <p>Hvala lepa. Res govorimo ob tem amandmaju o socialno ogroženih, torej o tistih, ki še
               toliko težje bi plačevali premije za dopolnilno zdravstveno zavarovanje, in o
               predlogu, da se ta premija za njih drugače uredi in da se te premije ne
               plačujejo.</p>
               <p>Ko smo dobili predlog zakona o zdravstvenem varstvu in zdravstvenem zavarovanju v
               tistih osnutkih, v osnovi obliki, je vlada že sama se odločila, da bo v določeni meri
               določenim ljudem, torej tistim osebam, ki so še posebno ogroženi, sklop iz
               dopolnilnega zavarovanja uvrstila v okvir obveznega zavarovanja. Nekako sam proces
               sprejemanja in spreminjanja, po kakšnem postopku bomo sprejemali spremembe in
               dopolnitve zakona o zdravstvenem varstvu in zdravstvenem zavarovanju, je sedaj v
               končni fazi, se izšel tako, da po nujnem postopku sprejemamo izravnalne sheme. Torej,
               samo en sklop iz tiste celote, ki ga moramo in ki ga je nujno v jeseni še dopolniti
               in spremeniti.</p>
               <p>Torej, s tega vidika jaz menim, da ne bomo ravnali nič krivično in nič slabo in nič
               zlonamerno, ker tega amandmaja ta trenutek ne bomo podprli. To bo predmet razprave,
               ko jo bomo opravljali ob naslednjih spremembah in dopolnitvah zakona in verjetno je
               javnosti že znano in tudi nam, poslancem, da je tudi sama vlada in sama koalicija se
               odločila za takšen pristop, tako da se mi zdi v tem trenutku ta amandma nekako
               preuranjen, glede na sam postopek in na cilj, ki ga zasledujemo s temi spremembami,
               torej, predvsem v zvezi z izravnalnimi shemami. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp34">

               <speaker>PREDSEDNIK FRANCE CUKJATI:</speaker>

               <p>Hvala gospe Kuclerjevi. Besedo ima gospod Potrč. Izvolite.</p>
            </sp>
            <sp xml:id="SDZ4-Izredna-11-2005-07-28.sp35">

               <speaker>MIRAN POTRČ:</speaker>

               <p>Hvala lepa. Jaz ne bi želel, da s tem amandmajem brez potrebe politiziramo na način,
               kot je začel gospod Sok. Ne nam očitati zlonamernosti in demagogije, gospod Sok. Ne
               nam očitati tudi tega, da štiri leta na oblasti nismo kaj naredili. Marsičesa nismo
               naredili, ampak počasi se bo treba navaditi, da od oktobra ste vi na oblasti in da bo
               vedno več tistega časa, v katerem bo treba ugotavljali, kaj je bilo storjeno, česa ni
               bilo.</p>
               <p>Amandma je dobronameren, ali je realen ali ne, boste vi ocenili in boste povedali.
               Ali je prav še nekaj mesecev, leto ali pa dve čakati v starem sistemu in pustiti
               pomemben obseg ljudi, ki z nizkimi dohodki velik delež svojih dohodkov namenja
               svojemu lastnemu zdravju ali bi bilo pa boljše te ljudi vključiti že sedaj v
               dopolnilno zavarovanje brez plačila prispevkov in bi prispevke za njih plačeval
               proračun - to je vredno razmisleka. Mi smo to idejo dali. Ideja je jasna in je
               izvedljiva. Proračun bi bil tisti, ki bi za te ljudi, ki bi bili obvezno po zakonu
               tudi dopolnilno zavarovani, plačeval premije. Vzajemne in zavarovalnice, ki so
               delniške družbe, skratka, zavarovalnice ne bi s tem bile v ničemer obremenjene niti
               omejene. Dobile bi vse zavarovanje, tudi za teh 170 tisoč ljudi, plačala pa bi jih
               država ne pa vsak posameznik. To je edina razlika. Vsak posameznik bi se pri tej
               drugi, tretji zavarovalnici zavaroval, če bi imel občutek, da so pogoji, pod katerimi
               se zavaruje, lahko za njega ugodnejši, kot bo veljalo tudi za vse druge, ki bodo sami
               zavarovalno premijo plačali. In povedal sem, koliko bi po naših ocenah to bila
               sredstva, ki bi jih morala država v letošnjem letu, gotovo pa v naslednjem že več,
               ker letos velja samo za štiri mesece tega leta, potem v naslednjem letu bi veljalo za
               celo leto, urediti. In dal sem en primer iz letošnjega leta, iz meseca nazaj - kaj
               vse se je dogajalo zadnjih 50 let, gospod Sok, se da vleči številke kakorkoli - ampak
               v zadnjem mesecu nazaj je ta vlada in mi smo glasovali za. Ne nam očitati, da ne. In
               tudi tokrat bomo s tem amandmajem ali brez tega amandmaja glasovali za. Ne nam
               očitati, da s tem blokiramo sprejem zakona. To je neresnica. Tega nismo rekli in tudi
               ne mislimo. Tudi o pokojninskem zakonu smo glasovali za, ker menimo, da je prav
               katerikoli kategoriji zagotoviti več pravic. Samo, če ste koalicija pred mesecem dni
               ocenili, da je prav, potrebno, nujno iz proračuna za letošnje leto cca. 12 ali 14
               milijard sredstev zagotoviti za reševanje problema usklajevanja pokojnin, višjega
               zneska enkratnega nadomestila oziroma prejšnjega rekreacijskega dodatka in drugo.
               Prav! Samo mi pravimo, dajte primerjati to odločitev tudi s to, ki bi stala desetino
               teh sredstev, pa se mogoče odločite. Če se ne boste, nič ne bomo očitali, samo ne nam
               očitati nečesa, kar je nerealno ali pa demagoško. Hvala.</p>
            </sp>
            <sp xml:id="SDZ4-Izredna-11-2005-07-28.sp36">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Repliko gospod Sok. Izvolite.</p>
            </sp>
            <sp xml:id="SDZ4-Izredna-11-2005-07-28.sp37">

               <speaker>ALOJZ SOK:</speaker>

               <p>Hvala lepa. Tako spoštovani kolega Potrč, ja, seveda razumem, da opozicija tako
               govori. To je normalno, ampak težko je pa sprejeti dejstvo, da še eno leto ni mimo,
               kar ste imeli oblast vi in ko niste dejansko na področju izravnave zavarovalnih shem
               naredili tistega, kar ste obljubljali. Enostavno pač niste. Jaz drugače ne morem
               povedati, danes, ko na izredni seji po nujnem postopku to področje urejamo, pa ste
               prišli s temi idejami, ko pravite, da vas skrbijo določene kategorije prebivalcev, v
               istem stavku pa poveste, da zakon o spremembi zakona o pokojninskem in invalidskem
               zavarovanju je prinesel toliko in toliko obremenitev za državo. Ja, saj vendarle če 6
               milijard v letošnjem letu po tem zakonu namenjamo več za pokojnine, bodo ta denar
               prejeli upokojenci. Vi pa v istem stavku to problematizirate in potem ciljate na neko
               drugo področje, kjer pa je treba še nekaj dodatno zagotoviti.</p>
               <p>Gremo počasi, korak po korak in približali se bomo temu in nikar ne poskušajte
               ustvarjati nekega mnenja, da pa zdajšnja vladajoča koalicija kategorije prebivalstva,
               ki dobivajo izredno malo ali prek pokojnin ali prek plač, da nas ne skrbijo. Seveda
               nas, ampak v tem trenutku so možnosti takšne, kot so. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp38">

               <speaker>PREDSEDNIK FRANCE CUKJATI:</speaker>

               <p>Hvala gospodu Soku. Gospod Potrč, ali vas lahko dam v seznam razpravljavcev, ker
               replika na repliko ni dovoljena. Ja, v redu. Gospod Prijatelj.</p>
            </sp>
            <sp xml:id="SDZ4-Izredna-11-2005-07-28.sp39">

               <speaker>SREČKO PRIJATELJ:</speaker>

               <p>Spoštovani predsednik, hvala lepa za besedo. Spoštovani minister, lepo pozdravljeni
               kolegice in kolegi prav tako! Torej, če govorimo o 3. členu, to je čista giljotina za
               sam zakon. Jaz bi rad isto povedal, kot sem že povedal na matičnem odboru, ki je bil
               voden tako, po domače, da razlogov dejansko za plačevanje nadomestila ni. To je ravno
               tako, kot če bi jaz šel v market in bi kupil neko robo v višini x tolarjev in bi
               hotel imeti račun, pa bi rekla blagajničarka: "Veste, za ta račun boste plačal še
               toliko in toliko, če ga hoteče imeti." Čista neumnost, gospe in gospodje.</p>
               <p>Drugo, kar želim povedati, da te dodatne stroške v približni višini, kot jih zakon v
               celoti in originalu predvideva, bi moral pokriti zavarovanec oziroma zavarovanka. To
               je milijarda tolarjev! Milijarda tolarjev! Eno milijardo bi mi prevrgli na
               zavarovance in zavarovanke! Seveda, s tem bi se povečala premija in s tem v zvezi bi
               tudi bila storitev dražja.</p>
            </sp>
            <sp xml:id="SDZ4-Izredna-11-2005-07-28.sp40">

               <speaker>PREDSEDNIK FRANCE CUKJATI:</speaker>

               <p>Gospod Prijatelj, mi govorimo o amandmaju k 4. členu. Tam je bila napaka.</p>
            </sp>
            <sp xml:id="SDZ4-Izredna-11-2005-07-28.sp41">

               <speaker>SREČKO PRIJATELJ:</speaker>

               <p>Torej, mi podpiramo ta predlog, ki ga je dala socialna demokracija. Hvala.</p>
            </sp>
            <sp xml:id="SDZ4-Izredna-11-2005-07-28.sp42">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Besedo ima gospod Brenčič. Izvolite.</p>
            </sp>
            <sp xml:id="SDZ4-Izredna-11-2005-07-28.sp43">

               <speaker>STANISLAV BRENČIČ:</speaker>

               <p>Hvala lepa. Z zakonom o zdravstvenem varstvu in zavarovanju določamo obseg pravic in
               storitev, ki gredo zavarovancem iz naslova obveznega zavarovanja. Za spremembo tega
               zakona s tem predlogom, kot ga imamo zdaj tukaj, posegamo v segment celotnega zakona
               zgolj v področje dopolnilnih zdravstvenih zavarovanj. Jaz razumem ali tudi sprejemam
               predlagatelje tega amandmaja, ampak sem trdno prepričan, da v koncept zakona, tako
               kot je celoten zakon grajen, to ne sodi. Mi moramo, tako kot je že zadaj predlog
               večjih sprememb zakona o zdravstvenem varstvu in zavarovanju, v drugih poglavjih
               omogočiti posebnim kategorijam, ki so dohodkovno šibke, da zavod krije ali pa, če
               zavod razbremenimo v tem segmentu, da to krije državni proračun, celotno vseh pravic.
               In če krijemo tam določenim kategorijam celotni obseg pravic, za te kategorije in te
               zavarovalnice dohodkovno šibkejšega razreda ni potrebno dopolnilno zavarovanje. Jaz
               sem za to, da to vprašanje rešujemo, ampak povsem v drugem segmentu krovnega zakona o
               zdravstvenem varstvu in zavarovanju. Nikakor pa to sistemsko, konceptualno ne sodi,
               še najmanj pa v 4. člen tega zakona, ki odpira 62.a člen zakona, ki zgolj urejuje,
               normativno določa prostovoljno dodatno zavarovanje oziroma konkretno dopolnilno
               zdravstveno zavarovanje.</p>
               <p>Jaz namen podpiram, vendar ga moramo vgraditi, po mojem, v povsem drugi del celo
               krovnega zakona o zdravstvenem varstvu in zavarovanju, tako kot je tudi že v
               predlogu, ki ga je ministrstvo že imelo predhodno v neki javni obravnavi oziroma
               usklajevanju s socialnimi partnerji, bilo vsebovano. Vendar se je potem to preložilo
               na kasnejši rok, po mojem zaradi prezahtevne materije, da bi jo lahko uskladili
               dovolj hitro s socialnimi partnerji. Vendar to pa je prednostno bilo treba
               obravnavati, zato je šel ta segment ali ta del zakona naprej. Mislim pa, da to bo
               treba reševati drugje, in prav gotovo, da na to lahko tudi minister da kakšen
               argument. Hvala.</p>
            </sp>
            <sp xml:id="SDZ4-Izredna-11-2005-07-28.sp44">

               <speaker>PREDSEDNIK FRANCE CUKJATI:</speaker>

               <p>Hvala gospodu Brenčiču. Gospod Potrč, imate besedo.</p>
            </sp>
            <sp xml:id="SDZ4-Izredna-11-2005-07-28.sp45">

               <speaker>MIRAN POTRČ:</speaker>

               <p>Hvala lepa. Samo nekaj pojasnilVodje poslanskih skupin in gospod predsednik vedo, da
               sem izrecno podprl nujni postopek tega zakona na kolegiju in ne čutim se, bi rekel,
               nič slabe vesti, ali želimo ta zakon imeti ali ne. Vse drugo so čiste insinuacije in
               laži in jaz bi pač rad povedal, dokumentacija za to obstoja. Ta zakon je treba
               sprejeti, malo boljši, malo slabši, nujno ga je treba sprejeti. Želimo ga izboljšati,
               kolikor je mogoče in kolikor je v naši pameti.</p>
               <p>Drugo, meni je žal, da nismo vsega uspeli urediti v prejšnjem mandatu. Žal. Ampak
               prejšnji mandat smo govorili predlogo časa o celoviti zdravstveni reformi. Veste, da
               je sestavni del celovite zdravstvene reforme bila tudi oprostitev plačevanj -
               združitev obveznega in dopolnilnega zavarovanja in oprostitev dela prispevkov
               določenih kategorij. Mi smo se za to zavzemali, na koncu s tem dokončno nismo uspeli.
               Jaz bi želel novi vladi, da s tem uspe, in naš predlog gre samo v tem, da ji
               pomagamo, da uspe čim prej. Ali je sistemsko idealno ali ne, dopuščam možnost, da
               tudi ni idealno. Gotovo pa je mogoče in bi se dalo na ta način urediti.</p>
               <p>Glede neprijaznosti do zakona in do upokojencev. Ni res, mi nismo nikomur očitali
               niti besede, povedali pa smo, da bi to pomagalo tudi reševati najnižje kategorije. In
               če hočete vedeti številke, z usklajevanjem pokojnim, ki ste jih sprejeli - ali pa smo
               jih sprejeli, ker smo bili tudi mi "za", po prejšnjem zakonu bi dobil upokojenec s
               pokojnino 80 tisoč tolarjev, po vaših izračunih en procent, to je 800 tolarjev. Če bi
               sprejeli to rešitev, ki je naš predlog, bi bil razbremenjen za 5 tisoč tolarjev. To
               so pač številke, ki so grobe, ampak takšne so, zato se nam zdi, da bi v tem primeru
               veliko naredili za vse te najnižje kategorije: zaposlene, upokojence, tiste z
               varstvenimi dodatki in podobno. Najdite pameten argument proti njemu, ne pa reči, da
               zato, ker smo mi predlagali.</p>
            </sp>
            <sp xml:id="SDZ4-Izredna-11-2005-07-28.sp46">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospa Potrata, izvolite.</p>
            </sp>
            <sp xml:id="SDZ4-Izredna-11-2005-07-28.sp47">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani gospod minister, kolegice poslanke in
               poslanci! Govoriti o tistem, česar ni, je mlatenje prazne slame, zato se mi zdi
               potrebno govoriti o tistem, kar je. To pa je predlog sprememb in dopolnitev zakona,
               ki je pred nami. Predlagatelji so v 3. členu zapisali, da je dopolnilno zavarovanje v
               javnem interesu Republike Slovenije in da skupaj z obveznim zdravstvenim zavarovanjem
               to dopolnilno zavarovanje predstavlja del socialne varnosti zavarovanih oseb. Res bi
               bilo čez mero dobrega okusa očitati Socialnim demokratom, da se za socialne pravice
               in za pravice iz zdravstvenega zavarovanja, ki naj pritičejo tudi najbolj ogroženim
               skupinam prebivalstva v enaki meri, kot vsem drugim, da se poprej že kdaj za to nismo
               zavzemali, bi bilo res čez mero dobrega okusa.</p>
               <p>Zato se mi zdi, da je predlog dopolnila k 4. členu, ki govori o tem, katere
               kategorije prebivalstva naj bi bile oproščene plačila te premije, smiselno
               obravnavati in smiselno tudi sprejeti zaradi tega, ker gre za tiste kategorije
               zaposlenih oseb, ki ne dobivajo dohodkov v taki višini do minimalne plače, ker gre za
               brezposelne, ker ne gre samo za upokojence, ker gre tudi za druge prejemnike trajne
               ali občasne denarne pomoči, kmete in samozaposlene in tudi brezdomce, da lahko
               uresničujejo tisto, kar je po socialni listini tudi zapisano. Namreč, da mora biti
               zagotovljena dostopnost zdravstvenih storitev vsem prebivalcem. In zato se mi zdi
               smiselno tak amandma podpreti. Hvala.</p>
            </sp>
            <sp xml:id="SDZ4-Izredna-11-2005-07-28.sp48">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Besedo ima gospod Barovič.</p>
            </sp>
            <sp xml:id="SDZ4-Izredna-11-2005-07-28.sp49">

               <speaker>BOGDAN BAROVIČ:</speaker>

               <p>Hvala lepa, predsednik. Najprej dovolite vprašanje, ne zaradi nevednosti, ampak malce
               sem zbegan. Govorimo o 3. ali 4. členu in amandmajih k tem členu.</p>
            </sp>
            <sp xml:id="SDZ4-Izredna-11-2005-07-28.sp50">

               <speaker>PREDSEDNIK FRANCE CUKJATI:</speaker>

               <p>O 62.a členu.</p>
            </sp>
            <sp xml:id="SDZ4-Izredna-11-2005-07-28.sp51">

               <speaker>BOGDAN BAROVIČ:</speaker>

               <p>Torej k 3. členu ...</p>
            </sp>
            <sp xml:id="SDZ4-Izredna-11-2005-07-28.sp52">

               <speaker>PREDSEDNIK FRANCE CUKJATI:</speaker>

               <p>Ne, to je čistopis poročila, 4. člen, prej je bil tretji, 4. člen - besedilo 62.a
               člena se dopolni ob predlogu.</p>
            </sp>
            <sp xml:id="SDZ4-Izredna-11-2005-07-28.sp53">

               <speaker>BOGDAN BAROVIČ:</speaker>

               <p>Dobro. Vsebinsko govorimo o dopolnilnem zavarovanju. Hvala lepa. Da ne bi motil ta
               cenjeni državni zbor s preveč besedami.</p>
               <p>Poglejte, malo prej je prvak naše stranke jasno in glasno povedal, ja, konkurenca je
               zdrava, zato podpiramo zakon. Ampak konkurenca na osnovi načel vzajemnosti, vezana na
               3. člen. Po načelu vzajemnosti, ne po načelu profitabilnosti. Zato absolutno
               podpiram, sedaj bom pa rekel, amandma k predlogu zakona o spremembah in dopolnitvah
               zakona o zdravstvenem varstvu k 3. členu s podpisanim gospodom Miranom Potrčem zato,
               ker govori: "Zavarovalnice, ki iz poslovanja dopolnilnega zavarovanja ustvarijo
               dobiček oziroma pozitivni izid morajo le-tega v celoti nameniti za izvajanje
               dopolnjenega zavarovanja." To je načelo vzajemnosti, po moji lastni in osebni
               presoji, se opravičujem, če sem preskočil zdaj. Ampak mi govorimo o dopolnilnem
               zavarovanju, sredstva, ki pridejo, naj gredo, ki se ustvarjajo kot dobiček, naj gredo
               k dopolnilnemu zavarovanju. Podpiram in želim to povedati še enkrat, v osnovi - sedem
               ali pa deset ali pa petnajst zavarovalnic naj bo, ampak naj delajo po načelu
               vzajemnosti, nihče pa, sploh pa iz tujine ne bo prišel brez želje po profitabilnosti.
               Tega si pa ne želimo, to je možno samo v ameriških filmih, kjer ljudje umirajo pred
               bolnicami.</p>
            </sp>
            <sp xml:id="SDZ4-Izredna-11-2005-07-28.sp54">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Želi še kdo razpravljati o 62.a členu oziroma amandmaju k
               temu členu? Gospod minister je še javil. Izvolite.</p>
            </sp>
            <sp xml:id="SDZ4-Izredna-11-2005-07-28.sp55">

               <speaker>ANDREJ BRUČAN:</speaker>

               <p>Jaz bom čisto kratek, ker je predvsem gospa Mojca Kucler Dolinar, pa tudi gospod
               Brenčič, sta že povedala bistvo odgovora na ta amandma. Predvsem gre za to, da smo že
               v koalicijski pogodbi predvideli takšen način reševanja problema teh socialno
               šibkejših in tudi že pripravili zakon, ki bo to uredil, urejeval oziroma ga
               pripravili praktično, vendar je potem bilo ugotovljeno, da je potrebno ta zakon,
               drugi del zakona, sprejeti po rednem postopku, ker je zahtevnejši in zahteva tudi
               nekatere druge spremembe, ki so vezane s to spremembo, o kateri zdaj govorimo. In v
               tem drugem delu spremembe zakona o zdravstvenem varstvu in zdravstvenem zavarovanju
               bo to tudi seveda upoštevano, tako da bo tudi urejeno s posebnim načinom in brez
               proračuna.</p>
               <p>Moram pa reči, da je seveda letošnji rebalans proračuna že napravljen za letošnje
               leto in ne vem, od kod bi ta denar, letošnji, vzeli, ampak na vsak način, to bomo
               uredili v drugem delu zakona, ki ga bomo sprejemali po rednem postopku v jeseni.</p>
            </sp>
            <sp xml:id="SDZ4-Izredna-11-2005-07-28.sp56">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospa Pečanova.</p>
            </sp>
            <sp xml:id="SDZ4-Izredna-11-2005-07-28.sp57">

               <speaker>BREDA PEČAN:</speaker>

               <p>Čisto na kratko, bi samo rada opozorila, da mi nekaj podobnega že imamo. In sicer
               obvezno zdravstveno zavarovanje za osebe, ki so brezposelne, plačujejo občine.
               Konkretno, recimo za našo občino, lahko povem, da nas to stane kar nekaj deset
               milijonov tolarjev letno! In upam, da ne nameravate v tistem delu zakona, ki govori o
               obveznem zdravstvenem zavarovanju, prostovoljnega zdravstvenega zavarovanja obesiti
               slučajno občinam, zaradi tega, ker bomo sprožili ustavni spor. Rada bi vam povedala,
               da je ravno v tem poanta, da mora država, v tem primeru pač tudi občina, zagotavljati
               javni interes v tem smislu, da omogoča zdravstveno varstvo vsemu prebivalstvu, zaradi
               tega, ker je škoda, ki je povzročena zaradi tega, ker nekateri prebivalci in tukaj
               gre za kar precej veliko število - nimajo možnosti priti do zdravstvene storitve v
               določenem obsegu, zaradi tega je zdravstveno stanje celotnega prebivalstva slabše.
               Tako, da ne moremo govoriti tukaj o nobenih demagoških potezah, o nobenem nagajanju
               ali kaj takega, ampak govorimo predvsem o javni koristi. In ta javna korist je v tem
               primeru, kot ste slišali, vredna 8 milijard in pol. Lahko pa se najde vire tudi
               drugje. Povedala sem, recimo pri tem, da te zavarovalnice nimajo pravice, da si
               lastniki delijo dobiček, ampak da ga morajo vlagati nazaj v dopolnilno zavarovanje.
            </p>
            </sp>
            <sp xml:id="SDZ4-Izredna-11-2005-07-28.sp58">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Gospod minister, želite? Izvolite.</p>
            </sp>
            <sp xml:id="SDZ4-Izredna-11-2005-07-28.sp59">

               <speaker>ANDREJ BRUČAN:</speaker>

               <p>Seveda, moram odgovori na to vprašanje oziroma na ta komentar. Dejansko tega ne bomo
               obesili občinam, niti približno ne, dejansko imamo pač narejen načrt, s katerimi bomo
               ta sredstva znotraj zdravstvenega zavarovanja tudi dobili. Po današnjih izračunih gre
               za približno štiri in pol milijarde tolarjev za te skupine, po nekaterih izračunih
               lahko - odvisno od številke, seveda lahko tudi šest, sedem milijard. Na vsak način ta
               denar bo zagotovljen iz drugih sredstev. Celo nasprotno! Tisto, kar vi plačujete
               sedaj, občine, za socialno šibke, želimo v novi zakonodaji prenesti v državni
               proračun v prihodnjem letu, najkasneje po letu 2007, to je predvideno tudi v tem
               zakonu, ki ga bomo sprejemali v jeseni.</p>
            </sp>
            <sp xml:id="SDZ4-Izredna-11-2005-07-28.sp60">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. S tem zaključujem razpravo o amandmaju k 62.a členu.</p>
               <p>Prehajamo na 8. člen, to je na prvi amandma k 8. členu oziroma na 62.d členu, ki je
               na strani poročila na strani 8. In sicer imamo dva amandmaja Socialnih demokratov, in
               sicer k 62.d členu, dalje k 62.e členu in amandma Slovenske nacionalne stranke k 62.h
               členu, pri čemer vas pri tem členu opozarjam na redakcijski popravek, ki ste ga
               dobili tudi na klop. Odpiram razpravo. Gospa Pečanova, izvolite.</p>
            </sp>
            <sp xml:id="SDZ4-Izredna-11-2005-07-28.sp61">

               <speaker>BREDA PEČAN:</speaker>

               <p>Zelo na kratko. V bistvu gre za nadaljevanje amandmaja, ki smo ga vložili k 3. členu
               v zvezi s popolno ukinitvijo provizije za izdajanje faktur, na katerih seveda mora
               biti podrobno opisana storitev, za katero mora vzajemna zavarovalnica poravnati
               stroške. Tako gre tukaj gre za to, da se črta, namesto da bi šlo za 0,75% "kosmate",
               kot temu pravijo tukaj, vrednosti plačila, da bi se to spremenilo v nič.</p>
            </sp>
            <sp xml:id="SDZ4-Izredna-11-2005-07-28.sp62">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Želi še kdo razpravljati o teh treh amandmajih k 62.d, 62.e in
               62.h členu? Gospod Prijatelj, izvolite.</p>
            </sp>
            <sp xml:id="SDZ4-Izredna-11-2005-07-28.sp63">

               <speaker>SREČKO PRIJATELJ:</speaker>

               <p>Hvala lepa, spoštovani predsednik. Torej, vložili smo amandma k predlogu zakona o
               spremembah in dopolnitvah zdravstvenega zavarovanja, in sicer k 8. členu 62.h, ki
               govori o tem, če se v posameznem obračunskem obdobju izravnava ne opravi, se znesek,
               izravnava prenese v naslednji kvartal.</p>
               <p>Mislimo, da je to pravilno in pošteno, kajti, če se to ne bo storilo, potem bo vedno
               znova profitiral samo nekdo, drugi pa bodo plačevali polno ceno. Z drugimi besedami
               povedano, tisti, ki bo imel večjo rizično skupino v svoji masi zavarovancev bo,
               normalno, bo moral to plačilo 100% izvesti, drugi, ki pa bodo imeli manj rizično
               skupino, pa se bodo temu plačilu lahko izognili. Zato mislimo, da je ta amandma
               umesten in bi prosili tudi, da ga podprete. Hvala.</p>
            </sp>
            <sp xml:id="SDZ4-Izredna-11-2005-07-28.sp64">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Gospa Kucler, izvolite.</p>
            </sp>
            <sp xml:id="SDZ4-Izredna-11-2005-07-28.sp65">

               <speaker>MOJCA KULCER DOLINAR:</speaker>

               <p> Hvala lepa. Jaz bi se omejila na ta del amandmajev s strani Socialnih demokratov,
               ko predlagajo še znižanje tega odstotka za obračun nadomestil za zagotavljanje
               podatkov. Jaz moram povedati, da na odboru je bila kar opravljena temeljita razprava
               okoli teh odstotkov, pa tudi že prej smo nekako ocenjevali, da je treba ta odstotek
               čim bolj približati nuli.</p>
               <p>Tudi pri naši poslanski skupini smo bili za to, sopodpisniki amandmaja, ki je bil
               tudi sprejet na odboru in se je ta procent oziroma odstotek z 1,5% znižal na 0,75%.
               In tukaj moramo opozoriti, da je tukaj izrecno določeno, da višino teh nadomestil
               dogovorijo zavarovalnice z izvajalci zdravstvenih storitev v obliki odstotka od
               zneskov kosmatih obračunanih škod. Znaša pa lahko največ 0,75. Torej, pač bo tudi od
               dogovora med izvajalci zdravstvenih storitev in pa zavarovalnih storitev odvisno,
               kakšne odstotke bodo dosegli.</p>
               <p>Predvsem pa mislim, da je ta odstotek sprejemljiv - 0,75, kot bo pač, če bo zakon
               sprejet, uveden kot maksimalen odstotek, sprejemljiv tudi z ozirom na obstoječo
               prakso. Kot smo slišali, zavarovalnice ta trenutek plačujejo nekje med - odvisno,
               katerim izvajalcem - 2 in 3%. Torej, tukaj limitiramo zgornjo mejo sedaj veliko
               nižje, na 0,75. Mislim, da je to potrebno posebej poudariti, da je to maksimalna
               meja, kot pa zakon pravi, da se za višino nadomestil dogovorijo zavarovalnice z
               izvajalci zdravstvenih storitev.</p>
               <p>In tudi tu ocenjujem, da gre za tak odstotek, ki ne bi smel bistveno vplivati na
               višino premij, ki jih bodo oblikovale zavarovalnice. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp66">

               <speaker>PREDSEDNIK FRANCE CUKJATI:</speaker>

               <p>Hvala gospe Kuclerjevi. Besedo ima gospa Pečanova.</p>
            </sp>
            <sp xml:id="SDZ4-Izredna-11-2005-07-28.sp67">

               <speaker>BREDA PEČAN:</speaker>

               <p>Rada bi povedala, da gre tukaj za kar 500 milijonov tolarjev, ko govorimo o 0,75%
               oziroma za milijardo, kadar govorimo o 1 in pol odstotku. Tako, da ne govorimo o
               drobižu. In rada bi vam tudi to povedala, če vam ni jasno, da glede na to, da je že
               sedaj praksa, da ne samo, da provizijo plačujejo, ampak predvsem da plačujejo nabavo
               programske opreme in pa tudi samega hardvera, da tako zdravstvena zavarovalnica kot
               tudi vse tri zavarovalnice, ki se ukvarjajo s prostovoljnim zdravstvenim
               zavarovanjem, plačujejo stroške zdravstvene kartice. To pomeni, da bi najmanj, kar bi
               morali storiti, ko ste vložili amandma, s katerim ste samo znižali provizijo, tudi
               zapisati, da zavarovalnice uporabnikom ne smejo dvigniti cene za teh 0,75%, ker je v
               sedanji obstoječi ceni že ta strošek zajet. Se pravi, da sedaj plačujemo to in potem
               bomo dodatno plačevali še 0,75%. Ko vlagate amandmaje, razmišljajte o tem, kakšne so
               potem v celoti posledice, ne pa vedno samo košček posledic. Tako bi lepo prosila, da
               amandmaje vlagate z razmislekom.</p>
               <p>Mi smo z razmislekom vložili amandma, s katerim zahtevamo, da se ne plačuje
               provizije, zaradi tega, ker je nesmiselna, ker je nezakonita in ker je poleg tega še
               smešna. Vi pa z zmanjševanjem te provizije samo pristajate na to, da lahko izvajalci
               s svojimi storitvami še izsiljujejo še z dodatnimi plačili.</p>
            </sp>
            <sp xml:id="SDZ4-Izredna-11-2005-07-28.sp68">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Želi še kdo razpravljati o teh treh amandmajih k 8. členu? Ne.
               Potem, zaključujem razpravo o amandmajih k 8. členu.</p>
               <p>Prehajamo na razpravo o amandmaju k 13. členu in o členu. Amandma je vložila socialna
               demokracija. Gospa Pečanova, imate besedo.</p>
            </sp>
            <sp xml:id="SDZ4-Izredna-11-2005-07-28.sp69">

               <speaker>BREDA PEČAN:</speaker>

               <p>Jaz bom sicer ponavljala tisto, kar sem povedala že včeraj, pa mislim, da vendarle
               tisti, ki niste bili na odboru, je prav, da si preberete, kaj piše v prvem stavku
               tretjega odstavka. Če dovolite, vam lahko preberem jaz, zaradi tega, da bo lažje.</p>
               <p>In sicer piše: "Sestava in izvolite skupščine zastopnikov družbe za vzajemno
               zavarovanje, ki izvaja dopolnilno zdravstveno zavarovanje, mora odražati sestavo
               njenih zavarovancev dopolnitvenega zavarovanja glede na razporeditev v starostne
               razrede iz sedmega odstavka 62.e člena zakona o zdravstvenem varstvu in zdravstvenem
               zavarovanju." Kaj to pomeni? To pomeni, da bodo morale biti volitve v skupščino
               organizirane tako, da bodo volivci na volilnih seznamih izpostavljeni v starostne
               skupine od 15 pa do 75 let, po 10 let razlike, in da bodo morali voliti svoje
               predstavnike, ki bodo znotraj posamezne volilne skupine morali biti enako stari med
               15 in 25, 25 in 35 itd. let.</p>
               <p>Menim, da je nesmiselno, da puščate v zakonu tak, ne bom uporabila prehudega izraza,
               ampak dejansko neumno besedilo. Moram povedati, da se mi zdi, da je neizvedljivo in
               vas lepo prosim, dajte gledati na digniteto tega zbora. Če že vlada dela "traparije",
               pa vsaj vi ni treba, da jih delate.</p>
            </sp>
            <sp xml:id="SDZ4-Izredna-11-2005-07-28.sp70">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Gospod Prijatelj, izvolite.</p>
            </sp>
            <sp xml:id="SDZ4-Izredna-11-2005-07-28.sp71">

               <speaker>SREČKO PRIJATELJ:</speaker>

               <p>Hvala, gospod predsednik. Torej, milo rečeno, lahko se samo nasmejemo temu tekstu
               zakona. Predstavljajte si, spoštovane kolegice in kolegi, da bi državni zbor
               sestavljali po starostnih skupinah, kot tu poskušamo sestaviti z zakonsko odredbo
               skupščino neke družbe. Mislim, da je to povsem nedopustno.</p>
               <p>Pa nedopustno je tudi drugo, da v bistvu govorimo, da je s socialnimi partnerji ta
               zadeva usklajena in zato dajemo možnost, kar je povsem pravilno, sindikatom, da so
               udeleženci v tej skupščini. Po drugi strani pa ugotavljamo, da to niso vsi sindikati,
               reprezentativni na nivoju države. In če je kaj pameti v tem državnem zboru, bo seveda
               z veseljem in z vso modrostjo negiral to, kar piše v osnovi zakona. Kajti, to je
               nemogoče izvesti, razen če vlada sama z odredbo, vladno odredbo predlaga, kdo naj bo
               v sestavi skupščine. To pa mislim, da ni v skladu z ustavno ustavo in pa ni
               zakonito.</p>
               <p>Torej, povsem smešno je, da to piše tukaj in po deset let razlike sestavljati
               skupščino, ki je v bistvu velika - 33 zastopnikov naj bi imela - mislim, da je povsem
               nerazumljivo, nerazumno in ne pametno dejanje. Hvala.</p>
            </sp>
            <sp xml:id="SDZ4-Izredna-11-2005-07-28.sp72">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Želi še kdo razpravljati o tem amandmaju?</p>
               <p>Potem zaključujem razpravo in prehajamo na obravnavo 19. člena oziroma na obravnavo
               dveh amandmajev k 19. členu. In sicer, en amandma je vložila poslanska skupina
               Socialnih demokratov, ki ste ga prejeli že predhodno, sedaj pa ste prejeli na klop še
               amandma poslanske skupine Slovenske nacionalne stranke. Odpiram razpravo o amandmajih
               k 19. členu. Želi kdo razpravljati? Gospod Prijatelj, izvolite.</p>
            </sp>
            <sp xml:id="SDZ4-Izredna-11-2005-07-28.sp73">

               <speaker>SREČKO PRIJATELJ:</speaker>

               <p>Hvala lepa, gospod predsednik. Glede na to, da je večino naših amandmajev gladko malo
               padlo na odboru matičnega delovnega telesa, ki je bil voden zelo po domače, smo
               primorani, da se oglašamo tokrat malo bolj pogosto.</p>
               <p>19. člen dejansko obravnava razdelitev rezervacij, ampak pri tem je potrebno povedati
               nekaj, kar je zelo zanimivo. Da tisti segment 150 tisoč ljudi, ki je plačeval
               dejansko nižjo zavarovalno premijo, bi bil danes upravičen do vračanja tega denarja,
               en milijon ljudi pa bi bil oškodovan. In povejte mi, spoštovani kolegi in kolegice,
               kdo bo milijonu zavarovancev razložil, zakaj niso dobili svojega deleža. Preprosto to
               ni mogoče. Nobenega razloga ni, razen če je namen zakona sesutje ene zavarovalnice,
               ki deluje na sistemu vzajemnosti in dejansko pokriva najnižje socialne sloje, zato da
               bi se druge zavarovalnice uvrstile v prostor, ki pa vemo, da zavarovalnica sama po
               sebi ima vkalkuliran faktor donosnosti, in če gremo s tega stališča gledat tudi
               posledice, prav gotovo izhaja iz tega, da bodo zavarovalne premije za naše
               državljanke in državljane v prihodnosti bistveno dražje, zdravstvo pa za nižje
               socialne sloje nedostopno. In ravno zaradi tega, ko govorimo o tako krivičnem
               vračanju teh rezervacij, ki je sicer zelo mamljiv in zelo dobro slišan za nekatere,
               saj bi nekateri dobili 70 tisoč tolarjev, ki bi jih sicer država rada še malo
               obdavčila, mimogrede, in drugi zopet, ki so bili v Zajemni, nekje 10 tisoč tolarjev
               vrnjenih sredstev, govorimo pa o skupni številki 150 tisoč ljudi, medtem ko ostali
               milijon bi bil diskriminiran, ki je bistveno več plačeval, se pravi 200 tolarjev več
               na mesec, 3.800 je zavarovalna premija za tiste, ki so plačevali rezervacijo, 4 tisoč
               in nekaj pa za nekaj, ki v bistvu tega nismo plačevali, pa smo do leta 2002 bili
               vključeni v to. Gre za lapsus države pri sprejemanju zakonodaje, ki ga želimo zopet
               na krivičen način popraviti.</p>
               <p>Skratka. V Slovenski nacionalni stranki menimo, da to za seboj potegne povzročitev
               novih krivic in da je to zelo krivično predvsem do ostalega večinskega dela
               zavarovancev, ker se tudi vsiljuje v nadaljevanju neka nova pogodba, ki bi
               opredeljevala neko novo pogodbeno razmerje in bi se morala, kljub temu da je samo
               pogodbeno razmerje obnovljeno, ponovno podpisati. In za tiste, ki ne bi dobili nič -
               normalno, jeza velika, ne bomo več pri Vzajemni, gremo k neki drugi zavarovalnici. In
               če vzamemo v ozir samo še to, da je zavarovalnica Triglav spisala ta zakon, ki ga
               imamo pred seboj, je potem to dodaten nonsens. Poslušajte! Delodajalec lahko na nek
               način sam sebi priračuna do države nek faktor donosnosti v pogodbenem razmerju - pa
               saj to je primer resnično za neko kriminalistično službo, ne pa za državni zbor.
               Hvala.</p>
            </sp>
            <sp xml:id="SDZ4-Izredna-11-2005-07-28.sp74">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Želi še kdo razpravljati o 19. členu oziroma o dveh
               amandmajih k temu členu? Gospa Pečanova, izvolite.</p>
            </sp>
            <sp xml:id="SDZ4-Izredna-11-2005-07-28.sp75">

               <speaker>BREDA PEČAN:</speaker>

               <p>Rada bi opozorila, da je v predzadnjem odstavku 19. člena govora o dolžnosti
               zavarovalnic, da obračunajo davek od prometa zavarovalnih poslov po zakonu, ki je
               veljal do sprejema sprememb zakona, ki smo jih sprejemali na zadnji redni seji. To
               pomeni, da bodo zavarovanci, ki bodo dobivali izplačane rezervacije za starost,
               morali plačati 6 in pol odstotka od tega, kar bodo dobili izplačano. Menim, da je to
               krivično, in menimo, da država ne bi smela za napake, ki jih je sama storila, ko je
               sprejela zakon leta 2000, zakon o tem, da je treba ustvarjati rezervacije tudi za
               starost, sedaj se odloča, da teh rezervacij ne bo več in jih je treba zavarovancem
               izplačati. Sedaj bo pa naenkrat kasirala oziroma pristavi lonček: 6 in pol odstotkov
               boste pa, fantje in dekleta, plačali od tega, kar vam bo plačala zavarovalnica.</p>
               <p>Mislim, da je to - da ne rečem, moralno vprašljivo: najprej zadolžimo ljudi, da
               plačujejo, potem jim vrnemo sicer denar, zraven pa malček pokasiramo. Če je to
               pošteno in prav, potem mi boste morali to verjetno dodatno razložiti, ker sem
               preneumna, da bi lahko to razumela.</p>
            </sp>
            <sp xml:id="SDZ4-Izredna-11-2005-07-28.sp76">

               <speaker>PREDSEDNIK FRANCE CUKJATI:</speaker>

               <p>Hvala gospe Pečanovi. Želi še kdo razpravljati o teh amandmajih? Potem zaključujem
               razpravo in tudi zaključujem razpravo o celotnem zakonu. Glasovanje o amandmajih bomo
               v skladu s časovnim potekom seje zbora opravili danes v okviru glasovanj pol ure po
               končani 5. točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SOGLASJU REPUBLIKE SLOVENIJE DARS, D.D ZA NAJETJE KREDITOV IN IZDAJO DOLŽNIŠKIH
                  VREDNOSTNIH PAPIRJEV ZA REALIZACIJO GRADNJE AVTOCESTNIH ODSEKOV IZ NACIONALNEGA
                  PROGRAMA IZGRADNJE AVTOCEST V REPUBLIKI SLOVENIJI V VIŠINI 360 MIO EVROV</title>.
               Predlog zakona je v obravnavo predložila vlada Republike Slovenije. Besedo dajem...
               Gospoda ministra ni tu, zato dajem besedo poročevalcu odbora za promet, ki je
               obravnaval predlog kot matično delovno telo. Izvolite.</p>
            </sp>
            <sp xml:id="SDZ4-Izredna-11-2005-07-28.sp77">

               <speaker>FRANC KANGLER:</speaker>

               <p> Hvala za besedo. Danes smo na odboru za promet, na nujni seji, obravnavali predlog
               zakona o soglasju Republike Slovenije DARS za najetje kreditov in izdajo dolžniških
               vrednostnih papirjev za realizacijo gradnje avtocestnih odsekov iz Nacionalnega
               programa izgradnje avtocest v Republiki Sloveniji v višini 360 milijonov evrov.</p>
               <p>Uvodoma je predlagatelj zakona poudaril, da na osnovi resolucije o nacionalnem
               programu o izgradnji avtocest v Republiki Sloveniji poteka intenzivna gradnja
               avtocestnega omrežja, ki v dveh krakih poteka od Maribora do Kopra in od Karavank
               proti Obrežju, kot tudi na priključek avtoceste na vipavski in pomurski krak. Predlog
               zakona bo letos omogočil začetek gradnje avtocest, hitrih cest in povezovalnih cest,
               ki so s svojo lego enakomerno razporejene po vsej državi, njihova gradnja pa je
               zajeta v nacionalnem letnem programu razvoja in obnavljanja avtocest za leto
               2005.</p>
               <p>Zakonodajno-pravna služba je imela pripombe na omenjeni predlog zakona, zato je odbor
               sprejel tako amandma k 1., k 2. in 3. členu. Na koncu pa smo soglasno upoštevali
               .../Nerazumljivo./... 133. členu poslovnika državnega zbora pripravljen dopolnjen
               predlog zakona o soglasju Republike Slovenije za najetje kreditov in izdajo
               dolžniških vrednostnih papirjev za realizacijo gradnje avtocestnih odsekov iz
               nacionalnega programa izgradnje avtocest v Republiki Sloveniji v višini 360 milijonov
               evrov, ki je sestavni del tega poročila.</p>
            </sp>
            <sp xml:id="SDZ4-Izredna-11-2005-07-28.sp78">

               <speaker>PREDSEDNIK FRANCE CUKJATI:</speaker>

               <p>Hvala gospodu Kanglerju. Sledi predstavitev stališč poslanskih skupin. Gospod Jožef
               Horvat bo predstavil stališče poslanske skupine Nove Slovenije. Izvolite.</p>
            </sp>
            <sp xml:id="SDZ4-Izredna-11-2005-07-28.sp79">

               <speaker>JOŽEF HORVAT:</speaker>

               <p>Hvala za besedo, gospod predsednik. Spoštovane kolegice in kolegi. Spoštovana
               predstavnika ministrstva za promet.</p>
               <p>Nova Slovenije ja na 5. redni seji državnega zbora Republike Slovenije aprila letos
               podprla letni plan razvoja in obnavljanja avtocest za leto 2005. Razprave so
               pokazale, da imam vpetost slovenskega avtocestnega križa v evropsko avtocestno mrežo
               za Republiko Slovenijo in države Evropske unije strateški povezovalni pomen. Zato je
               še kako pomembno, da državni zbor Republike Slovenije z vso skrbnostjo obravnava tudi
               finančne vire za realizacijo letnega plana razvoja in obnavljanja avtocest za leto
               2005 oziroma finančne vire za nemoteno izpolnjevanje nacionalnega programa izgradnje
               avtocest v Republiki Sloveniji.</p>
               <p>Po našem mnenju je sprejem vladnega predloga zakona o soglasju Republike Slovenije
               DARS-u za najetje kreditov in izdajo dolžniških vrednostnih papirjev za realizacijo
               gradnje avtocestnih odsekov iz nacionalnega programa izgradnje avtocest v Republiki
               Sloveniji v višini 360 milijonov evrov nujen predvsem iz dveh razlogov. Prvič, zaradi
               sprejetega rebalansa proračuna Republike Slovenije za leto 2005, s katerim se
               namenska sredstva za gradnjo avtocest znižujejo za 8,5 milijard tolarjev, in drugič,
               da se pravočasno zagotovijo sredstva v višini 360 milijonov evrov, ki bi skupaj z
               lastnimi sredstvi, ki predstavljajo eno tretjino ocenjene investicijske vrednosti
               oziroma 179,3 milijone evrov, in da se skladno z zakonom o javnih naročilih omogoči
               javne razpise za oddajo del na odsekih naslednjih avtocest: Lendava-Pince, Nova
               Zrkovska cesta, navezava na Luko Koper, prva faza, Koper-Izola, Vrba-Peračica,
               Lešnica-Kronovo in Hajdina-Ptuj.</p>
               <p>V letošnjem letu je za gradnjo avtocestnem odseku iz letnega plana razvoja in
               obnavljanja avtocest za leto 2005 potrebno najeti kredite ali izdati dolžniške
               vrednostne papirje za okvirno 11,4 milijarde tolarjev, torej za dobrih 13% skupnega
               zneska, ki je predmet obravnavanega zakona. Zakon nalaga DARS-u, da s potencialnimi
               kreditodajalci oziroma organizatorji izdaje dolžniških vrednostnih papirjev poskuša
               doseči čim nižje stroške in takšno ročnost, ki ne bo obremenjevala njegove odplačilne
               sposobnosti.</p>
               <p>Poslanska skupina Nove Slovenije bo predlagani zakon podprla z željo, da gradnja
               omenjenih etap poteka zares po terminskem načrtu in seveda kvalitetno, torej po
               visokih evropskih gradbenih standardih. Hvala za pozornost.</p>
            </sp>
            <sp xml:id="SDZ4-Izredna-11-2005-07-28.sp80">

               <speaker>PREDSEDNIK FRANCE CUKJATI:</speaker>

               <p>Hvala gospodu Horvatu. Gospod Franc Kangler bo predstavil stališče poslanske skupini
               Slovenske ljudske stranke. Izvolite.</p>
            </sp>
            <sp xml:id="SDZ4-Izredna-11-2005-07-28.sp81">

               <speaker>FRANC KANGLER:</speaker>

               <p>Hvala za besedo. V poslanski skupini Slovenske ljudske stranke bomo podprli predlog
               zakona o soglasju Republike Slovenije DARS za najetje kreditov in izdaje dolžniških
               vrednostnih papirjev za realizacijo gradnje avtocestnih odsekov iz nacionalnega
               programa v višini 360 milijonov evrov. Kot smo že na zadnji seji v državnem zboru
               prav tako dali soglasje in podprli predlog soglasja k najetju kredita za nekatere
               odseke v Sloveniji, smo v poslanski skupini mnenja, da je nujno potrebno, da se
               avtocestni program, kot ga predvideva omenjeni zakon, enakomerno po Sloveniji gradi
               in s tem sprosti in omogoči možnost čimprejšnjega vključevanja nekaterih drugih
               odsekov na avtocestni križ v Republiki Sloveniji. Tako ta predlog zakona o soglasju
               omogoča, da se bo pričela gradnja avtoceste Lendava- Pince na pomurskem kraku,
               Vrba-Peračica na gorenjskem kraku, avtocesti Lešnica-Kronovo na dolenjskem kraku,
               hitra cesta Koper-Izola ter prva faza navezovalne ceste na Luko Koper na primorskem
               kraku in hitra cesta Hajdina-Ptuj na podravskem kraku in navezovalna cesta Nova
               Zrkovska na štajerskem kraku, kar kaže na to, da je predlagatelj v programu izgradnje
               avtocestnega programa skupaj z najetim kreditom v višini 360 milijonov evrov
               enakomerno porazdelil na vse konce Slovenije, in kar kaže na to, da se gradnja
               avtocestnega programa intenzivno nadaljuje in na ta način omogoča vključitev
               nekaterih drugih cestnih odsekov, ki so nujno potrebni za transport potnikov in blaga
               iz vzhoda na zahod, od severa na jug.</p>
               <p>Skupna investicijska vrednost navedenih odsekov avtocest, hitrih cest in navezovalnih
               cest znaša 539 milijonov evrov, za kar pa lastna sredstva, namenska sredstva
               zadoščajo v višini 179 milijonov evrov in je potrebno zagotoviti 360 milijonov evro
               kredita ali izdajo dolžniških vrednostnih papirjev v skupni višini za omenjeni
               znesek. Zato bomo v poslanski skupini Slovenske ljudske stranke z veseljem podprli
               predlog zakona o soglasju Republike Slovenije za najetje omenjenega kredita. </p>
            </sp>
            <sp xml:id="SDZ4-Izredna-11-2005-07-28.sp82">

               <speaker>PREDSEDNIK FRANCE CUKJATI:</speaker>

               <p>Hvala gospodu Kanglerju. Gospod Zmago Jelinčič Plemeniti bo predstavil stališče
               poslanske skupine Slovenske nacionalne stranke. Izvolite.</p>
            </sp>
            <sp xml:id="SDZ4-Izredna-11-2005-07-28.sp83">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. V Slovenski nacionalni stranki bomo predlog zakona
               potrdili. Nesporno dejstvo je, da Slovenija potrebuje avtoceste. Potrebujemo jih čim
               prej in čim boljše. Konec koncev ne tako slabih, kot jih delajo Hrvatje, ki jih
               delajo samo zato, "da izgleda", ampak takšne, kot jih gradimo pri nas, ki so dobre.
               Vendar pa marsikaj bo treba še spremeniti. Pri nas imamo ogromno število težkih
               tovornjakov na avtocestah. Slovenska nacionalna stranka je že nekajkrat predlagala,
               da ti tovornjaki ne bi smeli voziti kar po dolgem in po čez, ne samo po avtocestah,
               ampak še posebej ne po državnih cestah, kajti ko se večina tovornjakov izogiba
               avtocestam, da ni treba plačevati pristojbin, uničujejo ceste naokrog. Država do
               sedaj ni imela posluha, da bi to uredili. Upam, da bo sedanja vlada naredila kaj na
               tem področju. Skratka, težki tovori naj gredo na železnico in težki kamioni naj se
               tako kot v Evropski uniji, vozijo po železnici, ne pa, da pridejo do slovenske meje,
               potem se pa "švercajo" čez celo državo, poleg tega še pravzaprav ničesar ne
               plačujejo. Zato bi bilo tukaj smiselno uvesti tudi, zgolj kot ideja, da naj, recimo,
               vsi tisti, ki prihajajo s hrvaške meje proti Sloveniji, da plačujejo na meji določeno
               pristojbino, odvisno od kubature avtomobila oziroma od osnega pritiska. Tako so
               naredili Italijani za kamione na meji - pa kaj je bilo, nič. Enostavno računali so,
               naši so "malo skakali", potem se je bilo pa treba dogovoriti. In to znotraj Evropske
               unije! Mi pa navzven si tega ne upamo narediti, zato ker smo "pezdetje", ne morem
               drugega reči. Upam, da se bo sedaj spremenilo. Če je bilo 12 let takšnega delovanja
               vlade, je že skrajni čas, da enkrat Slovenci pokažemo, da smo tukaj mi doma in da ne
               bomo pogoltnili ravno vsake svinjarije, ki prihaja čez slovensko mejo.</p>
               <p>Pomembno je še nekaj. Ko bomo izgradili ta avtocestni križ do konca, je nujno
               potrebno, da takoj pristopimo k gradnji cestne povezave s Koroško. Koroška se nam
               odmika in Koroška se bo navezala na sosednjo Avstrijo, v kolikor ne bomo naredili te
               povezave med koroško regijo in ljubljanskim centrom. To je že skrajni čas. Koroško so
               vedno odrivali in brcali nekam na kraj, ne vem zakaj. Verjetno zaradi tega, ker jim
               kakšni Korošci niso všeč, Korošic pa poznajo ne. Rekel bi, da so bili nekateri zelo
               nagnjeni na kakšno drugo stran kot na žensko in potem pač je to logična posledica.
               Skrajni čas je, da se vendarle zgradi ta cesta. Tukaj bi uporabil ta trenutek, ko
               govorim, da bi apeliral tako na državni zbor, kakor na vlado, kot tudi na ustrezne
               organizacije, še posebej na DARS, da začne razmišljati o tem in da začne čim prej
               pripravljati dokumentacijo za povezavo od Arje vasi prek Slovenj Gradca, Dravograda,
               Raven in potem na navezavo na evropski cestni križ v Avstriji. Mislim, da si Koroška
               to zasluži, ravno tako kot drugi deli Slovenije. Zato ne zapostavljamo nekaterih
               delov Slovenije in naredimo to čim prej.</p>
               <p>Mislim, da se bodo ti dolgovi poplačevali iz cestnin, zato je potrebno tudi tiste
               težke tovornjake, ki "bluzijo" po Sloveniji po dolgem in počez in zapirajo lokalne
               ceste in državne ceste, da jih spravimo čim prej na avtoceste, da bodo plačali
               cestnino, če že drugega ne. In ko preidejo hrvaško-slovensko mejo jih je treba lepo
               "stisniti za vrat" in - gospodje dragi, če se hočete voziti po lepi Sloveniji,
               plačajte. Hvala.</p>
            </sp>
            <sp xml:id="SDZ4-Izredna-11-2005-07-28.sp84">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelinčiču. Gospod Vili Rezman bo predstavil stališče poslanske skupine
               DeSUS.</p>
            </sp>
            <sp xml:id="SDZ4-Izredna-11-2005-07-28.sp85">

               <speaker>VILI REZMAN:</speaker>

               <p>Hvala lepa. To kratko stališče naše poslanske skupine bo pravzaprav veljalo za obe
               točki: za to, kateri sedaj govorimo, in tudi za naslednjo, ker gre za identične
               stvari. Je pa morebiti dobro reči, da gre za to, da nadaljujemo razpravo, ki je bila
               ne dnevnem redu v prejšnjem mesecu in je najbrž ravno to, da to razpravljanje
               nadaljujemo po posamičnih kosih razlog za to, da se na matičnih odborih postavljajo
               vprašanja, ki bi morala biti že razčiščena. Dobro bi bilo, ko se ne bi več ponavljalo
               v kosih, torej po posamičnih delih, ampak da bi hkrati dobili celo sliko o tem, kaj
               je v tem obdobju potrebno še narediti.</p>
               <p>Ocenjujemo, da je kljub temu da so bila izražena nekatera vprašanja in pomisleki o
               ustreznosti virov in zadostnosti virov na odboru za finance in monetarno politiko,
               treba podpreti ta predlog zakona, predvsem zavoljo tega, ker iz vsebinskih razlogov
               ni kakšnih posebnih tehtnih pomislekov bilo izraženih. Sodimo tudi, da je resolucija
               o nacionalnem programu, da so letni načrti, da so študije, ki so bile narejene in da
               je zagotovilo, da bo ministrstvo po posamičnih delih k posojilom moralo dajati
               soglasje, dovolj tehten razlog, da lahko verjamemo v dobro pripravljeno investiranje
               in da se bodo te ceste v ustreznem času izgradile.</p>
               <p>Dvomimo, da je prav, da tisti, ki hočejo plašiti ljudi s tem, češ, kako se s tem
               obremenjuje posamičnega Slovenca in Slovenko. Mi sodimo, da je to pravzaprav bolj
               plašenje ljudi kot pa resen pomislek, kajti tudi če bi bilo tako, je treba vedeti, da
               nobene ceste ne dobimo podarjene in da je za te ceste treba zbrati sredstva. Ni prav
               tudi, to tudi sodimo, če nekateri skušajo davkoplačevalske obveze pomešati s plačili
               cestnin in siceršnjimi plačili, ki z davki nimajo nobene zveze in z državnim
               proračunom.</p>
               <p>Zato ker verjamemo, da je bilo s strani vlade gradivo pripravljeno korektno, zato ker
               verjamemo, da so viri zadostni, zato ker verjamemo, da je tudi dinamika ustrezna,
               bomo v poslanski skupini DeSUS oba predloga zakona - tega, o katerem sedaj
               razpravljamo, in tudi tistega, o katerem bomo razpravljali v naslednji točki dnevnega
               reda - podprli.</p>
            </sp>
            <sp xml:id="SDZ4-Izredna-11-2005-07-28.sp86">

               <speaker>PREDSEDNIK FRANCE CUKJATI:</speaker>

               <p>Hvala gospodu Rezmanu. Gospod Branko Marinič bo predstavil stališče poslanske skupine
               Slovenske demokratske stranke. Izvolite.</p>
            </sp>
            <sp xml:id="SDZ4-Izredna-11-2005-07-28.sp87">

               <speaker>BRANKO MARINIČ:</speaker>

               <p>Hvala lepa za besedo, gospod predsednik. Spoštovani minister s sodelavci, spoštovane
               kolegice in kolegi poslanci! V poslanski skupini Slovenske demokratske stranke bomo
               predlog zakona o soglasju Republike Slovenije Družbe za avtoceste Republike Slovenije
               podprli. S potrditvijo navedenega zakona bodo izpolnjene zakonske podlage za najetje
               kreditov in izdajo dolžniških vrednostnih papirjev za realizacijo gradnje avtocestnih
               odsekov iz nacionalnega programa izgradnje avtocest v Republiki Sloveniji v višini
               360 milijonov evrov. Skupna investicijska vrednost izgradnje avtocestnih odsekov
               Lendava-Pince, Nova Zrkovska cesta v Mariboru, navezava na Luko Koper - prva faza,
               Koper-Izola, Vrba-Peračica, Lešnica-Kronovo in Hajdina-Ptuj znaša 539,29 milijona
               evrov. Sredstva za financiranje teh odsekov bodo zagotovljena iz lastnih sredstev v
               višini 179,29 milijona evrov in predvidenih finančnih kreditov ali z izdajo
               dolžniških vrednostnih papirjev v višini 360 milijonov evrov. Cilj predlaganega
               zakona je omogočiti pravočasno zagotovite vseh potrebni virov sredstev, ki so
               predpogoj za oddajo del in začetek gradnje prej naštetih avtocestnih odsekov. Predmet
               zakona je torej soglasje državnega zbora Republike Slovenije za najetje skupno 360
               milijonov evrov sredstev. Kot že rečeno, bomo v Slovenski demokratski stranki
               glasovali za predlog zakona. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp88">

               <speaker>PREDSEDNIK FRANCE CUKJATI:</speaker>

               <p>Hvala gospodu Mariniču. Gospod Geza Džuban bo predstavil stališče poslanske skupine
               Liberalne demokracije Slovenije. Izvolite.</p>
            </sp>
            <sp xml:id="SDZ4-Izredna-11-2005-07-28.sp89">

               <speaker>GEZA DŽUBAN:</speaker>

               <p>Hvala lepa, gospod predsednik. V poslanskem klubu Liberalne demokracije Slovenije ne
               bomo nasprotovali sprejetju obeh zakonov, torej zakonov, ko gre za soglasje in
               poroštvo, ki bosta omogočila DARS-u, da se za zaprtje finančne konstrukcije izgradnje
               sedmih avtocestnih odsekov zadolži v višini do 360 milijonov evrov, in sicer v obliki
               najetja kreditov oziroma v obliki izdaje dolžniških vrednostnih papirjev. Ob tem pa
               se nam ne zdi primerno, da oba zakona sprejemamo po nujnem postopku v času
               parlamentarnih počitnic na izredni seji državnega zbora. Več kot očitno je tudi, da
               je višina zadolžitve pogojena z rebalansom državnega proračuna za leto 2005, s
               katerim je koalicija sredstva, ki je za graditev avtocest namenila že prejšnja vlada,
               znižala za 8,5 milijarde tolarjev. V poslanskem klubu Liberalne demokracije Slovenije
               obžalujemo, da nam predstavniki vladi niso odgovorili na vprašanja, kot so, ali so
               nova in nova poroštva države usklajena s pomembnimi cilji, ki jih ima ta država,
               predvsem pa s projektom prevzema evra. Ravno tako nam predstavniki vlade niso bili
               prepričljivi pri pojasnjevanju načina zagotavljanja sredstev za odplačilo glavnic in
               plačilo obresti. Popolnoma jasno je namreč, da bomo tisti del, ki ga ne bo uspel
               pokriti DARS skozi koncesijsko dajatev, plačevali vsi davkoplačevalci, pa s tem ne
               mislimo plašiti davkoplačevalcev.</p>
               <p>V poslanskem klubu ne nasprotujemo temu izredno pomembnemu medgeneracijskemu
               projektu, kar izgradnja avtocest v naši državi nedvomno je. Mimogrede, predvideno je,
               da se bodo glavnice in obresti za obravnavanih 360 milijonov evrov vračala oziroma
               plačevale do leta 2033. Čudi pa nas sprejemanje takšnih odločitev izjemno visokih
               sredstev, ki si jih je privoščila vlada v tem primeru, menimo, da ni nikakršnih
               zagotovil, da poroštvo za ta del sredstev ne bo unovčeno v breme državnega proračuna.
               Kot sem že omenil, pa kljub vprašanjem, ki se pojavlja v poslanskem klubu, ne bomo
               nasprotovali sprejetju obeh zakonov. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp90">

               <speaker>PREDSEDNIK FRANCE CUKJATI:</speaker>

               <p>Hvala gospodu Džubanu. Gospod Miran Potrč bo predstavil stališče poslanske skupine
               Socialnih demokratov. Izvolite.</p>
            </sp>
            <sp xml:id="SDZ4-Izredna-11-2005-07-28.sp91">

               <speaker>MIRAN POTRČ:</speaker>

               <p>Hvala lepa, gospod predsednik. Spoštovane kolegice in kolegi. Tudi jaz vas prosim za
               dovoljenje, da lahko v predvidenem času hkrati povem naše stališče tako o zakonu o
               soglasju Republike Slovenije DARS-u za najetje kreditov kot tudi po zakonu o poroštvu
               za enake kredite.</p>
               <p>Mi bomo v naši poslanski skupini oba zakona podprli, nismo pa zadovoljni z načinom,
               kako ti zakoni in kako realizacija programa izgradnje avtocest pa tudi državnih cest
               v ta državni zbor prihaja. Vedno znova smo soočeni s tem, da moramo sprejemati zakone
               od danes na jutri, mi bi si želeli, da bi sam program avtocest bil vsaj za vsako leto
               nesporno jasno določen, da bi nesporno jasno bilo določeno tudi finansiranje, da bi
               se pravočasno opravljali razgovori tudi s potencialnimi bankami in drugimi, ki dajejo
               kredite, ker smo prepričani, da je takšen miren razgovor lahko tudi po vsebini in
               kvaliteti odnosov, ki jih takšen kredit zagotavlja, boljši kot pa, če stalno na vrat
               na nos zahtevamo neke rešitve in se pri tem tudi tisti, ki nam kredite dajejo,
               čutijo, da imajo ugodnejši položaj in lahko izkoriščajo pogoje.</p>
               <p>Menimo in pričakujemo, da bo DARS jeseni čim prej prišel z letnim programov avtocest
               za prihodnje leto, da bomo o tem imeli priložnost ponovno razpravljati, kako ta
               program pospešiti, da bi vse dele Slovenije, ne samo tisto, kar je sedaj načrtovano,
               mogoče kaj tudi v krajših rokih lahko medsebojno povezali in zagotovili za naše
               gospodarstvo in za državljanke in državljane ugodnejše prometne povezave. Najbrž bo
               pa prav takrat, na to smo že opozorili, razmišljati in opozarjati, ali so res samo
               sredstva cestnin, proračuna in eventualni krediti, ne glede na to, da se potem samo
               ali deloma v cestninah vračajo, edini vir, ali pa bi našli tudi kakšne druge, morda
               tudi sredstva EU, kdaj pa kdaj tudi kakšna sredstva prek finansiranja tujih
               partnerjev, da bi lahko naš program izgradnje avtocest in tudi državnih cest v
               njihovi povezavi lahko čim prej v celoti realizirali. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp92">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Končali smo s predstavitvijo stališč poslanskih skupin.</p>
               <p>Prehajamo na <title>drugo obravnavo</title> predloga zakona. Ker k dopolnjenemu predlogu
               zakona ni bilo vloženih amandmajev, ni možna razpravo o členih, zaradi razpravo
               zaključujem in s tem tudi drugo obravnavo predloga zakona. Glasovanje o zakonu bomo v
               skladu z časovnim potekom seje zbora opravili danes, pol ure po zaključku 5. točke. S
               tem prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O POROŠTVU
                  REPUBLIKE SLOVENIJE ZA OBVEZNOSTI DARS D.D IZ NASLOVA KREDITOV IN IZDANIH
                  DOLŽNIŠKIH VREDNOSTNIH PAPIRJEV ZA REALIZACIJO GRADNJE AVTOCESTNIH ODSEKOV IZ
                  NACIONALNEGA PROGRAMA IZGRADNJE AVTOCEST V REPUBLIKI SLOVENIJI V VIŠINI 360
                  MILIJONOV EVROV.</title> Predlog zakona je v obravnavo predložila vlada Republike
               Slovenije. Besedo dajem predstavniku vlade za dodatno obrazložitev. Izvolite, gospod
               minister.</p>
            </sp>
            <sp xml:id="SDZ4-Izredna-11-2005-07-28.sp93">

               <speaker>MAG. JANEZ BOŽIČ:</speaker>

               <p>Hvala, gospod predsednik, za besedo. Spoštovane poslanke in poslanci! Na osnovi
               resolucije nacionalnega programa izgradnje avtocest, sprejete s strani državnega
               zbora v februarju 2004, poteka intenzivna gradnja avtocestnega omrežja, ki dobiva
               vedno bolj jasne obrise tako na samem avtocestnem križu, ki v dveh krakih poteka od
               Maribora do Kopra - ta krak bo 12. avgusta tudi v celoti zaključen - ter od Karavank
               proti Obrežju - ta krak bo zaključen v naslednjih teh letih - kot tudi na priključnih
               avtocestnih smereh na sam avtocestni križ. V mislih imam predvsem vipavski in
               pomurski avtocestni krak. S tem se povečuje notranja, zlasti medregionalna povezanost
               države ter njeno ustrezno vključevanje v mednarodno cestno-prometne tokove. Predlog
               zakona o soglasju in poroštvu - govorimo o dvojčku, o zakonih, ki sta med seboj
               soodvisna -, o katerih teče danes beseda, gre za najetje kreditov in izdajo
               dolžniško-vrednostnih papirjev v višini 360 milijonov evrov, bo letos omogočil
               začetek gradnje avtocest, hitrih cest in povezovalnih cest, ki so s svojo lego
               enakomerno razporejene po vsej državi, njihova gradnja pa je zajeta v letnem planu
               razvoja in obnov avtocest za leto 2005, na katerega je ta državni zbor podal soglasja
               aprila 2005.</p>
               <p>Gre za naslednje odseke: avtocesta Lendava-Pince na pomurskem avtocestnem kraku,
               avtocesta Vrba-Peračica na gorenjskem kraku, avtocesta Lešnica-Kronovo na dolenjskem
               avtocestnem kraku, hitra cesta Koper-Izola ter prva faza navezovalne ceste na Luko
               Koper na primorskem kraku, potem še hitra cesta Hajdina-Ptuj na podravskem kraku in
               navezovalna cesta Nova Zrkovska cesta na štajerskem kraku, gre za odsek avtoceste
               Pesnica-Slivnica. Torej finančna sredstva, potrebna za izgradnjo navedenih odsekov,
               so v skladu z resolucijo o nacionalnem programu, se zagotavljajo tako z namenskimi
               viri, proračunskimi sredstvi Republike Slovenije na osnovi zakona o zagotovitvi
               namenskih sredstev za graditev državnih cest, potem s krediti, najetih pri domačih in
               tujih bankah ter mednarodnih finančnih institucijah in pa tudi z izdajo
               dolžniško-vrednostnih papirjev oziroma obveznic. Skupna investicijska vrednost
               navedenih odsekov avtocest, hitrih cest in povezovalnih cest znaša 539,29 milijona
               evrov, sredstva za financiranje teh odsekov pa bodo zagotovljena iz namenskih
               sredstev v višini 179,29 milijona evrov in predvidenih finančnih kreditov ali z
               izdajo dolžniških vrednostnih papirjev v skupni višini 360 milijonov evrov. V letu
               2005 bo kvota črpanja kreditov oziroma izdajo dolžniških vrednostnih papirjev okvirno
               dosegla 47,57 milijona evrov oziroma 11,4 milijarde tolarjev.</p>
               <p>V informacijo temu državnemu zboru naj povem, da je stanje zadolženosti DARS-a, d.d.
               za financiranje nacionalnega programa izgradnje avtocest na dan 30.6.2005 znašalo
               milijardo 401 milijon evrov, po srednjem tečaju Banke Slovenije, kar na ministrstvu
               za promet ocenjujemo kot ugodno stanje. Resolucija o nacionalnem programu namreč v
               svoji dinamiki finančnega in investicijskega toka v časovnem obdobju do konca leta
               2013 predvideva najetje kreditov in izdajanje dolžniških vrednostnih papirje oziroma
               obveznic v skupni višini 2 milijarde 606 milijonov evrov, kar pomeni, da se bo glede
               na dejstvo, da se izgradnja avtocestnega omrežja v Republiki Sloveniji preveša v
               zaključno fazo, vrednosti, najetih kreditov in izdanih obveznic gibala v okviru
               finančnega modela resolucije nacionalnega programa izgradnje avtocest oziroma pod
               njim. Vključno z obema zakonoma o poroštvu, ki sta obravnavana v mesecu juliju se bo
               za zadolženost DARS-a glede do konca leta 2010 povečala na 2 milijardi 11 milijonov
               evrov, kar znaša cca 75% vrednostnega okvira, določenega z resolucijo o nacionalnem
               programu.</p>
               <p>Pri tem bi pa poudaril naslednje. Resolucija o nacionalnem programu v svojem
               finančnem modelu, ki ga, spoštovane poslanke in poslanci, dobro poznate, predvideva
               vračilo najetih kreditov in izdajanje vrednostnih papirjev do konca leta 2033, in to
               s pobrano cestnino in ne z obremenjevanjem državnega proračuna. Pri tem je potrebno
               povedati, da je 2% letna rast prometa, kot jo predvideva finančni model resolucija o
               nacionalnem programu, med leti 2003 in 2005 že zdavnaj presežena in še vedno tudi
               narašča. Ministrstvo za promet je pri pripravi finančnega modela resolucijo o
               nacionalnem programu namreč izhajalo iz konzervativne napovedi rasti prometa. Seveda
               je pa potrebno razumeti, da bo kreditne obveznosti, ki jih je DARS, d.d. najemal na
               začetku izvajanja nacionalnega programa, pod dosti bolj neugodnimi pogoji, kot tudi
               veljajo danes na bančnem trgu, potrebno refinancirati oziroma nadomestiti z bolj
               ugodnimi kreditnimi paketi, kar pa je v poslovnem svetu povsem običajno. Gre namreč
               za upravljanje z najetimi krediti, kot je naloga DARS, d.d., ki se izvaja na osnovi
               sklenjene agentske pogodbe med njim in Republiko Slovenijo v aprilu 2004. Hvala lepa
               za besedo.</p>
            </sp>
            <sp xml:id="SDZ4-Izredna-11-2005-07-28.sp94">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru mag. Janezu Božiču. Predlog zakona je obravnaval odbor za
               finance in monetarno politiko kot matično delovno telo. Prosim predsednika odbora,
               gospoda Bojana Starmana, da predstavi poročilo odbora. Izvolite.</p>
            </sp>
            <sp xml:id="SDZ4-Izredna-11-2005-07-28.sp95">

               <speaker>BOJAN STARMAN:</speaker>

               <p>Hvala lepa, gospod predsednik. Spoštovani! Odbor Državnega zbora Republike Slovenije
               za finance in monetarno politiko je na 11. nujni seji dne 27.7.2005 obravnaval
               predlog zakona o poroštvu Republike Slovenije iz naslova kreditov in izdanih
               dolžniških vrednostnih papirjev za realizacijo izgradnje avtocestnih odsekov iz
               nacionalnega programa avtocest v Republiki Sloveniji. Pri delu odbora so sodelovali
               predstavniki vlade, predstavniki DARS-a, predstavnica finančnega ministrstva in
               predstavnica zakonodajno-pravne službe. Kolegij predsednika državnega zbora je 22.7.
               sklenil, da se zadevni predlog zakona obravnava po nujnem postopku. Cilj predlaganega
               zakona je omogočiti pravočasno zagotovitev vseh morebitnih pogojev virov sredstev, ki
               so predpogoj za oddajo del in začetek gradnje navedenih avtocestnih odsekov
               Lendava-Pince, Nova Zrkovska, navezava na Luko Koper, prva faza, Koper-Izola,
               Vrba-Peračica, Lešnica-Kronova in Hajdina-Ptuj in s tem omogočiti in zagotoviti
               pogoje za izgradnjo navedenih odsekov v predvidenih rokih. Vsi ti odseki imajo skupno
               predračunsko vrednost 539,29 milijonov evrov, od tega naj bi bilo lastnih sredstev
               DARS-a 179 milijonov, 360 milijonov se bo pa DARS zadolžil s tem poroštvom.</p>
               <p>Glede finančnih posledic zagotavlja DARS, da bodo sredstva za odplačila kreditov
               oziroma izdanih obveznic zagotovljena iz sredstev koncesijske dajatve. Tako bi
               finančne posledice zadele proračun Slovenije samo izjemoma.</p>
               <p>Povedati moram, da je bila razprava na odboru jasna, nobenega ni bilo - vsi poslanci
               smo enotno podprli namenjeni in predvideni potek gradnje in seveda tudi zagotovitev
               pogojev za to izgradnjo. Postavljeno je bilo kar precej vprašanj in na nekatere nismo
               dobili dovolj prepričljivih odgovorov. Predvsem je tukaj glavno vprašanje, koliko
               oziroma kakšna je verjetnost, da bi del vračanja prišlo na davkoplačevalce oziroma da
               bi morala dejansko kot porok država tudi dejansko vračati kredite oziroma
               zagotavljati sredstva za obveznice oziroma druge vrednostne papirje. Zagotovilo je
               bilo dano večkrat, vendar bi bilo mogoče dobro, da bi kompletno sliko, ki jo je tudi
               minister prej omenil - milijardo 400 imamo vseh zadolžitev do tega momenta, s tema
               dvema kreditoma, kar se je tudi postavljalo vprašanje na odboru, zakaj 250 milijonov
               pred kakšnim mesecem in sedaj ponovno 360, pa še za železnice in tako najprej, če je
               pametno, da tolikokrat in po nujnih postopkih obravnavamo to zadevo, kljub temu naj
               bi bil zdajšnji znesek 2011 milijard tolarjev, kot je minister povedal. Skupno je
               predvidenih 3,6 milijarde tolarjev zadolžitev za planirano izgradnjo našega
               avtocestnega programa.</p>
               <p>Seveda se zelo jasno lahko naredi simulacija na osnovi obstoječih podatkov in na
               osnovi vključevanja novih odsekov, ki se gradijo, in neke statistike in bi lahko bolj
               natančno videli, kakšni bodo dejanski prilivi iz cestnin oziroma ali bodo lahko
               pokrili vse te nove investicije in nove kredite.</p>
               <p>Rekel bi še nekaj, da je splošno mnenje, da seveda vsi podpiramo pospešeno gradnjo
               avtocest. Veseli smo, da vidimo, da so se na posameznih področjih in krakih, kjer se
               dolgo časa ni nič premaknilo, dejansko začele stvari premikati in da se lotevamo malo
               bolj pospešene gradnje. Mogoče bi bilo dobro tudi, glede na to splošno mnenje,
               razmisliti, ker ravno take finančne konstrukcije nam postavljajo vprašanja, zakaj se
               ne zadolžiti več, saj imamo možnosti moratorijev, imamo možnosti kreditov na daljši
               rok in seveda na tak način omogočiti hitrejšo izgradnjo in dokončanje avtocestnega
               programa in seveda zagotoviti čim hitrejšo možnost, da bi to lahko koristili.</p>
               <p>Odbor je podprl zakon z amandmajem k prvemu členu in predlaga državnemu zboru, da ga
               tudi potrdi. Hvala.</p>
            </sp>
            <sp xml:id="SDZ4-Izredna-11-2005-07-28.sp96">

               <speaker>PREDSEDNIK FRANCE CUKJATI:</speaker>

               <p>Hvala gospodu Starmanu. Gospod Presečnik bo predstavil stališče Slovenske ljudske
               stranke.</p>
            </sp>
            <sp xml:id="SDZ4-Izredna-11-2005-07-28.sp97">

               <speaker>JAKOB PRESEČNIK:</speaker>

               <p> Hvala lepa, gospod predsednik, spoštovani gospod minister, kolegice in kolegi. Kot
               smo že najavili pri drugi točki današnjega dnevnega reda seje državnega zbora, bomo
               seveda podprli tudi predlog zakona o poroštvu Republike Slovenije za obveznosti
               DARS-a, ki je ravnokar na sporedu.</p>
               <p>Ta zakon je v sklopu prizadevanj Slovenije, prizadevanj ministrstva in vlade, da
               realizira v lanskem letu sprejeti nacionalni program izgradnje avtocestnega omrežja v
               Republiki Sloveniji, najmanj v takšnem obsegu, kot je začrtan - po možnosti seveda v
               okviru možnosti še hitreje -, in pa, da realizira tudi sprejeti plan dela za leto
               2005.</p>
               <p>Kot rečemo, bomo v poslanski skupini Slovenske ljudske stranke ta zakon podprli.
               Hvala lepa.</p>
            </sp>
            <sp xml:id="SDZ4-Izredna-11-2005-07-28.sp98">

               <speaker>PREDSEDNIK FRANCE CUKJATI:</speaker>

               <p>Hvala gospodu Presečniku. Gospod Srečko Prijatelj bo predstavil stališče Slovenske
               nacionalne stranke.</p>
            </sp>
            <sp xml:id="SDZ4-Izredna-11-2005-07-28.sp99">

               <speaker>SREČKO PRIJATELJ:</speaker>

               <p>Hvala lepa, gospod predsednik. Kot že rečeno, predlog zakona o poroštvu Republike
               Slovenije za obveznosti DARS-a iz naslova kreditov podpira tudi Slovenska nacionalna
               stranka, saj menimo, da gre za ključno nacionalno vprašanje dokončne izgradnje
               avtocestnega križa v Republiki Sloveniji. Zlasti smo veseli, ker se dejansko na
               najbolj kritičnih območjih Slovenije, to je Lendava-Pince in pa Koper-Izola,
               Hajdina-Ptuj in pa Pesnica-Slivnica odpravljajo prometni zamaški, ki bistveno pestijo
               državne ceste v takem obsegu, da se že osnovna infrastruktura državljanov dobesedno
               uničuje. Hiše pokajo po šivih in dejansko tam so tudi največji prometni zamaški.</p>
               <p>Ob tem pa, kot je že predsednik ob prejšnjem zakonu poudaril, bi želel tudi sam
               povedati sledeče. Mi imamo na slovenskih cestah največjo smrtnost v Evropi, da kar za
               en razred otrok umre na slovenskih državnih cestah in da so ravno te državne ceste
               najbolj obremenjene ravno zaradi neustrezne zakonodaje. Seveda, mi bomo avtoceste
               zgradili, kaj hitro jih bomo tudi uničili, ker nimamo omejitve za te avtoceste, še
               več, povečali smo z zadnjim zakonom o varnosti cestnega prometa tudi dovoljeni osni
               pritisk, zmanjšali smo kazni, tako da bo pretočnost na teh cestah, govorim o državnih
               cestah, ker mnogi se izognejo plačilu in gredo raje na državne ceste, še večja in iz
               tega naslova bo tudi smrtnost in ekološka ogroženost - skratka, varnost udeležencev v
               cestnem prometu manjša oziroma ogroženost večja.</p>
               <p>Zato smo tudi trdnega prepričanja, da bi morali v skladu z nadaljevanjem tega paketa
               zakonodaje na ministrstvu za promet, ki ima sicer velikopotezne načrte in dobro dela,
               po naši oceni, tudi v kratkem času sprejeti zakon, ki bi imel omejevalno politiko do
               težjega tranzitnega tovora, zlasti v tranzitu na območju Republike Slovenije.
               Prepričani smo, da bi ta tovor po vzoru Avstrije, ki ima to najbolj vzorno urejeno v
               Evropi, moral biti preusmerjen na železnice, na tako imenovane oprtne vlake. Zato
               tudi s tega mesta pozivam ministra za promet, da v najkrajšem možnem času pripravi
               tako zakonsko osnovo, ki bo predočena državnemu zboru in da se s tem izognemo
               nesrečam, ki so, kot že rečeno, največje v Evropi, in da povečamo tudi ekološko
               varnost v Sloveniji.</p>
               <p>Upam, da bo vlada po počitnicah hitro zbrala toliko razuma in modrosti, da bo to tudi
               podala državnemu zboru v proceduro in sprejem. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp100">

               <speaker>PREDSEDNIK FRANCE CUKJATI:</speaker>

               <p>Hvala gospodu Prijatelju. Gospod Srečko Hvauc bo predstavil stališče Slovenske
               demokratske stranke.</p>
            </sp>
            <sp xml:id="SDZ4-Izredna-11-2005-07-28.sp101">

               <speaker>SREČKO HVAUC:</speaker>

               <p>Hvala lepa, gospod predsednik. Kolegice in kolegi! Pri sistemu financiranja izgradnje
               avtocest, ki ga pač imamo v Sloveniji, je jasno, da izgradnje v predvideni, še manj
               pa v potrebni dinamiki nikakor ni mogoče izvesti zgolj s proračunskimi sredstvi in
               cestninami. Jasno je tudi, da se ceste ne gradijo samo za eno generacijo ali pa neko
               krajše obdobje, ampak za neko daljše obdobje in breme te izgradnje si je potrebno
               razdeliti oziroma porazporediti po daljšem časovnem obdobju. To lahko storimo s
               kreditiranjem, z izdajo dolgoročnih vrednostnih papirjev, kar pa seveda ni mogoče
               brez poroštva države. Zato mislimo, da je ta poroštveni zakon, kar se tega tiče, tudi
               potreben.</p>
               <p>Drugo, kar bi povedal, je to, da če pogledamo dinamiko in lokacijo izgradnje avtocest
               v preteklosti, nikakor ne moremo reči, da smo gradili nepotrebne avtoceste. Je pa
               res, da se včasih postavlja vprašanje, ali so bile pravilno postavljene prioritete.
               Po našem prepričanju je kar nekaj območij v Sloveniji, ki so bila, kar se tega tiče,
               zapostavljena, govorim o Prekmurju, Koroški, Štajerski, pa še kakšen konec Slovenije
               bi našli. In ravno to poroštveni zakon bo omogočil, da si bo na teh območjih dinamika
               izgradnje teh avtocest povečala in da se bo, pač, izgradilo to, kar je potrebno.</p>
               <p>V naši poslanski skupini nimamo nekih posebnih pomislekov, kar se tiče nujnega
               postopka, glede tega zakona. Vemo, da je premalo, če imamo pripravljen program
               izgradnje avtocest, nimamo pa na drugi strani zagotovljenega vira financiranja. In
               ravno ta zakon oziroma ta dvojčka omogočata, da se bo ta izgradnja vršila v teh
               predvidenih rokih in da na ta projekt izgradnje dejansko ne bo zastal. Mislimo tudi,
               da ne gre za neko brezglavo zadolževanje, ampak dejansko gre za en vir, ki je
               potreben za to, da bo prepotreben projekt izgradnje avtocest tudi v neki dogledni
               prihodnosti končan. Navsezadnje imamo vsa zagotovila in vsa predvidevanja, ki kažejo
               na to, da do unovčevanja poroštev praktično ne bi smelo priti, zato ker se bodo
               celotne obveznosti poplačale iz sredstev koncesijskih dajatev. Zaradi vsega
               navedenega bomo v Slovenski demokratski stranki ta predlog zakona tudi podprli.
               Hvala.</p>
            </sp>
            <sp xml:id="SDZ4-Izredna-11-2005-07-28.sp102">

               <speaker>PREDSEDNIK FRANCE CUKJATI:</speaker>

               <p>Hvala gospodu Hvaucu. Gospod Geza Džuban. Se odpoveduje. Gospod Martin Mikolič bo
               predstavil stališče poslanske skupine Nove Slovenije. Izvolite.</p>
            </sp>
            <sp xml:id="SDZ4-Izredna-11-2005-07-28.sp103">

               <speaker>MARTIN MIKOLIČ:</speaker>

               <p>Hvala za besedo, gospod predsednik. Spoštovani minister s sodelavci, spoštovane
               kolegice in kolegi.</p>
               <p>V poslanski skupini Nove Slovenije bomo predlagani zakon o poroštvu Republike
               Slovenije za obveznosti DARS-a iz naslova kreditov in izdanih dolžniških vrednostnih
               papirjev za realizacijo gradnje avtocestnih odsekov iz nacionalnega programa avtocest
               v Republiki Sloveniji v višini 360 mio evrov podprli.</p>
               <p>S sprejetjem predlaganega zakona o poroštvu bo zagotovljeno nemoteno izvajanje
               nacionalnega programa izgradnje avtocest v Republiki Sloveniji. Sredstva se bodo
               črpala v več obrokih do konca leta 2009. Zakon o izvrševanju proračuna za leti 2004
               in 2005 določa zgornji limit poroštev za kreditne obveznosti, in sicer le-te ne smejo
               preseči skupne višine glavnic 150 milijard. V začetku julija je bila poroštvena kvota
               izkoriščena v višini 102 milijardi tolarjev. Zakonski predlog jasno opredeljuje, v
               kolikšnem znesku bo porabljen oziroma najet kredit v letošnjem letu ter za koriščenje
               tega kredita skozi daljše obdobje za planirane odseke. Na navedene odseke, ki so v
               polni gradnji, je tako v letošnjem letu predvidena poraba kredita v višini 47 mio
               evrov oziroma 11,4 milijarde tolarjev.</p>
               <p>Investicijski programi oziroma računske simulacije, ki se permanentno izdelujejo,
               vsako leto izkazujejo, da cestnina zadoščajo za poplačilo kreditov, ki bodo omogočili
               načrtovano realizacijo tovrstnega nacionalnega programa. Zato je bojazen, ki je bila
               s strani opozicijskih poslancev izražena na matičnem delovnem telesu, da bi najete
               kredite odplačevali iz proračuna, glede na sedanje stanje in dokaj optimistično sliko
               v prihodnje, neutemeljeno. Prav gotovo pa se tudi mi v poslanski skupini Nove
               Slovenije zavedamo, da je ključni parameter izračun višine cestnine, odvisen od
               prometa, od rasti prometa v bodoče in od samega cestninskega sistema. Ampak, kot sem
               že omenil, ni nobenega vzroka za bojazen.</p>
               <p>Prav gotovo je program izgradnje avtocest v Republiki Sloveniji eden najpomembnejših
               nacionalnih projektov sedanje in bodoče generacije. Pomembnost lahko primerjamo z
               našim članstvom v EU. Zato je pomembno, da se projekt izvaja po planu oziroma na
               osnovi sprejetega nacionalnega programa. Še več, nujno bo potrebno modernizirati tudi
               tako imenovane državne, glavne in regionalne ceste. Le z ustrezno rešeno
               cestnoprometno infrastrukturo bomo lahko v bodoče postali zanimivi za investitorje
               tudi na manj razvitih območjih Republike Slovenije. Prav gotovo brez najetih kreditov
               ne bo možno reševati oziroma graditi tudi to tako pomembno in prepotrebno
               infrastrukturo. V poslanski skupini Nove Slovenije bomo predlog zakona o poroštvu
               podprli. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp104">

               <speaker>PREDSEDNIK FRANCE CUKJATI:</speaker>

               <p>Hvala gospodu Mikoliču. Končali smo s predstavitvijo stališč poslanskih skupin.</p>
               <p>Prehajamo na <title>drugo obravnavo</title> predloga zakona. Ker k dopolnjenemu predlogu
               zakona ni bilo vloženih amandmajev, ni možna razprava o členih. Zato razpravo
               zaključujem in s tem tudi drugo obravnavo predloga zakona.</p>
               <p>Glasovanje o zakonu bomo v skladu s časovnim potekom seje zbora opravili danes, v
               okviru glasovanj, pol ure po končani 5. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>4. TOČKO DNEVNEGA REDA - NA PONOVNO ODLOČANJE O ZAKONU O DOPOLNITVAH
                  ZAKONA O DRŽAVNEM SVETU.</title> Državni svet Republike Slovenije je na 6. izredni
               seji 15. julija 2005 sklenil, da na podlagi tretji alineje prvega odstavka 97. člena
               ustave Republike Slovenije od državnega zbora zahteva, da pred razglasitvijo zakona
               ponovno odloča o zakonu o dopolnitvah zakona o državnem svetu.</p>
               <p>Zahtevo je obravnaval odbor za notranjo politiko, javno upravo in pravosodje, ki je
               zboru pisno poročal. Besedo dajem predsednici odbora, Mojci Kucler Dolinar, za
               predstavitev poročila odbora. Izvolite.</p>
            </sp>
            <sp xml:id="SDZ4-Izredna-11-2005-07-28.sp105">

               <speaker>MOJCA KUCLER DOLINAR:</speaker>

               <p>Hvala lepa. Lep pozdrav vsem skupaj, tudi predstavniku državnega sveta! Odbor
               državnega zbora za notranjo politiko, javno upravo in pravosodje je na svoji 10.
               nujni seji obravnaval sklep državnega sveta, s katerim zahteva, da državni zbor
               ponovno odloča o zakonu o dopolnitvah zakona o državnem svetu, ki ga je državni zbor
               sprejel na svoji 8. seji dne 14.7..</p>
               <p>Na sejo so bili vabljeni državni svet, zakonodajno-pravna služba, vlada RS in
               ministrstvo za javno upravo. Predstavnik državnega sveta je v imenu predlagatelja
               zahteve o dopolnilni obrazložitvi sklepa najprej oporekal temu, da je bil zakon o
               dopolnitvi zakona o državnem svetu sprejet po skrajšanem postopku, saj gre za
               spremembo, ki ogroža ustavni položaj državnega sveta. Po mnenju predlagatelja,
               predstavnika državnega sveta, je prišlo do neke vrste konfliktne situacije med
               državnim svetom in državnim zborom, ki se kaže v nepravem pristopu reševanja
               problemov, ki so nastali v zvezi z odločitvijo računskega sodišča. Državni svet meni,
               da bi bilo v tem primeru potrebno razmisliti ali o spremembi ustave, ali o ukinitvi
               državnega sveta ali pa, da se v ustavo vnese člen o nagrajevanju državnih svetnikov,
               ki bi ustrezal 95. členu ustave, ne pa, da se skriva za nedokazano trditev
               protiustavnosti in protizakonitosti poslovnika državnega sveta.</p>
               <p>Glede statusa državnih svetnikov je povedal, da državni svetniki opravljajo to
               funkcijo častno, torej nepoklicno, z ustreznimi predpisi pa po njihovem mnenju, torej
               po mnenju državnega sveta, ni dobro in pa ni ustrezno urejena povrnitev nadomestila
               za izgubljeni zaslužek. Povedal je še, da bodo ob ponovni potrditvi zakona v državnem
               zboru uporabili vse pravne poti, tako doma kot v mednarodnem prostoru, da pa
               razmišljajo tudi o samorazpustitvi. Predstavnik vlade RS, minister za javno upravo,
               dr. Gregor Virant, je predstavil pisno mnenje vlade, iz katerega izhaja,da se vlada z
               obrazložitvijo sklepa državnega sveta ne strinja in glede zakona o dopolnitvi zakona
               o državnem svetu vztraja na svojih do sedanj podanih obrazložitvah in stališčih, ter
               poudaril, da nasprotuje temu, da se ta zakon predstavlja kot nekakšna zarota ali
               vojna ministra, vlade, državnega zbora proti državnemu svetu. Gre kvečjemu za bitko
               za zakonitost, za spoštovanje in načela zakonitosti. Spomnil je na bistveni element
               ali bistveno dejstvo, ki je botrovalo predlagani spremembi, in sicer na 62. člen
               veljavnega zakona o državnem svetu, ki določa, da je funkcija člana državnega sveta
               častna in da ima član državnega sveta pravico do nadomestila in da noben od členov,
               ki je predstavnik državnega sveta citiral, niti slučajno ne govorijo o plači
               predsednika ali kateregakoli drugega člana državnega sveta. Na spornost profesionalne
               funkcije predsednika je opozorilo tudi računsko sodišče, zaradi česar je državni svet
               predlagal državnemu zboru spremembo zakona.</p>
               <p>Predstavnik zakonodajno-pravne službe se seje ni udeležil, vendar pa smo dobili pisno
               mnenje, v katerem je zakonodajno-pravna služba opozorila, da ne v ustavi ne v
               sistemu, ki ga določa veljavni zakon, ni najti opore za profesionalizacijo in s tem
               povezano določitev plače državnega sveta. V razpravi pa so članice in člani odbora
               večinoma nasprotovali utemeljitvam sklepa državnega sveta in izrazili podporo zakonu.
               Izpostavili so naslednje: da ni dobro,da se celotna razprava o državnem svetu
               koncentrira na vprašanje profesionalizacije predsednika državnega sveta, da je odprto
               vprašanje glede delovanja državnega sveta potrebno urediti in glede tega tudi dali
               pobudo, naj vlada prouči dejansko stanje in pripravi predlog, ki bo v skladu z ustavo
               in veljavno zakonodajo rešil tovrstna vprašanja, da obstaja možnost, da predsednik
               državnega sveta za svoje delo dobi poleg nadomestila za izgubljeni zaslužek še
               določen pavšalni znesek. To je bilo napotilo vladi, da naj prouči to možnost, ali je
               to možno. Nadalje so člani povedali, da je neresno in neodgovorno, da državni svet
               celotno svoje delovanje povezuje samo s profesionalizacijo ali neprofesionalizacijo
               svojega predsednika ter na koncu sprejeli sklep ter predlagali državnemu zboru, da
               pri ponovnem odločanju o zakonu o dopolnitvah zakona o državnem svetu sprejme.</p>
            </sp>
            <sp xml:id="SDZ4-Izredna-11-2005-07-28.sp106">

               <speaker>PODPREDSEDNIK MAG. VASJA KLAVORA:</speaker>

               <p>Zahvaljujem se predsednici odbora, gospe Mojci Kucler Dolinar, za predstavitev
               poročila. Besedo dajem predstavnikom poslanskih skupin. Besedo ima gospod Srečko
               Prijatelj v imenu Slovenske nacionalne stranke.</p>
            </sp>
            <sp xml:id="SDZ4-Izredna-11-2005-07-28.sp107">

               <speaker>SREČKO PRIJATELJ:</speaker>

               <p>Hvala lepa, gospod predsedujoči. Spoštovane kolegice in kolegi! Ustavni položaj
               državnega sveta ni ogrožen in pomeni, po mnenju poslanske skupine Slovenske
               nacionalne stranke in seveda po večinskem mnenju nas vseh tukaj, da je funkcija
               članstva v tem organu zgolj častna in ne more biti opredeljena s težo pol milijarde
               tolarjev stroškov, kolikor jih namenjamo, po izpisku, ki sem ga danes pridobil,
               dejansko za delo tega organa.</p>
               <p>Najbolje bi bilo, če bi ustanovili še zbor občin, pa bi imeli tridomni sistem. In
               potem dejansko bi bila socialnost zagotovljena.</p>
               <p>Menda pa je gospod Janez Sušnik, kot je videti iz dejansko pregleda tiska, na zavodu
               za pokojninsko in invalidsko zavarovanje Slovenije že oddal vlogo za upokojitev. In
               če je to res, potem vlada dejansko odgovarja točno v tem primeru, ko govori, da je
               predsednik, če je upokojenec ali brezposelna oseba, neupravičen do prejemanja
               nadomestila.</p>
               <p>In da bi bila slika še bolj popolna, bom popestril dejansko zahtevo državnega sveta
               ob zadnjem sprejemanju zakona, ko smo ga imel v državnem zboru glede RTV-ja, ko so
               mirne duše zapisali, da državni svet bi moral imeti možnost na osnovi 17. člena
               omenjenega zakona imenovati 5 članov programskega sveta v RTV, saj bojda zastopajo
               interese delodajalcev, kmetov, obrtnikov, samostojnih poklicev in tako naprej in tako
               naprej. Skratka, prefinjeno gre zgolj za zagovarjanje njihovih interesov, ki naj bi
               bili polpoklicni ali poklicni, profesionalni in za pridobivanje dodatnih zaslužkov na
               tem področju. Če državni svet potrebujemo, naj bo to častna funkcija in seveda za to
               častno funkcijo naj se ne bi prejemalo nič. Čast ima tudi svojo ceno. Zdi se mi
               pravilno, da tudi v tem zakonu opredelimo to neprofesionalno funkcijo kot resnično
               neprofesionalno in črtamo proračunske postavke in dejansko ne dovolimo, da se državni
               svet sam ukinja, ampak, da poskrbimo, da se ga ukine. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp108">

               <speaker>PODPREDSEDNIK MAG. VASJA KLAVORA:</speaker>

               <p> Hvala lepa. Besedo ima gospod Vili Rezman v imenu DeSUS-a. Prosim.</p>
            </sp>
            <sp xml:id="SDZ4-Izredna-11-2005-07-28.sp109">

               <speaker>VILI REZMAN:</speaker>

               <p> Hvala lepa. Čeprav smo danes že slišali tako rekoč napoved, da se bo ta problem
               celo internacionaliziral, mi v poslanski skupini DeSUS vendarle upamo, da je danes
               zaključna faza več kot polletnih razpravljanj v zvezi s problematiko, ki je sedaj na
               dnevnem redu.</p>
               <p>Očitno pa je, da tako državni svet, kot vlada vztrajata v nekih zelo oponentnih
               stališčih in skoraj bi se dalo napovedati, da bo vztrajal tudi državni zbor in še
               enkrat podprl predlagani zakon, ki je bil že sprejet.</p>
               <p>Ta protislovna stališča pa najbrž kažejo tudi na to, da je vendarle treba še globlje
               in na daljši rok razmisliti o vlogi, funkciji, uspešnosti dela državnega sveta in si
               ne zatiskati oči, da se je temu treba v resnici posvetiti. Če ne bi bilo tako, ne bi
               bilo torej tako nasprotujočih si stališča. Ta nasprotujoča si stališča so bila
               razvidna ali pa so razvidna tudi iz gradiva, ki nam ga je sedaj poslal državni svet,
               ampak v poslanski skupini DeSUS v teh stališčih nismo našli nove argumentacije, ki bi
               vplivala na to, da bi svojo stališča spremenili.</p>
               <p>Pravzaprav se nam zdi, da je možno razbrati iz tega zadnjega dopisa, ki smo ga
               prejeli, neko vrsto moraliziranja. Pri tem moraliziranju in opravičevanju ali
               upravičevanju dobrega dela državnega sveta pa gre najbrž tudi za nekaj napak v
               procesu logičnega razmišljanja. Jaz bom zelo na kratko skušal nekaj tega tudi
               predstaviti.</p>
               <p>Ne bo držalo, da bi častno opravljanje nekakšne funkcije bilo v nasprotju z
               nečastnim. Državni zbor tega ni trdil. Državni zbor je preprosto terjal, da se
               funkcija opravlja nepoklicno in častno nima nobene zveze z nepoklicnostjo ali
               poklicnostjo oziroma ena kategorija drugi ne more zagotavljati ustreznega statusa. Mi
               sodimo, da je lahko tudi nepoklicno opravljanje neke funkcije častno, in ocenjujemo,
               da bo predsednik državnega sveta, potem ko ne bo več poklicni funkcionar, ker je
               napovedano nadaljevanje opravljanja svoje naloge, to nalogo opravljal častno. In pri
               tem bomo, verjetno, tudi mi v podporo, ko bomo delo, ki bo, če bo častno, kot takšno
               tudi ocenili. In to ne bo igralo prav nobene vloge pri poklicnosti oziroma pri
               brezplačnosti. Seveda tudi to ni res, kakor je bilo zapisano, da bi se častno
               izključevalo z brezplačni ali pa brezplačno z nepoklicnim. Ne bo tako, najbrž, kot je
               govorec pred mano trdil, da bi čisto zastonj nekdo opravljal to nalogo, ampak
               nepoklicno še ne pomeni čisto brezplačno, ampak pomeni določeno nadomestilo in pomeni
               tudi povračilo tistih stroškov, ki jih nekdo z opravljanjem neke funkcije ima. Zdi
               se, da je nekoliko nelogično tudi to, kar je zapisano v sporočilu oziroma v stališčih
               državnega sveta, da bi zato, ker se spreminja v enem samem delu - namreč, pri
               poklicnem opravljanju te funkcije v državnem svetu -, zdaj kar sistem porušil. Kajti
               piše tam, da s tem rušimo sistem. Mi smo prepričani, da bo sistem tudi v bodoče
               deloval, upamo, da bo deloval najmanj tako dobro kot doslej, kajti iz teh razprav, ki
               smo jih doslej doživeli, se najbrž lahko vsi tudi kaj malega naučimo in korigiramo
               svoje delo takrat, kadar ni bodisi dovolj dobro bodisi takrat, kadar je vprašljivo s
               stališča častnosti. Je pa tudi nekaj takšnih pomislekov bilo, ali je delo državnega
               sveta oziroma ali so določitve zmeraj takšne, da jim moramo kar direktno častnost
               pripisovati. Funkcija sama po sebi še ni častna. Delo, ki ga nekdo na tej funkciji
               opravlja, bo zagotovilo spoštovanje in čast. In ker v poslanski skupini DeSUS nismo
               našli kakšne nove argumentacije, bomo ponovno podprli sprejetje zakona, kakršen je
               bil že sprejet.</p>
            </sp>
            <sp xml:id="SDZ4-Izredna-11-2005-07-28.sp110">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič, SDS. Prosim.</p>
            </sp>
            <sp xml:id="SDZ4-Izredna-11-2005-07-28.sp111">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Predsednik državnega sveta, kolegice, kolegi! Rad
               bi na začetku povedal to, da se s spremembo oziroma z dopolnitvijo tega zakona ne
               pogovarjamo o ukinitvi ali neukinitvi profesionalne funkcije, ne pogovarjamo se o
               potrebnosti ali nepotrebnosti državnega sveta, ne pogovarjamo se o tem, ali bo delo
               potekalo še naprej nemoteno ali ne, kar se je večkrat v razpravi dogajalo, ampak se
               pogovarjamo samo o tem, da novi zakon, predlagani zakon dikcijo določa oziroma
               dikcijo postavlja bolj jasno in bolj nedvoumno, kot je bila prej, ko je omogočala
               tudi različno razumevanje.</p>
               <p>Poslanska skupina Slovenske demokratske stranke bo predlagani zakon tudi tokrat
               podprla in ne glede na veto, ki ga je sprejel državni svet in njegove utemeljitve ob
               izglasovanem vetu, menimo, da gre v predlaganem zakonu za ureditev, ki bo odpravila
               različno razumevanje dosedanjega določila zakona o državnem svetu. To različno
               razumevanje statusa državnih svetnikov in še zlasti njegovega predsednika in
               podpredsednika predlagana dopolnitev nedvoumno odpravlja in to je tudi glavni namen
               predlaganega zakona. Dopolnitve zakona s svojo vsebino v ničemer ne posegajo v
               nemoteno opravljanje dela državnega sveta, kot poskuša to utemeljiti državni svet.
               Nemotenost dela se ne zagotavlja s profesionalizacijo predsednika, pač pa z ustrezno,
               na zakonskih določilih vzpostavljeno organizacijo, pri čemer predsednik državnega
               sveta opravlja na zakonu temelječe obveznosti in pri čemer je seveda za svoje
               udejstvovanje kot predsednik državnega sveta tudi upravičen do ustreznega nadomestila
               izgubljenega zaslužka za čas opravljanja funkcije in do povračila stroškov v zvezi z
               opravljanjem te funkcije. To nadomestilo oziroma povračilo stroškov pa je določeno na
               podlagi veljavnih kriterijev, ki so za ta namen predpisani. Jasno je, da ima
               predsednik poleg pravic in dolžnosti člana državnega sveta še dodatne naloge, ki so
               povezane z delom in vodenjem državnega sveta ter s sodelovanjem z drugimi državnimi
               organi, vendar to samo po sebi ne pomeni, da mora zaradi tega biti funkcija
               predsednika profesionalna. Druga določila zakona opredeljujejo status predsednika
               državnega sveta, iz katerih potem izhaja, ali je funkcija profesionalna ali ne. In ta
               druga določila pravijo, da funkcija ni profesionalna. To je izhajalo že iz dosedanjih
               določil zakona, vendar pa je s predlagano dopolnitvijo sedaj to popolnoma nedvoumno
               in sedanja dikcija ne dopušča več nikakršnih dvomov, kot jih je prejšnja, vsaj pri
               nekaterih.</p>
               <p>Državni svet med drugim tudi ugotavlja, da vprašanje zakonitosti izplačila plač
               predsedniku državnega sveta ni odvisna od poslovnika državnega sveta, kar dejansko
               tudi drži, saj je tudi ustavno sodišče odločilo, da določilo tega poslovnika, ki
               govori o plači predsednika državnega sveta, ni pravna podlaga za izplačevanje te
               plače. Ne drži pa navedba državnega sveta, da je pravna podlaga za izplačevanje plače
               predsedniku državnega sveta proračun, ki ima moč zakona. To pa ne drži, kajti sama
               proračunska postavka namreč še ni pravna podlaga za izplačilo plače, če hkrati ni
               ustreznega zakonskega določila, ki bi to predpisoval. In takega zakonskega določila
               že doslej ni bilo, s sedanjim zakonskim predlogom pa je to celo eksplicitno
               prepovedano.</p>
               <p>Državni svet kot posebno utemeljitev nasprotovanja zakonskemu dopolnilu navaja tudi
               primer iz bivše Jugoslavije, ker je v tedanji republiški skupščini lepo število
               tedanjih delegatov opravljajo častno družbeno funkcijo poklicno. Dejstvo je, da tudi
               to drži, vendar pa ne gre primerjati ureditve bivšega nedemokratičnega sistema s
               sedanjo parlamentarno ureditvijo in celo nekatere tedanje rešitve ponujati kot vzgled
               za sedanjo ureditev. Ne glede na to, da so v sedanjem zakonu o državnem svetu naloge
               predsednika urejene v posebnih in ločenih poglavjih, pa to ne daje nobene dodatne
               podlage za trditev, da mora biti funkcija predsednika poklicna. Kot sem že omenil, se
               takšna dodatna angažiranost predsednika in s tem izguba njegovega zaslužka in
               povračilo njegovih stroškov rešuje in zagotavlja na drug način.</p>
               <p>Državni svet med drugim tudi pravi, da predlagani zakon nima pravne podlage za
               spremembo poklicne funkcije predsednika v nepoklicno. To je napisano v obrazložitvi,
               ampak saj pri obravnavanem zakonu ne gre za spremembo poklicne funkcije v nepoklicno.
               Že doslej, kot je bilo že večkrat rečeno, pravne podlage za poklicno funkcijo
               predsednika državnega sveta ni bilo in z dopolnitvijo zakona o državnem svetu se to,
               kar je že sedaj veljalo, vendar se ni izvajalo, le bolj jasno in nedvoumno
               zapiše.</p>
               <p>Potem naprej. Državni svet navaja, češ da ukinitev profesionalne funkcije - ki je le
               dejanska ukinitev, ne pa normativna, saj predpis profesionalne funkcije ni določal -,
               torej da ukinitev profesionalne funkcije predstavlja protiustavno delovanje, ki
               državnemu svetu onemogoča nemoteno delo in kvalitetno opravljanje njegovih
               ustavnodoločenih pristojnosti. Ta navedba državnega sveta je po mojem prepričanju
               nesmiselna, saj vsebina opravljene pristojnosti državnega sveta ni v ničemer
               spremenjena. Pristojnosti so popolnoma enake kot doslej, le delo predsednika ne bo
               profesionalno, bo pa njegov izgubljeni čas med opravljanjem funkcije in stroški, ki
               jih bo zaradi tega imel, v skladu z veljavnimi kriteriji tudi ustrezno nadomeščeni,
               kot je bilo tudi že večkrat povedano. In zato v poslanski skupini Slovenske
               demokratske stranke ne vidimo nobenega razloga, da bi odločitev, ki smo jo že enkrat
               sprejeli, sedaj kakorkoli menjali, zato bomo tudi predlagani zakon še enkrat podprli.
               Hvala.</p>
            </sp>
            <sp xml:id="SDZ4-Izredna-11-2005-07-28.sp112">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod doktor Gantar v imenu LDS. Prosim.</p>
            </sp>
            <sp xml:id="SDZ4-Izredna-11-2005-07-28.sp113">

               <speaker>DR. PAVEL GANTAR:</speaker>

               <p>Spoštovani gospod podpredsednik, spoštovani gospod minister, spoštovane kolegice in
               kolegi. V poslanski skupni LDS menimo, da je zakon o dopolnitvah zakona o državnem
               svetu nepotreben. Častna funkcija predsednika državnega sveta je že opredeljena v
               sedanjem zakonu, takem kot je. Če je funkcija častna, to še ne pomeni, da ni tudi
               delovna, da ni zahtevna in da nima neke pomembne in potrebne simbolne funkcije. In če
               ima vse to, je seveda tudi prav, da se jo plača. Seveda pa menimo, da to plačilo
               glede na obstoječo zakonodajo ne more prihajati iz delovnega, rednega delovnega
               razmerja predsednika državnega sveta. Vendar tako to opredeljuje že sedanji zakon.
               Hkrati seveda v nasprotju z nekaterimi drugimi menimo, da dosedanja plača predsednika
               državnega sveta ni bila nezakonita, ker je bila predvidena v proračunu, ki ima moč
               zakona. Ker pa ste z rebalansom to postavko pravzaprav spremenili ali ukinili, tudi
               po tej plati ni več osnove za ta zakon, kajti z rebalansom je bila ta postavka za
               plače tudi že na nek način ukinjena. Torej, vlada s tem zakonom dejansko s topovi
               strelja na vrabce. Edini rezultat bo še naprej še dodatna simbolna degradacija
               državnega sveta, njegovega predsednika in tudi svetnikov in svetnic. Hkrati se bo
               vlada seveda pohvalila, da je prihranila nekaj milijonov pri tem. Mi se moramo vseeno
               vprašati, koliko denarja pa izgine za tiste operacije, s katerimi se dovoljuje in
               omogoča tako rekoč selekcionirano dozirano uhajanje informacij iz predkazenskih virov
               v policijskih postopkih, ki pravzaprav mečejo čudno luč na pravno državo. Mogoče bi
               se temu vidiku pravne države kazalo bolje in več posvetiti. Seveda z ustavnim
               položajem državnega sveta nismo vsi zadovoljni, jaz osebno sem že takrat opozarjal,
               da takšen državni svet ni dobra rešitev, zato namesto parcialnih rešitev, kot jih
               predlaga ta zakon, podpiramo predlog, da se o vlogi in položaju državnega sveta
               opravi resna diskusija. Tako v strokovni kot laični javnosti namreč že več let poteka
               razparava o upravičenosti obstoja državnega sveta. Bili so tudi že predlogi za
               ukinitev državnega sveta.</p>
               <p>Menim, da je treba vlogo državnega sveta ponovno premisliti v luči bodoče
               regionalizacije Slovenije in funkcije, ki bi jo v takšni regionalni strukturi državni
               svet lahko opravljal. Vedno smo bili pripravljeni za tako razpravo in mislimo, da je
               taka razprava nujna in da jo ne more nadomestiti nek zakon, ki pravzaprav ukinja
               nekaj, kar pravzaprav ni nikoli obstajalo. Od tega zakona nobeden ne bo imel koristi,
               škodo pa bodo imeli predvsem tisti, ki vendarle v državnem svetu vidijo neko
               institucijo, ki ima nekaj besede in včasih tudi kaj sporoči in pove. Hvala lepa.</p>
               <p>Še to. Zakona v LDS-u ne bomo podprli, seveda pa dopuščamo, to lahko storimo, da
               vsakdo v LDS-u seveda tu glasuje po svoji vesti in prepričanju.</p>
            </sp>
            <sp xml:id="SDZ4-Izredna-11-2005-07-28.sp114">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem gospodu Miranu Potrču v imenu Socialnih demokratov.</p>
            </sp>
            <sp xml:id="SDZ4-Izredna-11-2005-07-28.sp115">

               <speaker>MIRAN POTRČ:</speaker>

               <p>Hvala lepa. Po prepričanju v socialni demokraciji ni dobro in tudi ni v čast visokih
               organom, ki obravnavamo ta vprašanja, da so se odnosi med državnim svetom in državnim
               zborom spolitizirali na oceni, da bo državni svet obstojal ali ne, če bo imel
               profesionalnega predsednika ali ne; in na diskusiji o tem, ali želimo s tem, ko
               postavljamo vprašanje načina ureditve teh obveznosti ali pravic, pod vprašaj dati
               delovanje državnega sveta.</p>
               <p>Meni je žal, da ne znamo o realnih problemih realno razpravljati, in prepričan sem,
               če bi o realnih problemih realno razpravljati bi ugotovili, to je moje mnenje ali pa
               o mnenju naših poslanskih skupin, da ta moment za profesionalizacijo in delovno
               razmerje ni ustreznih pogojev - lahko bi jih določili, ampak ta moment jih ni -, da
               pa to ne pomeni, da funkcija predsednika državnega sveta ne zahteva tudi ustrezen
               delovni angažma.</p>
               <p>Jaz osebno sicer mislim, da 8 ur in pa 10 in 12 ur na dan - lahko misli kdo tudi
               drugače - prav gotovo pa ni samo volonterski, mora tudi kdaj pa kdaj fizično določen
               čas tukaj sedeti. Trdim, da bi se ob najmanjši dobri volji ne samo državnega zbora,
               ampak predvsem tudi predsednika in članov državnega sveta to dalo že zdavnaj urediti,
               in mi je žal, da o tem vprašanju razpravljamo kot o prestižnem vprašanju. Jaz torej
               mislim, da je nujno potrebno, da se možnosti zagotavljanja uspešnega dela državnega
               sveta tudi prek angažmaja predsednika zagotavljajo, da pa pogoj za to v nobenem
               primeru ni njegova polna profesionalizacija. Upam, in samo v tem smislu se nam zdi
               predlog zakona smotrn, da bo ta zakon vsaj v miru sedaj končno spodbudil to razpravo
               in to je bil ves čas tudi naš predlog, ne kako, ampak da to mora biti urejeno, da ne
               bomo med seboj, tako kot delamo že desetletje, igrali pink ponk, kdo je bolj za eno
               ali drugo rešitev odgovoren. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp116">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod Drago Koren, Nova Slovenija.</p>
            </sp>
            <sp xml:id="SDZ4-Izredna-11-2005-07-28.sp117">

               <speaker>DRAGO KOREN:</speaker>

               <p>Spoštovani predsedujoči, gospod minister, predstavniki državnega sveta, kolegice
               poslanke in kolegi poslanci. V poslanski skupini Nove Slovenije Krščanske ljudske
               stranke imamo enako stališče, kot smo ga imeli že pred 14-imi dnevi, ko smo sprejeli
               zakon o dopolnitvah zakona o državnem svetu. V teh 14-ih dnevih nismo prišli do
               nobenih novih dejstev, ki bi bili vzrok, da bi spremenili naše stališče. Začudeni pa
               smo, da je državni svet sprejel veto in nam zakon vrnil v ponovno odločanje. V sklepu
               oziroma v obrazložitvi sklepa, ki ga je sprejel državni svet, so med drugimi zapisali
               tudi tole: "Dopolnitev zakona namreč s svojo vsebino bistveno posega v nemoteno
               opravljanje dela državnega sveta, ne nudi pravih argumentov za dopolnitev zakona, kar
               je v nasprotju z zakonom o javnih financah, ki že med cilji proračuna in načeli
               zakona v 2. členu določa, da se sredstva proračuna uporabljajo za financiranje
               funkcij državnih in občinskih organov za izvajanje njihovih nalog in druge namene, ki
               so opredeljene z ustavo, zakoni ali občinskimi predpisi, v višini, ki je nujna za
               delovanja in izvajanje njihovih nalog in programov." In pa v nadaljevanju so napisali
               še tole: "Vprašanje zakonitosti izplačil plač predsedniku državnega sveta ni odvisno
               od poslovnika državnega sveta, temveč so imela izplačila podlago v proračunu."</p>
               <p>V poslanski skupini Nove Slovenije se s temi argumenti ne strinjamo, kajti smatramo,
               da je v dosedanjem zakonu o državnem svetu stvar dovolj jasna in tudi v ustavi. Da
               naši argumenti vzdržijo, menimo tudi zato, ker je že računsko sodišče v svojem
               poročilu opozorilo na spornost profesionalnega opravljanja predsedniške funkcije. In
               zato menimo, da mora državni svet spremeniti svoj poslovnik, da bi bil v skladu z
               zakonom. Kajti, to sem že zadnjič poudaril, da si državni svet kot državna
               institucija ne more privoščiti kršitve načela zakonitosti. Zakon, ki ga danes ponovno
               sprejemamo, izrecno definira, da sta funkcija predsednika in podpredsednika častni in
               se opravljata nepoklicno. In v Novi Sloveniji, Krščanski ljudski stranki bomo ponovno
               podprli zakon, saj želimo, da se to načelo zakonitosti, ki je temelj demokracije,
               spoštuje povsod, še posebej pa v državnih organih. Hvala.</p>
            </sp>
            <sp xml:id="SDZ4-Izredna-11-2005-07-28.sp118">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V dvorani pozdravljam tudi gospoda predsednika državnega sveta, Sušnika,
               in moram reči, da je po protokolu in po poslovniku imel prvi besedo. Bil je v
               dvorani, vendar je sedel v zadnjem delu dvorane, tako da ga predsedujoči ni opazil.
               Sprašujem vas, gospod predsednik, želite besedo? Dobro. Izvolite, prosim. Gospod mag.
               Zlatko Jenko, oba sta bila v... Še to bi vas vprašal, kdo ugovarja tej moji
               odločitvi? Hvala lepa. Izvolite.</p>
            </sp>
            <sp xml:id="SDZ4-Izredna-11-2005-07-28.sp119">

               <speaker>MAG. ZLATKO JENKO:</speaker>

               <p>Hvala za besedo, spoštovane poslanke in poslanci, lep pozdrav, enako tudi
               predsedujočemu, predstavnikom vlade in gospodu ministru, ter seveda našemu
               predsedniku državnega sveta.</p>
               <p>Jaz bom izkoristil to priložnost, da poudarim tiste zadeve, za katere menimo, da so
               pomembne pri našem predlogu. Državni svet ne nasprotuje, da se začne razprava o oceni
               dela državnega sveta, o njegovi vlogi, o namenu in sestavi. Vendar je to druga
               zadeva. Menimo, da ta predlog zakona, ki je bil sprejet s strani državnega zbora, ni
               v tej smeri, da bi rešil pravno zagato, za katero menimo, da ne gre zgolj za
               uveljavljanje načela zakonitosti. Če bi bilo temu tako, potem bi sprejeli predlog, ki
               ga je dal v proceduro državni svet. Gre izključno za politično odločitev o
               neprofesionalni funkciji predsednika državnega sveta.</p>
               <p>Glede na predlog tega zakona oziroma za ta zakon bi lahko ugotovili, da je dejansko
               ogrožen ustavni položaj državnega sveta. Državni svet je ustavna kategorija, ki je
               opredeljena v ustavi takoj za državnim zborom in pred predsednikom države. To mu daje
               tudi ustrezno težo. S tem zakonom jemljemo, ne glede na to, kar je bilo rečeno, da ne
               gre za konflikt med državnim zborom, vlado na eni strani in državnim svetom, gre za
               poskus degradacije državnega sveta in tudi svetnikov. Strinjamo se, da če je
               potrebno, se gre v proceduro za spremembo ustave, vendar se ne strinjamo,da se pobere
               tako imenovano "bypass pot" in se na račun proračunskega postavke oziroma spremembe
               zakona bistveno posega v delovanje državnega sveta.</p>
               <p>Zakaj ne more biti predsednik državnega sveta neprofesionalec oziroma zakaj mora
               imeti delovno razmerje za nedoločen čas? To je opredeljeno v členih zakona o državnem
               svetu, predvsem je opredeljeno v 44. členu, kjer pravi: "Predsednik predstavlja
               državni svet, pripravlja, sklicuje in vodi seje državnega sveta ter usklajuje delo
               med državnim svetom in državnim zborom." Kdo pozna delo državnega sveta in kdor si
               predstavlja, kakšno je delo predsednika državnega sveta, potem ve, da to delo ni
               mogoče opravljati drugače, kot da je predsednik državnega sveta zaposlen. Tudi ni
               primerno iskati rešitve pri sedanjem predsedniku državnega sveta, ki ima poseben
               status. Če bo ta zakon obveljal v taki obliki, kot je predlagan oziroma kot je bil
               sprejet na državnem zboru, pomeni, da ne more nihče od državnih svetnikov, ki je v
               delovnem razmerju, kandidirati za položaj predsednika državnega sveta. To lahko
               storijo samo tisti, ki so upokojeni oziroma nezaposleni.</p>
               <p>Kljub temu da je bilo večkrat rečeno, da je status državnih svetnikov urejen z
               drugimi predpisi, to ne drži. Prosil bi, da predstavnik vlade ali pa tudi
               predstavniki parlamentarnih skupin te svoje argumente podkrepijo z materialnimi
               dokazi. V tem smislu bi rad opozoril na to, da je delo državnih svetnikov častno,
               neprofesionalno, sočasno pa pomeni prisotnost državnih svetnikov, tudi predsednika
               državnega sveta, če ni zaposlen, se šteje kot neplačana odsotnost z dela. Sedaj vas
               sprašujem, glede na obseg dela predsednika državnega sveta, kako bi bilo mogoče v
               naravi to funkcijo opravljati. Nihče zmed delodajalcev sigurno ne bi pristal na to,
               da je zaposlen predsednik državnega sveta v njegovi firmi, sočasno pa prisoten v
               državnem svetu, ob tem, da ni upravičen delodajalec do refundacije plače za čas
               odsotnosti.</p>
               <p>Tudi sklicevanje na nezakonitost in protiustavnost nima pravnih temeljev, saj sta
               računsko sodišče in ustavno sodišča opozorila samo na to; računsko sodišče, da je
               treba uskladiti zadeve tako, da bodo pravno vzdržale, ustavno sodišče pa ni ugotovilo
               protiustavnosti ne v zakonu o državnem svetu ne v poslovniku. Toliko z moje strani.
               Hvala, ker ste me poslušali.</p>
            </sp>
            <sp xml:id="SDZ4-Izredna-11-2005-07-28.sp120">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V dvorani pozdravljam gospoda ministra Viranta in mu dajem besedo ob
               začetku razprave.</p>
            </sp>
            <sp xml:id="SDZ4-Izredna-11-2005-07-28.sp121">

               <speaker>DR. GREGOR VIRANT:</speaker>

               <p>Hvala lepa. Gospod predsednik državnega sveta, podpredsednik državnega zbora,
               poslanke in poslanci! Mislim, da se vsi strinjamo, da bi bil naš čas veliko bolj
               gospodarno uporabljen, če bi ga porabili za vsebinsko razpravo o vlogi, pristojnostih
               in bodočnosti državnega sveta. Vendar moram tudi ob tej priložnosti poudariti, da ni
               krivda vlade, da se toliko časa izgublja za razpravo o profesionalnem ali
               neprofesionalnem opravljanju funkcije predsednika državnega sveta. Ponovno poudarjam,
               da ne gre za vojno ministra, ali vlade, ali državnega zbora proti državnemu svetu in
               da obžalujem, da je ta zakon sploh potreben in da bi bil lahko državni svet že
               zdavnaj zadeve uredil sam in vsa ta procedura sploh ne bi bila potrebna. Ne gre torej
               za vojno proti državnemu svetu, ampak gre za bitko, za spoštovanje zakonov, za
               zakonitost.</p>
               <p>Ne smemo namreč zamegljevati nekaterih osnovnih dejstev. Osnovno dejstvo je, da je
               zakon o državnem svetu od samega začetka, ko je bil sprejet leta 1992, določal in še
               vedno določa, ne samo da je funkcija člana državnega sveta častna, ampak takoj v
               nadaljevanju pravi tudi, da član državnega sveta ima pravico do nadomestila in tako
               naprej. Iz te določbe je nedvoumno jasno, da je za člane državnega sveta predvideno
               nepoklicno opravljanje funkcije in nikjer ni zapisana nobena izjema za podpredsednike
               ali predsednika državnega sveta. Državni svet je na podlagi svojega poslovnika
               izpeljal in ohranjal to prakso profesionalnega opravljanja funkcije predsednika.
               Računsko sodišče je leta 2003 opozorilo na ta problem, na spornost takšne prakse, in
               državni svet je odreagiral na to tako, ko je začutil problem, da je predložil
               državnemu zboru v sprejem spremembo zakona, ki bi dala zakonsko podlago za
               profesionalno opravljanje te funkcije in državni zbor je to zavrnil, torej
               zakonodajalec je sprejel izrecno odločitev, da ne ustvari pravne podlage za
               profesionalno opravljanje funkcije predsednika državnega sveta.</p>
               <p>Nevzdržno bi bilo, če bi se takšno stanje, kot smo ga imeli in kot ga imamo še danes
               v praksi, vleklo v nedogled. Namreč, državljani upravičeno pričakujejo od državnih
               institucij, da bodo dosledno spoštovale predpise, in to ne samo takrat, kadar
               odločajo o pravicah in obveznostih državljanov in pravnih oseb, ampak tudi takrat,
               kadar odločajo o svojih pravicah. Lahko torej rečem, da vladi ni preostalo drugega,
               kot da odreagira na način, na kakršnega je odreagirala. In poudarjam, vlada ne
               spreminja statusa predsednika državnega sveta, ker je ta status od prvega dne, odkar
               je zakon stopil v veljavo, urejen na takšen način; samo državni svet je zakon
               razlagal na način, ki po, bi rekel, vseh kriterijih pravne stroke ne vzdrži, ne more
               vzdržati. Nobenih tehtnih razlogov ni, da bi se ta status, kot je bil v zakonu
               predviden, spreminjal in tudi UZUS, torej taktična profesionalizacija predsednika
               državnega sveta, ne more biti argument za takšno zakonsko spremembo. Hvala.</p>
            </sp>
            <sp xml:id="SDZ4-Izredna-11-2005-07-28.sp122">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban, LDS. Izvolite.</p>
            </sp>
            <sp xml:id="SDZ4-Izredna-11-2005-07-28.sp123">

               <speaker>GEZA DŽUBAN:</speaker>

               <p>Hvala lepa, predsedujoči. K besedi sem se javil zaradi tega, da zelo na kratko povem
               izključno to, da dokler imamo državni svet, toliko časa bi kazalo, da bi imeli
               poklicnega predsednika. Razlogi so v naslednjem.</p>
               <p>Mi verjetno tudi s temi obrazložitvami ne bomo mnenja tukaj spremenili, zadnjič je
               glasovanje bilo toliko prepričljivo, da je prav gotovo tudi ta zakon danes podprt in
               se bo zgodba zgodila tako, kot se pač mora zgoditi. Vendar ta državni svet ima 40
               svetnikov in približno toliko zaposlenih in če gledamo s stroškovnega vidika, ne
               predstavlja plača predsednika nekega bremena proračuna, zaradi katerega bi morali
               početi to, kar počnemo. In verjetno je potrebna pri teh nekaj deset stalno, redno
               zaposlenih, in občasno, ko prihajajo svetniki v to hišo, potrebna profesionalna
               funkcija predsednika.</p>
               <p>V nadaljevanju sem pa med tistimi, na način kot mnogi opozarjate, da se sistematično
               pristopi k razpravi o vlogi, pristojnosti državnega sveta, da se ta svet ukine. Jaz
               sem med tistimi, ki ves čas podpirajo ukinitev državnega sveta in na tem stališču
               stojim še danes. Vmes so bile določene nerodnosti, o katerih se je danes že tudi
               tukaj govorilo, ko je državni svet na opozorila, ki so bila glede višine prejemkov,
               tako bom rekel prejemkov, vedno iskal pot, kako bi obšel ta opozorila in zadržal
               tisti status, ko se je na nek način reklo: tretjino poslanske plače in potem vse
               ostalo. Verjetno so to bile nerodnosti, zaradi katerih se je tudi to zgodilo, kar se
               je zgodilo.</p>
               <p>Zanimivo mi je pa to, da tisti, ki se boste spomnili predzadnjega rebalansa
               proračuna, ko smo z nekim amandmajem jemali državnemu svetu neka sredstva, ko so bili
               ravno tisti zagovorniki, da je potreben državni svet kot nadzorni sistem nad državnim
               zborom, da mora biti, da ostane, da je pomemben - večina tistih danes govorite o tem,
               kako ni potrebna profesionalizacija te funkcije, in tudi to, kar jaz govorim, da se
               državni svet ukine.</p>
               <p>Verjetno je prišel nek novi čas, kjer bo treba vlogo v celoti državnega sveta rešiti.
               Moje mnenje je, da s tem, kar danes rešujemo, ne bomo veliko rešili, ker v naslednji
               fazi bo potrebno tisto, kar vsi skupaj ugotavljamo, da govorimo o pristojnostih,
               vlogi državnega sveta in morda njegovi ukinitvi. Sama deprofesionalizacija
               predsednika pa mislim, da ni dobra rešitev, vse ostalo pa se naj reši v tem času,
               dokler bo. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp124">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič. Izvolite, prosim.</p>
            </sp>
            <sp xml:id="SDZ4-Izredna-11-2005-07-28.sp125">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Stališče, tako moje kot poslanske skupine Slovenske
               nacionalne stranke, je to, da je državni svet treba ukiniti. Državi svet je ostanek
               socialističnega razmišljanja, to je še zmeraj nek tridomni parlament znotraj
               državnega zbora, ki nima nobene teže, še manj pa kakšnega haska. Nesporno dejstvo je,
               da tudi v primeru tega zakona, ki ga ponovno obravnavamo in ki ga bomo podprli, gre
               za to, da hočejo nekateri gospodje samo dobro plačo za sebe, kaj drugega jih pa ne
               zanima.</p>
               <p>Mi smo analizirali delovanje državnega sveta in smo ugotovili, da pravzaprav ne
               moremo ugotoviti niti ene pozitivne zadeve, ki jo je državni svet izpeljal. Vedno je
               šlo nekako ali za določene politične interese ali pa za lastne interese državnega
               sveta in niti v enem niti v drugem primeru državni svet ni potreben. Mislim, da gre
               za eno zgrešeno razmišljanje gospoda Bučarja, ki je hotel nekako narediti nekaj
               novega, pa vendar ostati pri starem. Nekaj podobnega kot naši prevajalci, ki še vedno
               pravijo, da imamo narodno skupščino, ko prevajajo v angleščino, pa vendar narodne
               skupščine od leta 1992, od uvedbe večstrankarskega parlamentarizma ni več. Smiselno
               bi bilo ugasniti državni svet, smiselno bi bilo državi zbor povečati na 120 članov,
               tako da bi lahko delovali. V okviru vseh služb, ki služijo tudi državnemu svetu in ki
               bremenijo proračun državnega zbora, bi lahko to mirno izvedli in še nekaj denarja bi
               prihranili. Skratka, pri nas bomo z veseljem podprli ta zakon in če bi bilo potrebno,
               bi ga podprli še enkrat. Nesporno dejstvo je, da takšne institucije, kot je državni
               svet, ne rabimo, navkljub temu, da se po svetu predstavlja kot drugi dom državnega
               zbora oziroma kot drugi dom Republike Slovenije. Vsi vemo, da imamo enodomni sistem,
               nekateri tega nočejo vedeti. In v kolikor nekdo noče spoznati resnice, potem mu jo je
               treba predočiti na tak ali drugačen način. Raje na malo bolj boleč, če ne drugače,
               zaradi tega, da se bodo drugi od tega kaj naučili. Vendarle nismo v neki "banana
               republiki", kje bi si lahko ljudje krojili zakone, kakor jim "paše", in bi si strigli
               platno tako veliko, kot bi želeli. Ko pa vendar vemo, da tisti, ki bi rezali, bi ne
               odrezali samo za svojo obleko, ampak bi odrezali še obleko za sebe, za svojo družino,
               pa še za vso vas zraven, ne glede na to, da je pol vasi že odšlo v mesto.</p>
               <p>Skratka, ne podpiramo želje državnega sveta po tem, da bi zakon padel. Konec koncev
               gre za privatne interese, kar najostreje obsojamo. Mislimo, da državni svet, dokler
               še je, naj bo časten organ, tako bi moralo biti. Vendar, žal, državni svet to ni. Je
               zelo političen organ, še bolj pa je skorajda sprivatizirani organ, kajti kadar bi
               bilo potrebno vložiti kakšen veto, takrat tega veta zagotovo ni. Kadar dobimo kakšen
               veto, je ponavadi to veto, kadar se tiče njihovih lastnih koristi ali njihovih
               lastnih pravic.</p>
               <p>Še enkrat, z veseljem bom podprl ta zakon.</p>
            </sp>
            <sp xml:id="SDZ4-Izredna-11-2005-07-28.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič. <stage>(Se odpoveduje.)</stage> Besedo ima gospod
               Dimitrij Kovačič.</p>
            </sp>
            <sp xml:id="SDZ4-Izredna-11-2005-07-28.sp127">

               <speaker>DIMITRIJ KOVAČIČ:</speaker>

               <p>Hvala lepa za besedo. Prejšnji teden smo se soočali z obravnavo, ko praktično nismo
               mogli govoriti o ničemer drugem, razen o tistem, kar je bilo na dnevnem redu, to pa
               je bil odlok o razpisu referenduma. Ampak če bi danes podobno razpravljali oziroma da
               bi tudi danes tako vodili to sejo, potem bi tudi danes zadevo verjetno v 5 minutah
               končali. Namreč, 90% razprave se nanaša na vsebino, ki ni predmet današnje razprave.
               90% razprave poteka o tem, ali je prav, da bi se državni svet ukinil ali ne, ali je
               prav, da je funkcija predsednika državnega sveta profesionalna ali ne. Pa vendar, to
               ni vsebina tega zakona, o katerem govorimo. Vsebina zakona je samo to, da se določilo
               o tem,da je funkcija članov državnega sveta častna in seveda s tem tudi predsednika
               in podpredsednika, da se to bolj jasno in nedvoumno zapiše. Samo to je vsebina tega
               zakona in nič drugega.</p>
               <p>In glede na to, da je dosedanja dikcija bila za nekatere dvoumna, in glede na to, da
               državni svet sam ni želel udejaniti tega, kar je zakon že urejal, je sedaj vlada s
               tem predlogom to tako zapisala, da niti slučajno ni več mogoče to drugače razumeti,
               kot tako da je funkcija predsednika državnega sveta nepoklicna. In s tem eksplicitno
               prepoveduje poklicno opravljanje funkcije, kot se je sedaj v praksi dogajalo - in nič
               drugega. Vse drugo, o čemer pa je bilo danes govora, je pa predmet lahko neke druge
               debate, nekega drugega predlaganega akta, ki ga bo ta državni zbor lahko kdaj v
               bodoče obravnaval. Enkrat ga je v preteklosti že. Pred meseci, ne vem točno kdaj, je
               državni zbor že obravnaval predlog, po katerem pa dejansko bi funkcijo predsednika
               državnega sveta postavili tako, da bi bila poklicna. Torej, že takrat se je očitno
               takratni predlagatelj državnega sveta zavedal, da dikcija obstoječega veljavnega
               zakona tega ne omogoča, in je želel na ta način to dikcijo spremeniti, to določilo
               spremeniti in da bi s tistim zakonom postala funkcija poklicna. In ker je takrat
               državni zbor temu nasprotoval, to ni bilo sprejeto, je stvar jasna. In vsa debata
               izven tega, mislim, da bi lahko bila tudi danes bolj omejevana, kot je. Kajti,
               govoriti o vsem drugem, mislim, da ni na mestu, kajti predmet je samo en stavek, ki
               pomeni dopolnitev obstoječega zakona. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp128">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima predstavnik državnega sveta, gospod mag. Zlatko Jenko.
               Izvolite, prosim.</p>
            </sp>
            <sp xml:id="SDZ4-Izredna-11-2005-07-28.sp129">

               <speaker>MAG. ZLATKO JENKO:</speaker>

               <p>Hvala za besedo. Jaz bi rad samo povedal, da je državni svet poskušal narediti vse,
               da bi ta problem rešil, vendar državni zbor se je odločil drugače, zato imamo tudi ta
               odložilni veto pred seboj. Treba je tudi povedati, da je državni svet o tem predlogu
               edini ustavni organ, ki ne bi imel profesionalnega predsednika. Državni svet meni, da
               dokler ne bi spremenili ustave, ne bi smeli zakonov spreminjati, položaja državnega
               sveta in pogojev za izvrševanje njegovih ustavnih funkcij.</p>
               <p>O tem, kar je bilo rečeno o vlogi, o obstoju državnega sveta, smo se pripravljeni
               pogovarjati in mislimo, da je ta prava pot. Če se lotimo samo tega, kar je bilo
               predlagano z zakonom, in se samo na utemeljitve osredotočimo, na tako imenovani
               pravni temelj in za načelo spoštovanja zakonitosti, bi rekli tako, da je vlada
               predložila državnemu zboru zakon z napačno in zavajajočo utemeljitvijo.
               Protiustavnost in protizakonitost poslovnika ni dokazana s strani ustavnega sodišča
               in to sploh ni o tem govorilo. Neresnična je tudi trditev, da je 62. člen zakona o
               državnem svetu določa častno funkcijo tudi za predsednika in da zakon nima o
               predsedniku drugih določb. To si lahko preberete v zakonu. Tudi skrajšani postopek ni
               utemeljen po poslovniku, saj gre za ustavno kategorijo. Tudi ni predložen primerjalni
               prikaz ureditve v drugih državah in mislim, da ta pravna utemeljitev ne vzdrži, zato
               predlagamo, da upoštevate naš predlog, to je odložilni veto, in da o tem zakonu
               ponovno odločate v prid državnega sveta.</p>
            </sp>
            <sp xml:id="SDZ4-Izredna-11-2005-07-28.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo. Ker pa
               določen čas za razpravo še ni potekel, sprašujem, ali želi na podlagi prvega odstavka
               71. člena poslovnika še kdo razpravljati. Mag. Sajovic in mag. Štebe. Na voljo imata
               vsak po pet minut, največ.</p>
            </sp>
            <sp xml:id="SDZ4-Izredna-11-2005-07-28.sp131">

               <speaker>MAG. BORUT SAJOVIC:</speaker>

               <p>Hvala lepa za besedo, gospod predsedujoči. Kolegice in kolegi! Seveda tudi jaz
               mislim, da je ta razprava o državnem svetu enostavno prehitra, parcialna in pa na tak
               način nepotrebna. Zadevo, kar se tiče državnega sveta, je treba reševati bistveno
               širše in pa drugače, kot pa, da se vse to zoži na nivo neke plače in za to teorijo
               plače seveda tudi vpliv in pa zavajanja javnost. Državni svet, dokler ga imamo, je
               ustavna kategorija in se je treba do njega tudi tako obnašati in pa ravnati. Nasploh
               pa sam kot mlad poslanec vidim, da državni svet precej dela, precej se tam dogaja.
               Sam sem bil nekajkrat na tistih tematskih razpravah in pa debatah, vendar pa sem bil
               žal nekajkrat edini, večkrat pa tudi eden redkih v tisti dvorani. In zato mislim, da
               samo parcialno ukinjati nekaj, kar dela dobro, ni v redu, kajti tudi ni ključen
               problem tega, ali bomo ukinili plačo ali ne bomo. Gre za to, da enkrat ocenimo pa
               rečemo, ali je državni svet sploh potreben ali ni potreben. Po mojem mnenju je zadeva
               bistveno drugačna, kot se jo pa danes tukaj prikazuje, in zato bom tudi ravnal po
               svojem prepričanju in pa to zadevo, ki je ustavna kategorija, tudi podprl.</p>
            </sp>
            <sp xml:id="SDZ4-Izredna-11-2005-07-28.sp132">

               <speaker>PODPREDSEDNIK DR. VAJSA KLAVORA:</speaker>

               <p>Hvala lepa. Gospod Štebe, imate besedo. Prosim.</p>
            </sp>
            <sp xml:id="SDZ4-Izredna-11-2005-07-28.sp133">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovani gospod predsednik državnega sveta,
               gospod minister, kolegice in kolegi! Nadomestilo za opravljanje funkcije naj bi bila
               kategorija tega, kar pripada predsedniku državnega sveta kot prvemu med enakimi v
               državnem svetu. Oglasil sem se zaradi tega, ker vam želim prikazati anologijo s
               podobno institucijo, ki je v Evropski uniji, katere član sem, to je odbor regij, kjer
               smo predstavniki lokalnih in regionalnih oblasti, vsi tisti, ki smo bili izvoljeni na
               lokalnih ali pa regionalnih volitvah in predstavljamo pravzaprav interese teh
               nivojev, državni svet pa predstavlja več različnih vrst - jaz pravim temu cehovskih
               interesov. In v tej instituciji, odboru regij, nihče ne prejema plače. Imajo sicer
               administrativno osebje, podporno osebje in ustrezne službe, ampak nihče, ki je član
               tega organa, delegat, odbornik, kakor hočete, ne prejema plačo. Prejemajo pa
               nadomestilo v obliki dnevnic in plačila vseh stroškov v zvezi z opravljanjem njihovih
               funkcij, in to je vse. Celo več, ta institucija izdeluje ustrezna mnenja predvsem
               glede dokumentov, ki jih producira Evropska komisija. Vsa ta mnenja, ki jih delajo
               ali jih delamo posamezni poročevalci, delamo samo za svojo čast in za to nismo
               posebej plačani. Tudi eksperti, ki jih angažiramo, za to niso plačani, razen
               nadomestila za to, za potovanja in pač stroške v zvezi s temi potovanji, podporne
               službe pa pri tem sodelujejo. Menim, da je popolnoma nesprejemljivo se sklicevati na
               ustavo, ob tem pa kršiti evidentni zakon. Zelo lep oziroma slab vzgled vsem tistim,
               ki pravzaprav tudi kršijo zakone in se izgovarjajo na to, da drugi kršijo zakone.
               Menim, da tako, kot je - mislim, da je - rekel gospod minister, s tem zakonom
               pravzaprav tudi mi priznavamo, da z nekim dodatkom želimo zadevo še nekoliko bolj
               poudariti in potem po sprejemu tega zakona, ki ga podpiram, tudi ukrepati. Upam, da
               bomo sedaj tudi končno ukrepali.</p>
               <p>Razprava o državnem svetu kot instituciji pa je seveda zelo dobrodošla in menim, da
               besede, ki so bile o tem izrečene ob vseh teh tednih, bodo in naj bi privedle do
               tega, da se tudi o statusu državnega sveta oziroma njegovi potrebnosti resno
               razmisli. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp134">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. Zbor bo o zakonu odločal v skladu s časovnim
               potekom seje zbora in opravil danes v okviru glasovanj pol ure po končani 5. točki
               dnevnega reda oziroma najkasneje ob 20.50, najkasneje. S tem prekinjam to točko
               dnevnega reda.</p>
               <p>Prehajamo na <title>5. TOČKO DNEVNEGA REDA - PONOVNO ODLOČANJE O ZAKONU O DELOVNEM ČASU
                  IN OBVEZNIH POČITKIH MOBILNIH DELAVCEV TER O ZAPISOVALNI OPREMI V CESTNIH
                  PREVOZIH.</title> Državni svet Republike Slovenije je na 7. izredni seji 22.7.2005
               sklenil, da na podlagi tretje alineje 1. odstavka 97. člena ustave Republike
               Slovenije od državnega zbora zahteva, da pred razglasitvijo zakona ponovno odloča o
               zakonu o delovnem času in obveznih počitkih mobilnih delavcev ter o zapisovanju
               premij v cestnih prevozih. Besedo dajem predstavniku državnega sveta za obrazložitev
               zahteve sveta. Izvolite, gospod Sušnik.</p>
            </sp>
            <sp xml:id="SDZ4-Izredna-11-2005-07-28.sp135">

               <speaker>JANEZ SUŠNIK:</speaker>

               <p>Spoštovane poslanke in poslanci. Spoštovani predsedujoči, gospod minister z ekipo.
               Torej, jaz bi na kratko, ker imam čas omejen, v petih minutah obrazložil. Material
               državnega sveta ste dobili, jaz bi pa nekaj dodatno še povedal.</p>
               <p>Torej, razlogi za utemeljitev so naslednji. Ker predlagatelj zakona ni upošteval
               pripomb predstavnikov prevoznikov, to se pravi, predlogi amandmaja na gospodarski
               zbornici, obrtni, GIZ-u in SAS-u, in natančno opredelil, da zakon velja kot specialni
               predpis in se tako z dnem uveljavitve posamezne odločbe zakon o delovnih razmerjih za
               mobilne delavce prenehajo uporabljati.</p>
               <p>Dne 5.7.2005 je bila na ministrstvu za promet medresorska delovna skupina, ki je
               sprejela naslednji sklep: "V kolikor se ne doseže konsenza glede členov zakona o
               delovnem času in obveznih počitkih ter zapisovalni opremi o cestnih prevozih se
               predlog umakne iz postopka iz državnega zbora."</p>
               <p>Naslednja točka. Ker zakon ni v celoti usklajen z minimalnimi standardi EU; tretjič,
               ker slovenske prevoznike postavlja v slabši konkurenčni položaj; četrtič, ker
               predlagatelj ni upošteval utemeljenih pripomb zakonodajno-pravne službe državnega
               zbora; petič, ker je zakon o posameznih pomembnejših določbah nejasen in nerazumljiv,
               ker dopušča različne razlage v praksi. Tako zastavlja vprašanje skladnosti zakona z
               2. členom ustave Republike Slovenije, ki določa, da je Slovenija pravna država, kar
               pomeni, da mora biti zakonska beseda jasna in razumljiva povprečnemu državljanu.
               Preprečiti bi bilo treba, da bo pravila glede uveljavitve posameznih določb novega
               zakona oblikovala šele sodna praksa.</p>
               <p>Obrazložitev. Leta 1985 je bila na ravni EU sprejeta uredba EU 3820/85, ki določa
               pravila glede časa vožnje. V Sloveniji je trenutno uredba implementirana v zakonu o
               varnosti cestnega prometa, in sicer iz leta 2002. Splošna evropska direktiva o
               delovnem času 93/104/S iz leta 1993 omogoča državam članicam sprejetje posebnih
               predpisov za organizacijo delovnega časa v dejavnostih, za katere veljajo specifična
               pravila. V to posebno področje padajo tudi mobilni delavci. Iz stališča EU je torej
               področje mobilnih delavcev popolnoma ločeno in posebej urejeno, delovni čas, počitki,
               odmori, nočno delo, predvsem zaradi tega, ker veljajo posebna pravila glede varnosti
               v cestnem prometu.</p>
               <p>V Sloveniji zakon o delovnih razmerjih omenjene specifike in možnosti posebnega
               urejanja delovnega časa mobilnih delavcev ni opredelil oziroma ne dovoljuje
               odstopanja od sprejetih minimalnih standardov. Ker iz posameznih določb novega zakona
               ni jasno razvidno, katere določbe zakona o delovnih razmerjih se bodo z dnem
               uveljavitve tega zakona za mobilne delavce še naprej uporabljale, se postavlja veliko
               vprašanj.</p>
               <p>Za izboljšanje varnosti in preprečevanje, izkrivljanja konkurence morajo vozniki
               natančno vedeti: kaj se šteje kot delovni čas; ali se v delovni čas šteje tudi čas
               odmora; kaj se šteje v čas počitka; ali se lahko maksimalni tedenski čas vožnje
               poveča na 60 ur, kot določa direktiva 2002/15, ali je ta lahko samo 56 ur, kot določa
               zakona o delovnih razmerjih. Ali velja povprečni delovni čas 48 ur za štiri mesece
               skupaj oziroma v povezavi za 40 ur šest mesecev, kot določa zakon o delovnih
               razmerjih. Ali se bo razpoložljivi čas delavca, spremljava vozila na trajektu, na
               vlaku in podobnih zadevah, tudi štel v delovni čas? Konkretno, po podatkih
               gospodarske in obrtne zbornice v cestnem prevozu blaga in potnikov dela 9 tisoč 442
               gospodarskih subjektov in zaposluje 27 tisoč 535 voznikov. .../Opozorilni znak za
               konec razprave./... Ali je čas že pretekel? Ali lahko zaključke preberem?</p>
               <p>Predlog, ker ni časa - predlagamo, da državni zbor zakon o delovnem času mobilnih
               delavcev, to je zapisovalni opremi v cestnem prometu, ne sprejme, da bodo slovenski
               prevozniki lahko konkurenčni prevoznikom iz drugih evropskih držav in v praksi lahko
               izvajali delovno pravno in socialno zakonodajo v cestnem prometu. Morda naj vlada
               dejansko s tem zakonom ponovno prične in aktivno. .../Opozorilni znak za konec
               razprave./...</p>
               <p>Še tole, samo dve besedi. Uredba EU iz leta 1993, s katero je slovenska vlada
               soglašala in dovolila ves tranzit prevoznikov iz držav EU brez dovolilnic, torej
               prosto, naši prevozniki pa so morali v Avstriji dati kamion na vagon, ali drugače
               povedano, konja na osla, kar ni normalno za sodobno transportno logistiko. Hvala
               lepa.</p>
            </sp>
            <sp xml:id="SDZ4-Izredna-11-2005-07-28.sp136">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zahteval je obravnavo tudi odbor za promet, ki je zboru pisno poročal.
               Želi poročevalec odbora predstavitev sporočila? Ne. Besedo dajem predstavniku vlade
               kot predlagateljici zakona za obrazložitev mnenja. Prosim, gospod magister Božič.
            </p>
            </sp>
            <sp xml:id="SDZ4-Izredna-11-2005-07-28.sp137">

               <speaker>MAG. JANEZ BOŽIČ:</speaker>

               <p> Hvala lepa za besedo, gospod predsedujoči, spoštovane poslanke in poslanci. Zakon o
               delovnem času in obveznih počitkih mobilnih delavcev ter o zapisovalni opremi v
               cestnih prevozih določa za izvrševanje uredbe sveta EGS številka 3820/85 in uredbe
               sveta EGS številka 3821/85 pristojne organe, nosilce javnih pooblastil, uradne
               evidence ter globe za prekrške. Zakon v slovenski pravni red tudi prinaša direktivo
               sveta 88/599 EGS, ki ureja nadzorne postopke za izvedbo prej omenjenih direktiv, še
               direktivo evropskega parlamenta in sveta številka 2002/15 EC, ki podrobneje ureja
               nekatera področja delovnega časa mobilnih delavcev.</p>
               <p>Poudarjamo, da za mobilne delavce veljajo pravila tega zakona. Zakon predstavlja
               torej na področju, ki ga ureja, dejansko "lex specialis", vendar pa ne more v celoti
               spreminjati splošnih zakonov, ki urejajo splošna pravila na določnih področjih in
               delno vplivajo tudi na področje mobilnih delavcev, kot sta to, recimo, zakon o
               delovnih razmerjih in zakon o prekrških. Temu je pripravljalec zakona tudi moral
               sledi.</p>
               <p>Pri pripravi zakona je bil glede na obstoječo zakonodajo dosežen največji možni
               kompromis v zvezi s povprečnim tedenskim delovnim časom. Pri tem je sicer možno tudi
               poseganje v delovni čas voznikov v okviru tega zakona, vendar pa je potrebno
               predhodno ustrezno popraviti zakon o delovnih razmerjih, ki pa ga je možno popraviti
               le ob doseženem dogovoru med vsemi socialnimi partnerji.</p>
               <p>V kolikor bo prišlo do tovrstnega dogovora ter spremembe zakona o delovnih razmerjih,
               lahko predlagatelj zakona ustrezno popravi ta zakon. Iz zakona tudi izhaja, da mora
               direkcija Republike Slovenije za ceste podeliti javno pooblastilo izdajatelju kartic
               najkasneje v sedmih mesecih po uveljavitvi tega zakona. Podelitev javnega pooblastila
               izdajatelju kartic pa je pogoj za pripravljenost Republike Slovenije na uvedbo
               digitalnega tahografa. Skrajni rok za uvedbo digitalnih tahografov v državah članicah
               EU je 1. januar 2006. Poglavitni cilj uvedbe digitalnih tahografov pa je povečanje
               varnosti v cestnem prometu ter zagotavljanje poštene konkurence na področju cestnih
               prevozov.</p>
               <p>Iz vsega tega izhaja, da je sprejem zakona zelo nujen, zato predlagamo državnemu
               zboru, da ob ponovnem glasovanju zakon tudi sprejme. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp138">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavnikom poslanskih skupin. V imenu SDS ima besedo
               gospod Zvonko Černač. Prosim.</p>
            </sp>
            <sp xml:id="SDZ4-Izredna-11-2005-07-28.sp139">

               <speaker>ZVONKO ČERNAČ:</speaker>

               <p>Spoštovane kolegice in kolegi! Danes se že tretjič srečujemo z zakonom o delovnem
               času in obveznih počitkih mobilnih delavcev ter o zapisovalni opremi v cestnih
               prevozih. Resnici na ljubo gre za neke vrste tehnični zakon in zanimivo je, da mu je
               bil kljub temu dan tako močan poudarek. Veto, ki ga je izglasoval državni svet,
               izhaja predvsem iz nestrinjanja z določbami, ki sicer predstavljajo zelo majhen del
               zakona. Gre za specifično urejanje delovnega časa mobilnih delavcev v členih 4. 5.,
               6., 7. in 8., torej v petih členih, zakon pa sicer vsebuje 46 členov.</p>
               <p>Po mnenju državnega sveta, tako kot smo danes tudi tukaj slišali, bodo s tem zakonom
               mobilni delavci, torej šoferji, zaposleni pri delodajalcih s sedežem v Republiki
               Sloveniji, opravili, gledano v obdobju pol leta, približno 300 delovnih ur manj kot
               pa njihovi kolegi v drugih državah Evropske unije. S tem naj bi bila na udaru
               konkurenčnost naših slovenskih prevoznikov. Ta trditev ne drži, pa tudi sicer gre po
               našem mnenju za izredno ozek pogled predlagatelja veta na zakon, saj se omejuje le na
               manjši del zakona, ki ga je zakonodajalec uredil v skladu oziroma ga bomo uredili v
               skladu z določbami našega pravnega reda, predvsem v skladu z določbami zakona o
               delovnih razmerjih in upoštevaje uredbe in direktive Evropske unije. Po našem mnenju
               tudi ni mogoče samo zaradi enega vprašanja zanemariti oziroma zapostaviti mnogih
               drugih vsebin, o katerih je, kot ste slišali, malo prej govoril gospod minister.
               Uveljavitev tega zakona je tudi pomembna in je nekako vezana na obdobje od 1.
               januarja 2006, tako da mislim, da je dovolj razlogov za to, da se ta zakon
               sprejme.</p>
               <p>Tudi sicer je ta zahteva državnega sveta kontradiktorna oziroma je v nasprotju sama s
               sabo, saj bi zavrnitev zakona pomenila ohranitev obstoječega stanja, kar pa je za
               delodajalce, na interese katerih se predlagatelj veta sicer sklicuje, še bistveno
               slabša ureditev od te, ki se predlaga in ki je ustrezna z zakonom, ki je pred nami.
               Vse to in razlogi, ki smo jih navedli ob splošni razpravi o zakonu, predvsem pa
               dejstvo, da je s predlaganimi rešitvami na nek način vzpostavljeno ravnovesje med
               interesi delodajalcev, interesi delojemalcev, nas utrjujejo v prepričanju, da je ta
               zakon potrebno sprejeti. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp140">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Geza Džuban v imenu LDS.</p>
            </sp>
            <sp xml:id="SDZ4-Izredna-11-2005-07-28.sp141">

               <speaker>GEZA DŽUBAN:</speaker>

               <p>Hvala lepa, predsedujoči. Tudi zahteva državnega sveta, da državni zbor ponovno
               odloča o zakonu o delovnem času in obveznih počitkih mobilnih delavcev ter o
               zapisovalni opremi v cestnih prevozih kaže na zahtevnost tega zakona. Zakon namreč v
               slovenski pravni red vnaša dve direktivi ter določa pristojne organe oziroma nosilce
               javnih pooblastil in globe za izvrševanje dveh uredb sveta. Kot vemo, prenos uredb v
               slovenski pravni red ni mogoč, za nameček pa direktivi urejata področja delovnega
               časa drugače od našega zakona o delovnih razmerjih, zato je zakon kljub trudu
               predlagatelja in s prizadevanjem zakonodajno-pravne službe državnega zbora težko
               razumljiv in morda slabo pregleden.</p>
               <p>Eno izmed temeljnih načel pravne države je tudi razumljivost pravnih predpisov.
               Pravni predpis ne sme biti razumljiv zgolj uradnikom ministrstva ter pravnim
               strokovnjakom, ki so sodelovali pri njegovem nastajanju, temveč mora biti razumljiv
               tudi uporabniku. Napoved pravnih strokovnjakov, da bo za izvrševanje zakona nujno
               potrebno pripraviti posebne priročnike, pa kaže na dejstvo, da je bilo omenjeno
               načelo razumljivosti pravih predpisov v tem konkretnem usklajevanju slovenskega
               pravnega reda s pravnim redom EU zapostavljeno. Ker bomo v prihodnje morali tudi
               nekatera druga področja urejati na podroben način, vidimo v poslanskem klubu izziv za
               slovensko pravno znanost.</p>
               <p>V poslanskem klubu smo v postopku sprejemanja tega zakona izpostavljali nekatera
               vprašanja vpliva rešitev na konkurenčnost slovenskega cestnega prevozništva ter
               vprašanja veljavne socialne zakonodaje v cestnem prometu v državah, iz katere prihaja
               konkurenca našemu cestnemu transportu.</p>
               <p>Vprašanje o konkurenčnosti so zastavljali tudi predstavniki gospodarske zbornice
               Slovenije in prav tako obrtne zbornice Slovenije. Zmanjšanje konkurenčnosti
               slovenskega cestnega prevozništva pa kot enega izmed argumentov za ponovno odločanje
               v svoji zahtevi navaj tudi državni svet.</p>
               <p>V poslanskem klubu sprejemamo razlago pravnih strokovnjakov, da gre za "lex
               specialis", da se glede teh vprašanj zakon o delovnih razmerjih, čigar pravila o
               delovnem času so bolj ugodna od posebnih pravil, ne bo uporabljal ter da se tudi v
               naši državi morajo uporabljati ta posebna pravila, ki morajo biti enaka v vseh
               članicah EU. Ob tem je potrebno še enkrat opozoriti na dejstvo, kot primer v
               Avstriji, kjer vozniki na zahtevo delodajalcev še vedno vozijo 56 ur na teden, ob
               upoštevanju referenčnega obdobja 12-ih mesecev, ter da postopka za prenos direktive v
               svoj pravni red še niso pričeli.</p>
               <p>Obravnavani zakon je del socialne zakonodaje v cestnem prometu, ki skupaj s prometno
               varnostjo, učinkovito oskrbo gospodarstva in varstvom okolja predstavlja rdečo nit
               evropske prometne politike.</p>
               <p>V poslanskem klubu Liberalne demokracije smo mnenja, da bo zakon tudi z obširnim
               poglavjem, ki ureja področje digitalnih tahografov, izboljšal prometno varnost.</p>
               <p>Ocenjujemo tudi, da so na zastavljena vprašanja državnega sveta povečini že
               odgovorili pravni strokovnjaki, soavtorji zakona na seji matičnega delovnega telesa v
               drugo obravnavi, zato ne nasprotujemo dokončnemu sprejetju zakona o delovnem času in
               obveznih počitkih mobilnih delavcev ter o zapisovani opremi v cestnih prevozih.
               Želimo pa si, da bi bili bodoči zakonski teksti, ki bodo na podoben način urejali
               določeno področje, razumljivejši in preglednejši, kar pa mora biti, kot smo že
               opozorili, tudi izziv za našo pravno znanost. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp142">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Horvat, Nova Slovenija.</p>
            </sp>
            <sp xml:id="SDZ4-Izredna-11-2005-07-28.sp143">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovani minister s sodelavcema, spoštovani
               gospod predsednik državnega sveta, kolegice in kolegi! V poslanski skupini Nove
               Slovenije razumemo, da zakon o delovnem času in obveznih počitkih mobilnih delavcev
               ter o zapisovalni opremi v cestnih prevozih, ki ga je na 8. redni seji 15. julija
               letos sprejel državni zbor Republike Slovenije, prinaša v slovenski pravni red
               zahteve direktiv, med drugim v zvezi z delovnem časom, ter določa pristojne organe
               oziroma nosilce javnih pooblastil za izvedbo uredbe sveta v zvezi s časom vožnje in o
               tahografih. Zakon se uporablja za mobilne delavce, zaposlene pri podjetjih,
               ustanovljenih v državi članici Evropske skupnosti, ko opravljajo dejavnosti cestnega
               prevoza, na katere se nanaša uredba sveta 3821/85 z dne 20. decembra 1985 o
               tahografu, to je vsem nam poznani nadzorni napravi v cestnem prometu. Razumljivo pa
               je, da zakon velja za mobilne delavce samo za tisti čas, ko delajo na ozemlju
               Republike Slovenije.</p>
               <p>Za mobilne delavce veljajo po tem zakonu drugačne definicije delovnega časa ali na
               primer nočnega dela, pa tudi drugačne omejitve delovnega časa ter drugačna določila
               odmorov delavcev. Zakon je prevzel v slovenski pravni red samo nekatere področja
               delovnega časa mobilnih delavcev, ki ga zakon podrobneje ureja, in to seveda drugače
               kot zakon o delovnih razmerjih. Zakon sam ne bo imel drugih posledic, res pa je, da
               bo izvajanje predpisov EU v zvezi z delovnim časom mobilnih delavcev in v zvezi z
               digitalnimi tahografi naložilo prevoznikom in voznikom določene obveznosti. Te
               obveznosti imajo glede analognih tahografov sicer že dosedaj, postopna uvedba
               digitalnih tahografom pa bo naložila nove obveznosti glede opreme vozil in glede
               vodenja evidenc, kot tudi glede opremljenosti voznikov s tako imenovanimi pametnimi
               karticami.</p>
               <p>Delovna skupina za promet evropske komisije je 1. julija določila skrajni rok za
               uvedbo digitalnih tahografov, to je 1. januar 2006. Kot izhaja iz besedila zakona,
               mora direkcija Republike Slovenije za ceste najkasneje v sedmih mesecih od
               uveljavitve zakona podeliti javno pooblastilo izdajatelju kratic. To je namreč pogoj
               za pripravljenost Republike Slovenije na implementacijo digitalnih tahografov.</p>
               <p>Tudi zaradi tega in zaradi prej navedenega razumevanja zakona bo poslanska skupina
               Nove Slovenije danes zakon ponovno podprla. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Franc Kangler, SLS.</p>
            </sp>
            <sp xml:id="SDZ4-Izredna-11-2005-07-28.sp145">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci! V poslanski skupini bomo podprli
               sklep matičnega delovnega odbora, odbora za promet, kot ga je danes odbor sprejel.
               Stališča državnega sveta poslanske skupine Slovenske ljudske stranke niso prepričali.
               Mnenja smo, da vsak posameznik ima pravico, da na posamezne določbe omenjenega zakona
               lahko da presojo ustavnosti. Arumenti državnega sveta, da posamezne določbe zakona o
               delovnem času, o obveznih počitkih mobilnih delavcev ter o zapisovalni opremi v
               cestnih prevozih niso v skladu s 102. členom ustave Republike Slovenije, ker morajo
               biti v skladu z določbo ustave vsi členi in določbe omenjenega zakona za povprečne
               državljane čitljivi in jasni. Mnenja smo, vsakdo ima pravico, da v presojo ustavnosti
               da posamezno določbo ali posamezen člen. Pomembno je tudi potrebno poudariti, da je
               ta zakon nastal na podlagi dveh direktiv. Res je, da nekatere dikcije so tako
               omenjene, da se lahko maksimalni tedenski čas vožnje omeji za nekatere segmente,
               poudariti pa je potrebno, da smo bili danes s strani predstavnikov vlade tudi
               informirani, da vlada pripravlja spremembo zakonov o delovnih razmerjih, kjer bo
               potrebno izvzeti predvsem mobilne delavce in v zakonu o delovnih razmerjih predvsem
               tisto popraviti in omogočiti normalno delo za mobilne delavce, kot ga tudi nekateri
               očitki državnega sveta danes v državnem zboru očitajo.</p>
               <p>Zato bomo v poslanski skupini Slovenske ljudske stranke ponovno podprli predlog
               zakona in tudi istočasno podprli predlog sklepa matičnega delovnega telesa.</p>
            </sp>
            <sp xml:id="SDZ4-Izredna-11-2005-07-28.sp146">

               <speaker>PODPREDSEDNIK DR. VASJA KLAVORA:</speaker>

               <p>Hvala lepa. Besedo ima še predstavnik Slovenske nacionalne stranke, gospod Prijatelj.
               Izvolite.</p>
            </sp>
            <sp xml:id="SDZ4-Izredna-11-2005-07-28.sp147">

               <speaker>SREČKO PRIJATELJ:</speaker>

               <p>Hvala lepa, gospod predsedujoči. Spoštovani ministri, spoštovani predsednik sveta.
               Torej, ko govorimo o ponovnem odločanju o zakonu o delovnem času in obveznih
               počitkih, je potrebno gledati ta zakon bolj kompleksno. Sam bi rad poudaril, da v
               bistvu smo se odločili, da je prav, da zakon ostane v veljavi tak, kot je. Pri tem
               nas je vodilo predvsem to, da v zakonu o delovnih razmerjih jasno piše, koliko naj bi
               smel delavec opraviti delovnih ur na teden, in pa seveda, če gledamo tudi prej
               povedana dejstva, da smo z nekim zakonom o varnosti cestnega prometa že zvišali
               dejansko osne pritiske, se pravi, dovolili več obremenitve tovornjakov na cestah in
               pa zmanjšali kazni, da bo tega tovora več in da bo dejansko tudi pretočnost na cestah
               večja. In glavni argument, ki ga navaja poročevalec sveta, da bo sedaj delodajalec
               moral zaposlovati več delavcev, je na mestu. Zakaj pa ne. Zakaj pa ne bi imeli več
               delovnih mest na tem področju, na tem segmentu prevoza in s tem tudi večjo varnost na
               cestah.</p>
               <p>Sam sem že danes govoril, da izgubimo za en razred otrok v prometnih nesrečah in prav
               gotovo je nujno potrebno narediti vse, da se varnost na cestah poveča, kajti vemo, da
               je zlasti na prevozu težje tranzitne robe na državnih cestah udeležen kamionski
               promet v višini 80% vsega opravljenega prometa in na avtocestah, kjer je nesreč
               nekoliko manj, 20%. Na državne ceste tovor gre zaradi tega, ker se tako
               avtoprevozniki izognejo plačilu cestnine. In ravno državne ceste so tiste, ki so
               nekoliko zanemarjene in slabše urejene, tako da je ta faktor nesreč lahko tudi zaradi
               tega, ker cestišča niso dobra, toliko večji. In prav zaradi tega potrebujemo bolj
               razsodne voznike, bolj spočite voznike, da če že ne moremo dejansko kurativno
               odpravljati posledic, da lahko vsaj preventivno vplivamo na večjo varnost prometa.
               Hvala lepa.</p>
            </sp>
            <sp xml:id="SDZ4-Izredna-11-2005-07-28.sp148">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi razprava poslank in poslancev. Besedo ima gospod Srečko Prijatelj.
               Se odpoveduje. Gospod Zmago Jelinčič. Se odpoveduje. Gospod Branko Marinič, SDS.
               Izvolite, prosim.</p>
            </sp>
            <sp xml:id="SDZ4-Izredna-11-2005-07-28.sp149">

               <speaker>BRANKO MARINIČ:</speaker>

               <p> Hvala lepa za besedo. Vsekakor velja tudi o tem zakonu kaj ponovno spregovoriti, da
               bi se poslanke in poslanci lažje ponovno odločali za sprejem zakona o delovnem času
               in obveznih počitkih mobilnih delavcev. Ko sem danes bil v prostorih državnega zbora,
               so se novinarji, ki so sedeli za isto mizo, pogovarjali o tem, kdo pa sploh so
               mobilni delavci.</p>
               <p>Jaz sem prepričan, da vemo, da gre to za delavcev, ki so seveda na nek način mobilni
               in so za volanom, ampak očitno nekateri zahtevajo neka dodatna pojasnila. Skratka,
               gre za voznike, ki so ali zaposleni pri samostojnih podjetnikih ali v kakšnih drugih
               delovnih organizacijah. Kakor koli že, zakon izboljšuje socialni status mobilnih
               delavcev, to je ena prednost. In izboljšuje tudi ekonomski status delodajalcev in pa
               v tretjem pomenu, v pomenu zapisovalne opreme v cestnem prometu, vendarle gre za
               uskladitev z evropsko zakonodajo. Tako da menim, da bomo danes lahko ponovno odločali
               za zakon o delovnem času in obveznih počitkih mobilnih delavcev ter o zapisovalni
               opremi v cestnih prevozih.</p>
            </sp>
            <sp xml:id="SDZ4-Izredna-11-2005-07-28.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc. Se odpoveduje. Gospod Bojan Rugelj. Se
               odpoveduje. Besedo dajem gospodu Janezu Sušniku, predstavniku državnega sveta.
               Izvolite, prosim.</p>
            </sp>
            <sp xml:id="SDZ4-Izredna-11-2005-07-28.sp151">

               <speaker>JANEZ SUŠNIK:</speaker>

               <p>Spoštovani, še enkrat se oglašam in bi ne apeliral na poslanke in poslance, da je
               stroka, o kateri govorimo, zelo pomembna. Pravzaprav to prevozništvo naredi letno 5%
               bruto družbenega produkta, kar ni malo. Zato seveda so nekatere stvari, ki so odprte
               in ki niso bile skonsolidirane med obrtno gospodarsko zbornico in pa z ostalimi
               sogovorniki, mislim, da to ni prav. Dajmo se več pogovarjati, dajmo priti do
               uskladitve in potem takih stvari ne bo.</p>
               <p>Meni je kot predstavniku državnega sveta, da sem dejansko edini, ki utemeljujem ta
               zakon, da ni dovolj dober. Namreč, tako je tudi državni svet sklenil. Drugo vprašanje
               je moje mnenje, ki ga imam tudi, namreč jaz sem v stroki delal veliko let, zato jo
               dobro poznam in bi predlagal vseeno, da so še nekatere pomanjkljivosti. Ne vemo,
               namreč evropska uredba govori o možnostih posameznih izjem. In sedaj ne vemo, kam
               spadajo vozila iz kmetijstva, vrtnarstva, gozdarstva, komunale in tako naprej. In pa
               praktični primer - v Evropi glede na minimalni standard direktive 2002/15 bi voznik
               lahko opravil vožnjo in druge javnosti v šestih mesecih 1248 ur. V Sloveniji seveda
               300 manj. To pomeni 20%. Kar tudi v denarju za dodatno obremenitev prevozništva
               pomeni 16,5 milijard SIT, denarja je tukaj veliko. Ko je govoril gospod, mislim, da
               Prijatelj, o dodatni zaposlitvi - ta stroka ne dopušča več dodatnih obremenitev, ker
               je stanje na nuli. Ekonomska upravičenost prevozov je daleč izpod nivoja, za katerega
               se dejansko vsi skupaj borimo. Potovalna hitrost v mednarodnem prometu je 60 km/uro.
               To se lahko glede na možnost vožnje v obdobju šestih mesecev, zmanjša kilometrina za
               18 tisoč 600 km po vozilu. Gospe poslanke in pa poslanci, mislim, da je treba trezno
               razmisliti in spoštovati stroko.</p>
               <p>S prevozniki je pač tako treba početi, kot se počne, in sem trdno prepričan, da če
               bomo našli konsenz z njimi, bo zadeva mnogo lažja kot pa sicer, ker veste, kako je
               pri njih zadeva usmerjena. Zato predlaga še enkrat, da se pogovarjamo in pa
               utemeljujemo zadevo, da bi se mogel 2. člen zakona o delovnih razmerjih - je pa
               postopek - in pa pričeti postopek za sprejem posebnega specialnega zakona, o katerem
               danes govorimo, o delovnem času mobilnih delavcev, v katerem bodo jasno opredeljena
               posebna določila glede delovnega časa mobilnih delavcev v smislu minimalnega
               standarda direktive EU 2002/15. Samo to sem imel še povedati. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Prijatelj, replika. Prosim.</p>
            </sp>
            <sp xml:id="SDZ4-Izredna-11-2005-07-28.sp153">

               <speaker>SREČKO PRIJATELJ:</speaker>

               <p>Hvala lepa, gospod predsedujoči.</p>
            </sp>
            <sp xml:id="SDZ4-Izredna-11-2005-07-28.sp154">

               <speaker>PODPREDSEDNIK MAG. VASJA KLAVORA:</speaker>

               <p>Replika?</p>
            </sp>
            <sp xml:id="SDZ4-Izredna-11-2005-07-28.sp155">

               <speaker>SREČKO PRIJATELJ:</speaker>

               <p>Ja.</p>
            </sp>
            <sp xml:id="SDZ4-Izredna-11-2005-07-28.sp156">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ4-Izredna-11-2005-07-28.sp157">

               <speaker>SREČKO PRIJATELJ:</speaker>

               <p>Spoštovani predsednik, me je omenil. Bi želel povedati, da je čudno, če ima on kaj
               proti temu, da bi zaposlovali nove ljudi zaradi tega, da bi voznike v obstoječem
               delovnem razmerju razbremenili. To je nonsens. Ravno ti ljudje so povzročitelji
               prometnih nesreč na naših cestah. In ravno zato je potrebno tukaj iskati rešitev, ker
               imamo cestno infrastrukturo na državnih cestah tako slabo, kot jo imamo - bolj
               razsodne voznike. In to ta zakon ureja. Hvala.</p>
            </sp>
            <sp xml:id="SDZ4-Izredna-11-2005-07-28.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi morda še predstavnik vlade besedo?</p>
            </sp>
            <sp xml:id="SDZ4-Izredna-11-2005-07-28.sp159">

               <speaker>MAG. JANEZ BOŽIČ:</speaker>

               <p>Hvala lepa za besedo. Dolžan sem odgovor na vprašanje, kje so določene izjeme. Izjeme
               določa 13. člen uredbe 3820/85, ki govori o usklajevanju določene socialne zakonodaje
               v zvezi s cestnim prometom. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi prijavljeni razpravljavci, ki so to želeli, so dobili besedo. Ker pa
               čas za razpravo še ni potekel, sprašujem, ali želi kdo še razpravljati. Ugotavljam,
               da ne. S tem zaključujem razpravo. Zbor bo o zakonu odločal v skladu s časovnim
               potekom seje zbora in to bo opravil danes v okviru glasovanj pol ure po končani 5.
               točki dnevnega reda. S tem, prekinjam to točko dnevnega reda. Prekinjam sejo zbora,
               ki jo bomo nadaljevali točno ob 15. uri.</p>
               <stage>(Seja je bila prekinjena ob 14.24 uri in se je nadaljevala ob 15.01 uri.)</stage>
            </sp>
            <sp xml:id="SDZ4-Izredna-11-2005-07-28.sp161">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo s <title>prekinjeno 1. točko dnevnega reda,</title> to je <title>z obravnavo
                  predloga zakona o spremembah in dopolnitvah zakona o zdravstvenem varstvu in
                  zdravstvenem zavarovanju, nujni postopek.</title> Nadaljujemo z <title>drugo obravnavo,</title> to je z odločanjem o vloženih amandmajih, ki ga bomo vodili na podlagi pregleda
               vloženih amandmajev z dne 28.7.2005, ki ste ga prejeli na klop. Preden preidemo na
               glasovanje, prosim poslanke in poslance, da preverijo delovanje glasovalne naprave.
               In na desni strani vložene kartice mora goreti oranžna lučka, v tem primeru se
               glasovanje lahko opravi. Prehajamo k odločanju o amandmaju k 3. členu, k 3. členu
               imamo dva amandmaja, ki ga je vložila poslanska skupina Socialnih demokratov.
               Glasujemo o prvem amandmaju k 3. členu. Glasujemo. Glasovanje končano. 59 navzočih,
               za je glasovalo 15, proti 43.</p>
               <p><stage>(Za je glasovalo 15.)</stage> <stage>(Proti 43.)</stage></p>
               <p>Ugotavljam, da amandma ni bil sprejet.</p>
               <p>Glasujemo o drugem amandmaju k 3. členu. Glasujemo. Glasovalo je 60 poslancev in
               poslank, za 14, proti 45.</p>
               <p><stage>(Za je glasovalo 14.)</stage> <stage>(Proti 45.)</stage></p>
               <p>Ugotavljam, da predloženi amandma ni bil sprejet.</p>
               <p>Nadaljujemo odločanje k 4. členu - poslanska skupina Socialnih demokratov. Glasujemo
               o amandmaju k 4. členu. Glasujemo. Glasovalo je 60 poslank in poslancev, za se je
               odločilo 11, proti 45.</p>
               <p><stage>(Za je glasovalo 11.)</stage> <stage>(Proti 45.)</stage></p>
               <p>Ugotavljam, da amandma k 4. členu ni bil sprejet.</p>
               <p>Na glasovanje dajem prvi amandma k 8. členu, poslanske skupine Socialnih demokratov.
               Glasujemo. Ugotavljam, da je od 60 poslancev, za glasovalo 13, proti 45.</p>
               <p><stage>(Za je glasovalo 13.)</stage> <stage>(Proti 45.)</stage></p>
               <p>Ugotavljam, da prvi amandma k 8. členu ni bil sprejet.</p>
               <p>Glasujemo o drugem amandmaju k 8. členu. Glasujemo.</p>
               <p>Za je glasovalo 14 poslank in poslancev, proti 44, 61 navzočih.</p>
               <p><stage>(Za je glasovalo 14.)</stage> <stage>(Proti 44.)</stage></p>
               <p>Ugotavljam, da amandma ni bil sprejet.</p>
               <p>Glasujemo o tretjem amandmaju k 8. členu poslanske skupine Slovenske nacionalne
               stranke. Glasujemo. Navzočih 61 poslancev. Za je glasovalo 49, proti 11.</p>
               <p><stage>(Za je glasovalo 49.)</stage> <stage>(Proti 11.)</stage></p>
               <p>Ugotavljam, da je bil amandma sprejet.</p>
               <p>Glasujemo k 13. členu, amandmaju k 13. členu, ki ga predlagala poslanska skupina
               Socialnih demokratov. Glasujemo. Navzočih 60 poslank in poslancev, za je glasovalo
               15, proti 39 poslancev.</p>
               <p><stage>(Za je glasovalo 15.)</stage> <stage>(Proti 39.)</stage></p>
               <p>Ugotavljam, da amandma k 13. členu ni bil sprejet.</p>
               <p>Glasujemo o amandmajih k 19. členu. Prvi amandma poslanske skupine Socialnih
               demokratov. Glasujemo o prvem amandmaju. Glasujemo. Navzočih je 60 poslancev in
               poslank. Za je glasovalo 14 poslank in poslancev, proti 44.</p>
               <p><stage>(Za je glasovalo 14.)</stage> <stage>(Proti 44.)</stage></p>
               <p>Ugotavljam, da amandma ni bil sprejet.</p>
               <p>Glasujemo k drugemu amandmaju k 19. členu. Glasujemo. Od navzočih 59 poslank in
               poslancev je za glasovalo 9, proti 47.</p>
               <p><stage>(Za je glasovalo 9.)</stage> <stage>(Proti 47.)</stage></p>
               <p>Ugotavljam, da amandma poslanske skupine Slovenske nacionalne stranke k 19. členu ni
               bil sprejet.</p>
               <p>Zaključujem drugo obravnavo in prehajamo na <title>tretjo obravnavo</title> predloga
               zakona. Ker v drugi obravnavi k dopolnjenemu predlogu zakona ni bilo sprejetih
               amandmajev - eden je bil.</p>
               <p>Ponovno zaključujem drugo obravnavo, prehajamo na tretjo obravnavo predloga zakona in
               ugotavljam, da je zbor v drugi obravnavi sprejel amandma k 8. členu dopolnjenega
               predloga zakona. Sprašujem kvalificirane predlagatelje, ali nameravajo k temu členu
               vložiti amandma? Prosim. Proceduralno vprašanje, gospa Pečanova? Prosim.</p>
            </sp>
            <sp xml:id="SDZ4-Izredna-11-2005-07-28.sp162">

               <speaker>BREDA PEČAN:</speaker>

               <p>Se opravičujem, ampak gospa me je sedaj - ravno o tej temi smo se pogovarjali. V 18.
               členu je bil na odboru sprejet amandma, ki sem ga vložila jaz, bil je pa seveda
               pripravljen s strani zveze potrošnikov Slovenije in pri pripisovanju tega amandmaja v
               besedilu 18. člena je prišlo do tega, da je bilo izpuščen en del teksta in je sedaj
               pomanjkljivo napisan. In sedaj, ko sprejemamo zakon v celoti, bomo v tem členu
               potrjevali nepravilno zapisano besedilo, tako da bi prosila, da to - gospod Jazbec je
               tudi to predložil in je treba verjetno vsaj opozoriti, da ko glasujemo o zakonu,
               glasujemo s tem popravkom.</p>
            </sp>
            <sp xml:id="SDZ4-Izredna-11-2005-07-28.sp163">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za vaše opozorilo. Gospod Jazbec, lahko morda vi še pojasnite to kot
               podpredsednik odbora, ki je včeraj o tem sklepal.</p>
            </sp>
            <sp xml:id="SDZ4-Izredna-11-2005-07-28.sp164">

               <speaker>FRANC JAZBEC:</speaker>

               <p>Hvala lepa. Spoštovani. Do napake pri pripisu je v zapisniku dejansko prišlo in
               mislim, da je že v razmnoževanju pisni popravek, ki bo to napako tudi odpravil.
               Mislim pa, da sam postopek za tretjo obravnavo po poslovniku ni takoj in da bo to
               možno še sprejeti danes.</p>
            </sp>
            <sp xml:id="SDZ4-Izredna-11-2005-07-28.sp165">

               <speaker>PODPREDSEDNIK MAG. VASJA KLAVORA:</speaker>

               <p>Mislim, da boste prav v kratkem ta popravek prejeli na klop. Ga imate? Potem ga bom
               še enkrat prebral.</p>
               <p>"V dopolnjenem predlogu zakona o spremembah in dopolnitvah zakona o zdravstvenem
               varstvu in zdravstvenem zavarovanju - nujni postopek - se v 18. členu v 5. odstavku v
               tretjem stavku za besedama "število soglasja" doda besedilo "ter datum izdaje
               soglasja".</p>
               <p>To je drugi popravek, ki ga na klopi še nimate. O tako dopolnjenem oziroma
               popravljenem besedilu zakona bomo tudi glasovali. To, kar sem sedaj prebral.
               Sprejemate? Ja. Hvala lepa. Še enkrat sprašujem, če predlagatelji nameravajo vložiti
               amandma k 8. členu? <stage>(Ne.)</stage> Ugotavljam, da v tretji obravnavi ni bilo vloženih
               amandmajev. Na podlagi petega odstavka 140. člena poslovnika zbora vas obveščam, da
               me zakonodajno-pravna služba in vlada nista obvestili, da bi bil zakon zaradi
               sprejetih amandmajev neusklajen.</p>
               <p>Prehajamo na odločanje o zakonu. Proceduralno vprašanje, izvolite gospod Brenčič.
            </p>
            </sp>
            <sp xml:id="SDZ4-Izredna-11-2005-07-28.sp166">

               <speaker>STANISLAV BRENČIČ:</speaker>

               <p>Pred odločanjem zahtevam 10 minut odmora za posvet poslanske skupine.</p>
            </sp>
            <sp xml:id="SDZ4-Izredna-11-2005-07-28.sp167">

               <speaker>PODPREDSEDNIK MAG. VASJA KLAVORA:</speaker>

               <p>Ali želi morda kdo obrazložiti glas? <stage>(Ne.)</stage> Potem ugodim prošnji poslanca in prekinjam
               sejo za 10 minut. Sejo nadaljujemo ob 15.23 uri.</p>
               <stage>(Seja je bila prekinjena ob 15.14 uri in se je nadaljevala ob 15.23 uri.)</stage>
            </sp>
            <sp xml:id="SDZ4-Izredna-11-2005-07-28.sp168">

               <speaker>PODPREDSEDNIK MAG. VASJA KLAVORA:</speaker>

               <p>Prehajamo na odločanje o zakonu. Sprašujem predstavnika poslanske skupine SLS, ali
               želi besedo? Prosim.</p>
            </sp>
            <sp xml:id="SDZ4-Izredna-11-2005-07-28.sp169">

               <speaker>STANISLAV BRENČIČ:</speaker>

               <p>Hvala lepa. Poslanska skupina Slovenske ljudske stranke bo, kot sem povedal uvodoma v
               predstavitvi stališč poslanske skupine, podprla zakon. Na tem smo mi testirali že
               mnogo let poprej, kot je ta zakon prišel. Me pa preseneča način dela v koaliciji,
               ampak to ne zavezuje, da bi mi svojega prepričanja - drugače ravnali, kot smo že tako
               dolgo na tem zakonu gradili. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp170">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovanje končano. Glasovalo je 56 poslank in poslancev. Za
               56, proti nihče.</p>
               <p><stage>(Za je glasovalo 56.)</stage> <stage>(Proti nihče.)</stage></p>
               <p>Ugotavljam, da je bil zakon sprejet. S tem zaključujem to točko dnevnega reda.</p>
               <p>Nadaljujemo s prekinjeno <title>drugo točko dnevnega reda, to je z obravnavo predloga
                  zakona o soglasju Republike Slovenije DARS za najetje kreditov in izdajo
                  dolžniških vrednostnih papirjev za realizacijo gradnje avtocestnih odsekov iz
                  Nacionalnega programa izgradnje avtocest v Republiki Sloveniji v višini 360
                  milijonov evrov, nujni postopek.</title>
               </p>
               <p>Ker k dopolnjenemu predloga zakona ni bilo vloženih amandmajev, v <title>tretji
                  obravnavi</title> amandmajev ni možno vlagati. Zato prehajamo na odločanje o zakonu.
               Ob tem vas obveščam, da me zakonodajno-pravna služba oziroma vlada nista obvestili,
               da bi bil zakon neusklajen. Glasujemo o zakonu. Glasujemo. Glasovalo je 58 poslank in
               poslancev. Vsi za, proti nihče.</p>
               <p><stage>(Za je glasovalo 58.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>3. točko dnevnega reda, to je z obravnavo predloga
                  zakona o poroštvu Republike Slovenije za obveznosti DARS iz naslova kreditov in
                  izdanih dolžniških vrednostnih papirjev za realizacijo gradnje avtocestnih odsekov
                  iz Nacionalnega programa izgradnje avtocest v Republiki Sloveniji v višini 360
                  milijonov evrov, nujni postopek.</title> Ker k dopolnjenemu predlogu zakona ni bilo
               vloženi amandmajev, v <title>tretji obravnavi</title> amandmajev ni možno vlagati. Zato
               prehajamo na odločanje o zakonu. Ob tem vas obveščam, da me je zakonodajno-pravna
               služba oziroma vlada nista obvestili, da bi bil zakon neusklajen. Glasujemo o zakonu.
               Obrazložitev glasu.</p>
            </sp>
            <sp xml:id="SDZ4-Izredna-11-2005-07-28.sp171">

               <speaker>MAG. MILAN M. CVIKL:</speaker>

               <p>V zvezi s tem zakonom, v svojem imenu seveda, bom povedal, da tega zakona ne morem
               podpreti. Tega zakona ne morem podpreti zato, ker ni problem, da DARS vzame kredit,
               da pa Republika Slovenija daje poroštvu DARS-u za najemanje kreditov, pa postaje
               sporno, potem ko smo v tem državnem zboru ob rebalansu proračuna za leto 2005
               zmanjšali sredstva DARS-u in ko ni znano,...</p>
            </sp>
            <sp xml:id="SDZ4-Izredna-11-2005-07-28.sp172">

               <speaker>PODPREDSEDNIK MAG. VASJA KLAVORA:</speaker>

               <p>Prosil bi za mir!</p>
            </sp>
            <sp xml:id="SDZ4-Izredna-11-2005-07-28.sp173">

               <speaker>MAG. MILAN M. CVIKL:</speaker>

               <p>... seveda vladajoča koalicija problem zaključiti pogajanja o proračunu za leto 2006
               in 2007, kolikor denarja bo DARS dobil v proračunu za leto 2006 in 2007 s strani
               državnega proračuna. V kolikor bo DARS dobil manj kot 37 milijard v letu 2006 in
               2007, potem se bo pojavil problem DARS-u izpolnjevati obveznosti iz izvrševanja
               nacionalnega programa. Ker o tem na tako seji odbora za finance kot v razpravi ni
               bilo podanih informacij, bom sam kot predsednik komisije za nadzor proračuna sklical
               sejo komisije, kjer bomo to obravnavali, in upam, da bo vlada prišla s takšnim
               predlogom proračuna za leto 2006 in 2007, ki bo zagotovil, da se bodo lahko ta
               poroštva nevnovčila. Dokler to ne bo znano, sam ne morem podpreti tega zakona. Zato
               se bom pri tej točki vzdržal. Hvala.</p>
            </sp>
            <sp xml:id="SDZ4-Izredna-11-2005-07-28.sp174">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Obrazložitev glasu, izvolite.</p>
            </sp>
            <sp xml:id="SDZ4-Izredna-11-2005-07-28.sp175">

               <speaker>IVAN GRILL:</speaker>

               <p>Hvala za besedo. Sam bom z veseljem podprl predlog zakona o poroštvu, kajti sam
               ocenjujem, da je potrebno zagotoviti sredstva za izgradnjo avtocest. Ker sam prihajam
               z Dolenjske in Novega mesta, kjer smo bili v preteklosti zapostavljeni pri izgradnji
               avtocest, sam ocenjujem, da je ta denar nujno potreben. Številna podjetja, močna
               podjetja potrebujejo avtocestne povezave. Sam verjamem, da jim bo to bistveno
               doprineslo k boljšemu razvoju. Kot sem omenil, bom ta zakon z veseljem podprl.</p>
            </sp>
            <sp xml:id="SDZ4-Izredna-11-2005-07-28.sp176">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Grill. Gospod Štebe, imate besedo.</p>
            </sp>
            <sp xml:id="SDZ4-Izredna-11-2005-07-28.sp177">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Glasoval bom o poroštvu DARS-u, toda z naslednjimi
               pričakovanji: da se avtoceste zgradijo v najkrajšem možnem času. Nedopustno je, da je
               Slovenija imela ob osamosvojitvi imela najmanj 30 let zaostanka za razvitimi v Evropi
               in da se še vedno niso zgradile vse glavne avtoceste v Sloveniji. V skladu z
               možnostmi je potrebno bistveno pohiteti z zaključkom izgradnje. Pred nami so večje
               obnove in razširitve sedanjih smereh ter izgradnja dopolnilnih tras. Ob tem ne smemo
               pozabiti na popolnoma zanemarjeni javni promet, predvsem uporabo železnice. Druge
               države intenzivno gradijo tretje generacijo superhitrih železnic, ob tem pa naše
               železnice niso sposobne niti normalno poslovati, kar je delno razumljivo zaradi
               popolnoma neustrezne železniške infrastrukture, ki na nekaterih odsekih tudi še niti
               ni dograjena. Na primer, glavna proga Ljubljana-Jesenice, proga do Luke Koper sta še
               vedno enotirni, letališče Brnik nima železniške povezave. Ljubljana kot glavno mesto
               s svojim somestjem ima le nesodoben in hkrati subvencioniran avtobusni javni
               promet.</p>
               <p>Pričakujem pohititev izvajanja nacionalnega programa avtocest ter tudi hitrejšo
               izgradnjo povezovalnih hitrih in glavnih cest ter drugih državnih cest, še posebej
               ekonomsko in okoljsko zelo utemeljenih obvoznih cest. Pričakujem uvedbo sodobnega
               sistema cestninjenja s sistemom cestninjenja glede na dejansko prevoženo razdaljo in
               sorazmerno glede na pridobljeno korist oziroma povzročeno škodo za uporabo avtocest.
               Sedanji sistem ABC je popolnoma zgrešil svoj namen in je sorazmerno drag in kljub
               strokovnim priporočilom še do danes ni zamenjan z enostavnejšim. Imam kar nekaj
               podatkov, ki kažejo na veliko možnost... .../Opozorilni znak za konec razprave./...
            </p>
            </sp>
            <sp xml:id="SDZ4-Izredna-11-2005-07-28.sp178">

               <speaker>PODPREDSEDNIK DR. VASJA KLAVORA:</speaker>

               <p>Hvala lepa, gospod Štebe.</p>
            </sp>
            <sp xml:id="SDZ4-Izredna-11-2005-07-28.sp179">

               <speaker>MAG. TOMAŽ ŠTEBE:</speaker>

               <p>Hvala lepa.</p>
            </sp>
            <sp xml:id="SDZ4-Izredna-11-2005-07-28.sp180">

               <speaker>PODPREDSEDNIK DR. VASJA KLAVORA:</speaker>

               <p>Besedo ima gospod Barovič.</p>
            </sp>
            <sp xml:id="SDZ4-Izredna-11-2005-07-28.sp181">

               <speaker>BOGDAN BAROVIČ:</speaker>

               <p>Hvala lepa. Še enkrat naj povem, kar smo danes že slišali, kar je povedal predsednik
               naše stranke, Zmago Jelinčič Plemeniti, da v Slovenski nacionalni stranki podpiramo
               predvsem kvaliteten in hiter razvoj infrastrukture, ki je nujen in potreben za
               nadaljnji gospodarski razvoj te države. Včeraj tudi nismo zastonj tisti, ki smo
               sedeli na odboru za finance, kjer so na večino zastavljenih vprašanj predstavniki
               ministrstva za promet, manj za finance, jasno in glasno povedali, da je v finančni
               projekciji zagotovljeno kritje tega kredita iz cestnin. Vlada je to zagotovila, vlada
               to jamči, projekcijo ima in mi moramo vladi verjeti, katerikoli. In mislim, da danes
               govoriti o tem, kako in kaj, v kakšni meri se bo ali se ne bo obremenjeval državni
               proračun - ne, ne smemo, ker smo včeraj dobili zagotovilo, da po projekciji pobiranja
               cestnin glede na število prometa, se bo iz cestnine pokrilo posojilo. Seveda, je pa
               tu zadaj druga varovalka, ki jo bo lahko nekdo izkoristil, če jo bo hotel, da bo
               spremenil način pobiranja cestnin. Takrat pa lahko nastane problem, ampak mi danes ne
               moremo govoriti o tem, kaj bo, če bo, ko bo. Mi moramo danes skupaj stopiti in reči,
               mi moramo konkretno ceste, ki so navedene, in zneski, ki so navedeni, te ceste
               dograditi.</p>
            </sp>
            <sp xml:id="SDZ4-Izredna-11-2005-07-28.sp182">

               <speaker>PODPREDSEDNIK DR. VASJA KLAVORA:</speaker>

               <p>Hvala lepa. Gospod Guluč, imate besedo.</p>
            </sp>
            <sp xml:id="SDZ4-Izredna-11-2005-07-28.sp183">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi, gospod minister.</p>
               <p>Jaz bom glasoval za to, da se razvoj avtocestnega omrežja v Sloveniji nadaljuje. Vem
               pa, da se bodo vse te obveznosti krile iz naslova cestnin. Cestnine plačujemo bolj
               kot ne vsi davkoplačevalci, redki so tisti, ki jih ne. In tukaj se mi zdi, da je ta
               zadeva zelo krivično urejena. Tisti, ki jih najbolj, uničujejo plačujejo sorazmerno
               najmanj. Po svetu primerjalno gledano, recimo, motoristi plačujejo zelo malo, pol
               manj, četrt manj ali celo ne in tudi del osebnega prometa se na nek način forsira v
               to smer, tudi v samih mestih ne samo na avtocestah. Pri nas pa je obratno. Gre za
               veliko krivico, če pogledamo osne obremenitve, obremenitve avtocest, potem boste
               kmalu ugotovili, da največji uničevalci in tudi na ta način največ škode, največ
               stroškov povzroča ravno promet, ki je na nek način tranziten, ne samo na avtocestah,
               tudi drugje, in to bi bilo treba čim prej urediti in spremeniti. In jaz upam, da bo
               ta vlada to tudi storila. Zaenkrat je pa tako, da Slovenci avtocestni križ, omrežje
               potrebujemo in zato bom glasoval za. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp184">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Sok imate besedo.</p>
            </sp>
            <sp xml:id="SDZ4-Izredna-11-2005-07-28.sp185">

               <speaker>ALOJZ SOK:</speaker>

               <p>Hvala lepa. Rad bi povedal, da bomo v Novi Sloveniji poroštevni zakon za obveznosti
               DARS-a podprli, seveda ne z velikim veseljem, predvsem nas skrbi draga gradnja v
               Republiki Sloveniji. Na to smo imeli tudi kot opozicija že pripombe in upamo, da bo
               tudi kakšen premik v tej smeri v prihodnje.</p>
               <p>Sicer pa, kar se tiče trenutne situacije je takšna, da bi lahko kdaj v preteklosti
               tudi kakšen odsek avtoceste gradili s koncesijo, žal temu ni tako, ampak se je na
               vseh odsekih začelo nekaj graditi, tako da danes to ni več možno. Dejstvo pa je, da
               bi avtoceste Slovenija morala začeti graditi oziroma jih imeti zgrajene pred 30-mi
               leti, ne pa danes. Danes je nujno čim prej končati slovenski cestni križ. In tudi to
               še naj povem, da dokončanje ceste v Pomurju nismo obljubljali pravzaprav mi, ampak je
               to obljubila prejšnja vlada in da sedaj seveda to obljubo treba na nek način tudi
               izpolniti.</p>
               <p>Vsi pa smo seveda soglasno tudi v tem državnem zboru podprli nacionalni program
               izgradnje avtocest, tako da težko razumem to argumentacijo kolega Cvikla, s katero
               danes tukaj nastopa. Mi bomo torej to podprli. Hvala lepa.</p>
            </sp>
            <sp xml:id="SDZ4-Izredna-11-2005-07-28.sp186">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jelinčič, prosim, imate besedo.</p>
            </sp>
            <sp xml:id="SDZ4-Izredna-11-2005-07-28.sp187">

               <speaker>ZMAGO JELINČIČ PLEMENITI:</speaker>

               <p>Hvala lepa predsedujoči. Jaz ne bi pristajal na to, da bi v Sloveniji gradili cenene
               ceste, poceni. To delajo Hrvati in po dveh letih je treba preplastiti cesto na novo
               ali kaj podobnega. Njihovi tuneli puščajo, se lomijo, se prekoljejo po dolgem in
               podobno. Treba je graditi kvalitetno in če hočemo graditi kvalitetno, je treba že v
               samem izhodišču narediti nekaj potez, ne pa iti na podobne zadeve, kot smo jih bili
               priča pri gradnji tunela pod Trojanami, ko so gospodje zaradi političnih kuhinj dveh,
               takrat vodilnih strank, pripeljali notri Italijane za nekaj manjšo ceno, končna cena
               pa je bila bistveno, bistveno višja od ponujene druge cene, katere podjetje je
               pravzaprav moralo prevzeti gradnjo tunela in dokončati tisto, česar Italijani niso
               zmogli. Zato pravim, potrebno je razmisliti in ne jemati najcenejših ponudb, kajti
               ponavadi se najcenejše ponudbe izkažejo za najdražje. Treba jih je razmisliti in
               treba je pametno reagirati ter delovati.</p>
               <p>Me pa veseli ekološka osveščenost nekaterih kolegov iz bivše vladajoče strukture
               oziroma stranke, kajti Slovenska nacionalna stranka je trikrat v državnem zboru
               predlagala, naj bi se veliki tovornjaki nalagali na vlak in bi se jih z železnico
               prevažalo čez Slovenijo. Zdaj, neki razmisleki v tej smeri so, upam, da bo ta
               ekološka zavest pač prevladala in da se bodo zadeve začele obračati tudi v tej smeri.
               Hvala.</p>
            </sp>
            <sp xml:id="SDZ4-Izredna-11-2005-07-28.sp188">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Džuban imate besedo.</p>
            </sp>
            <sp xml:id="SDZ4-Izredna-11-2005-07-28.sp189">

               <speaker>GEZA DŽUBAN:</speaker>

               <p>Hvala lepa, predsedujoči. Jaz bom podprl ta zakon iz razloga, da se pospešeno začne
               gradnja tudi pomurskega kraka avtoceste. Danes se mi lahko tukaj obtožujemo, čigave
               prioritete so bile na eni in drugi strani, Dolenjska prav gotovo ni bila podhranjena.
               Za odsek Maribor-Beltinci smo že sprejeli poroštvo oziroma garancijo Republike
               Slovenije za najetje kredita, izostal je odsek od Beltincev do madžarske meje oziroma
               do Lendave in ta del sedaj s tem delom poroštva pokrivamo.</p>
               <p>Istočasno bi pa rekel to, da je avtocesta edina, pa prav edina rešitev za nastajajoči
               promet skozi Slovenijo, ker zgodbe o selitvi tovornega prometa na železnice so
               iluzorne, so nesmiselne, ker v tistem času, v tistem dnevu, ko naložimo 100
               tovornjakov na železnic, jih tisoč čaka v vrsti, ki se nikoli ne bodo v stanju
               naložiti na železnico in prepeljati skozi Slovenijo. Torej, avtocesta je edina
               rešitev, za katero je res dala prejšnja vlada obljubo, da jo bo zgradila do leta
               2008, in sedanja vlada ne nadaljuje, pač pa tudi ta vlada dala obljubo, da jo bo
               zgradila, in upam, da jo bosta dve vladi skupaj zgradili do konca leta 2008. Hvala
               lepa.</p>
            </sp>
            <sp xml:id="SDZ4-Izredna-11-2005-07-28.sp190">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosil bi, držimo se teme o zakonu. Gospod Prijatelj, imate besedo.</p>
            </sp>
            <sp xml:id="SDZ4-Izredna-11-2005-07-28.sp191">

               <speaker>SREČKO PRIJATELJ:</speaker>

               <p>Hvala lepa, predsedujoči. Seveda zakon bomo podprli, me pa moti tako majhna
               razgledanost nekaterih, ko govorijo o tem, da ni nujno težje tranzitne tovore
               preusmerjati na železnico. Ja, gospoda žlahtna, ekološka ogroženost bo prav gotovo
               manjša, varnost udeležencev v cestnem prometu pa prav gotovo večja. Tako da - to je
               nujna. Žalostjo je, da nekateri to trdijo, poglejte malo po svetu, pa boste videli.
               Hvala.</p>
            </sp>
            <sp xml:id="SDZ4-Izredna-11-2005-07-28.sp192">

               <speaker>PODPREDSEDNIK MAG. VASJA KLAVORA:</speaker>

               <p>Jaz sem opozoril, prosim vas, ne polemike. Hvala lepa. Ugotavljam, da ni več
               nobenega, ki bi hotel obrazložiti glas, zato glasujemo o zakonu. Glasujemo.
               Ugotavljam, da je bilo prisotnih 60 poslancev in poslank, za je glasovalo 59, proti
               nihče.</p>
               <p><stage>(Za je glasovalo 59.)</stage> <stage>(Nihče proti.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 4. točko dnevnega reda - ponovno odločanje o zakonu o
                  dopolnitvah zakona o državnem svetu.</title> Prehajamo na odločanje o navedenem
               zakonu. Ob tem vas želim opozoriti, da mora pri ponovnem odločanju skladno z drugim
               odstavkom 91. člena ustave RS za sprejem navedenega zakona glasovati večina poslancev
               zbora, to je 46 ali več. Gospod Gantar, v imenu poslanske skupine posebno? Izvolite.
               Obrazložitev glasu.</p>
            </sp>
            <sp xml:id="SDZ4-Izredna-11-2005-07-28.sp193">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. V imenu poslanske skupine sem že obrazložil, kako
               bodo poslanke in poslanci glasovali po svoji vesti. Sam bi rad poudaril, da nameravam
               glasovati proti sprejemu zakonov iz dveh razlogov.</p>
               <p>Prvič, zato in iz razloga politične in pravne higiene. Sprejemati zakone, ki samo na
               drug način, z drugimi besedami povedo, kar že sicer v zakonu, ki ga spreminjamo,
               piše, je pravno nepotrebno in mislim, da seveda tudi dolgoročno škodljivo in
               zavaja.</p>
               <p>Drugi razlog je bolj političen in je vezan na to, da ima že sedaj državni svet
               okrnjeno legitimnost, da s tem dejansko nehote - nisem rekel, da je to, ne trdim, da
               je to namena predlagateljev - dejansko okrni in spodbija simbolno vlogo predsednika
               in državnega sveta, kar v situaciji, v kateri državni svet je, ni dobro. Zato bom sam
               glasoval proti sprejemu zakona.</p>
            </sp>
            <sp xml:id="SDZ4-Izredna-11-2005-07-28.sp194">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasovanje je končano. Ugotavljam, da je glasovalo 58 poslank
               in poslancev. Za 51, proti 3.</p>
               <p><stage>(Za je glasovalo 51.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>5. točko dnevnega reda,</title> to je ponovnem odločanju o
                  <title>zakonu o delovnem času in obveznih počitkih mobilnih delavcev ter o
                  zapisovalni opremi v cestnih prevozih.</title> Prehajamo na odločanje o navedenem
               zakonu. Ob tem vas želim opozoriti, da mora pri ponovnem odločanju skladno z drugim
               odstavkom 91. člena ustave Republike Slovenije za sprejem navedenega zakona glasovati
               večina poslancev zbora, to je 46 ali več. Glasujemo. Glasovanje je končano.
               Ugotavljam, da je glasovalo 59 poslank in poslancev. Za 50, proti 4.</p>
               <p><stage>(Za je glasovalo 50.)</stage> <stage>(Proti 4.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Zaključujem 11. izredno sejo državnega zbora Republike Slovenije. Vsem skupaj želim
               prijeten oddih in pazite na svoje zdravje.</p>
               <stage>(Seja je bila končana 28. julija 2005 ob 15.46 uri.)</stage>
            </sp>
         </div>
      </body>
   </text>
</TEI>
