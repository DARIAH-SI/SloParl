<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-36-2008-02-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|2868451750BD4A1FC125742F0039BE01</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=2868451750BD4A1FC125742F0039BE01</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-36-2008-02-29.DZ" n="36">
               <name>Redna</name>
               <date when="2008-02-29"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-36-2008-02-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 36. seje</stage>
            <stage type="date">(29. februar 2008)</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 9.00. </stage>


            <sp xml:id="SDZ4-Redna-36-2008-02-29.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 36. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: Zvonko
               Černač do 17. ure, mag. Janez Drobnič od 9.30 dalje, dr. Slavko Gaber, Matjaž Han,
               Feri Horvat, Ivan Jelen, mag. Vasja Klavora, Bojan Kontič, dr. Matej Lahovnik, dr.
               Marko Pavliha, Alojz Sok in Bogomir Zamernik.</p>
               <p>Prehajamo na <title>17. TOČKO DNEVNEGA REDA - TO JE NA OBRAVNAVO PREDLOGA SKLEPA O
                  SOGLASJU IN SPREMEMBI PRAVILNIKA O MERILIH IN POGOJIH ZA UPORABO SREDSTEV
                  FUNDACIJE ZA FINANCIRANJE INVALIDSKIH IN HUMANITARNIH ORGANIZACIJ V REPUBLIKI
                  SLOVENIJI.</title> Predlog sklepa o soglasju je v obravnavo Državnemu zboru predložil
               Odbor za delo, družino, socialne zadeve in invalide. Besedo dajem predsedniku,
               gospodu Stanislavu Brenčiču, za dopolnilno predstavitev predloga. Izvolite,
               prosim.</p>
            </sp>
            <sp xml:id="SDZ4-Redna-36-2008-02-29.sp2">

               <speaker>STANISLAV BRENČIČ:</speaker>

               <p>Hvala lepa, gospod predsednik. Vse prav lepo pozdravljam, z gospo državno sekretarko
               z ministrstva za delo, gospo Tomčevo, na čelu. Jaz sicer ne bom dopolnilno obrazložil
               predloga akta, temveč samo podal poročilo Odbora za delo, družino, socialne zadeve in
               invalide, ki je kot matično delovno telo na 34. redni seji dne 13. 2. predlog
               sprememb Pravilnika o merilih in pogojih za uporabo sredstev Fundacije za
               financiranje invalidskih in humanitarnih organizacij v Republiki Sloveniji
               obravnavalo. Pri delu odbora so sodelovali predstavniki predlagatelja, z vršilcem
               dolžnosti direktorja FIHA mag. Janezom Jugom, predstavniki Ministrstva za delo,
               družino, socialne zadeve, z državno sekretarko gospo Romano Tomc, in pa predstavnik
               Državnega sveta Republike Slovenije. Navzoči so bili tudi predstavniki društva za
               teorijo in kulturo hendikepa. Zakonodajno-pravna služba na besedilo navedenega akta z
               vidika svoje vloge ni imela pripomb, predlaga le, da se v končni redakciji besedila
               "določba, ki se spreminja," namesto zadnji stavek zadnjega odstavka 21. člena
               opredeli kot zadnji stavek drugega odstavka 21. člena. Odbor je bil seznanjen z
               mnenjem Vlade, ki vsebinskih pripomb na predlog besedila nima. Je pa predlagala
               nekatere nomotehnične popravke, vendar je na to mnenje tudi z dopisom
               protiargumentirala Fundacija za financiranje invalidskih in humanitarnih organizacij.
               Komisija Državnega sveta predlog spremembe pravilnika podpira. Vršilec dolžnosti
               direktor FIHA je uvodoma tudi pojasnil, da je fundacija oziroma Svet Fundacije
               pripravila to spremembo v skladu s spremenjenim zakonom o lastninskem preoblikovanju
               Loterije Slovenije.</p>
               <p>Po krajši razpravi je odbor sprejel sklep, s katerim predlaga Državnemu zboru, da da
               soglasje k spremembi Pravilnika o merilih in pogojih za uporabo sredstev Fundacije za
               financiranje invalidskih in humanitarnih organizacij v Republiki Sloveniji. Hvala
               lepa.</p>
            </sp>
            <sp xml:id="SDZ4-Redna-36-2008-02-29.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za predstavitev stališča. Gospa Romana
               Tomc, državna sekretarka. Izvolite, prosim.</p>
            </sp>
            <sp xml:id="SDZ4-Redna-36-2008-02-29.sp4">

               <speaker>ROMANA TOMC:</speaker>

               <p>Hvala lepa, gospod predsedujoči. Spoštovane poslanke in poslanci! Zaradi Zakona o
               spremembah in dopolnitvah zakona o lastninskem preoblikovanju Loterije Slovenije je
               bilo potrebno spremeniti pravilnik o merilih in pogojih za uporabo sredstev
               fundacije. Fundacija za financiranje invalidskih in humanitarnih organizacij v
               Republiki Sloveniji je zaradi uskladitve z zakonom pripravila predlog spremembe
               Pravilnika o merilih in pogojih za uporabo sredstev Fundacije za financiranje
               invalidskih in humanitarnih organizacij v Republiki Sloveniji in tega je na 21. seji
               novembra 2007 sprejel tudi Svet fundacije. Pravilnik o merilih in pogojih za uporabo
               sredstev Fundacije za financiranje invalidskih in humanitarnih organizacij v
               Republiki Sloveniji se spreminja v 21. členu. S to spremembo je skladno z novelo
               zakona določeno vlaganje pritožbe zoper sklep o razporeditvi sredstev fundacije na
               podlagi javnega razpisa, in sicer v roku 15 dni po sprejemu sklepa. Prav tako je
               definirana potrebna pravna podlaga za pouk o pravnem sredstvu kot obvezni sestavni
               del vsake odločitve o vlogi za razporeditev sredstev fundacije po javnem razpisu, kar
               zahteva določba zadnjega odstavka novega 14.a člena Zakona o spremembah in
               dopolnitvah Zakona o lastninskem preoblikovanju Loterije Slovenije. Uvedba inštituta
               pritožbe pomeni večjo pravno varnost za uporabnike sredstev fundacije.</p>
            </sp>
            <sp xml:id="SDZ4-Redna-36-2008-02-29.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavnikom poslanskih skupin za predstavitev stališč.
               Prosim, gospa Barbara Žgajner Tavš v imenu skupine nepovezanih poslancev.</p>
            </sp>
            <sp xml:id="SDZ4-Redna-36-2008-02-29.sp6">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dobro jutro spoštovane kolegice in kolegi, predstavnica,
               predstavnika Ministrstva za delo, družino in socialne zadeve in tudi vsi tisti, ki
               nas spremljate ob tej, bom rekla, relativno zgodnji uri. Jaz bom obe točki, 1. in 2.
               točko, ker sta med seboj povezani, poskušala povzeti v tej kratki predstavitvi.</p>
               <p>V osnovi moram reči, da v Poslanski skupini nepovezanih poslancev, Lipa, ne
               nasprotujemo predlaganim rešitvam. Ne nasprotujemo in ne bomo nasprotovali, kajti
               dejstvo je, da v kolikor govorimo o visokih finančnih sredstvih. Gre za razdeljevanje
               sredstev na letni ravni v višini okoli 18 milijonov evrov invalidskim, humanitarnim
               in tudi športnim organizacijam. Kot je praksa pokazala, je nedvomno prihajalo do
               nepravilnosti, do netransparentnosti. In tisto, kar je najbolj boleče v celotni
               zgodbi, je, da organizacije, ki bi lahko bile upravičene do finančnih sredstev iz
               FIHA oziroma Fundacije za financiranje invalidskih in humanitarnih organizacij, niso
               imele možnosti pritožbe.</p>
               <p>Prvi zakon govori o tem, da imajo po novem organizacije, ki niso zadovoljne s sklepom
               o razdelitvi finančnih sredstev, možnost pritožbe. No, tisto, kar je po moji oceni
               bolj sporno, je predlagana rešitev v okviru drugega zakona. To pa je organ, ki bo
               odločal o pritožbi zoper odločitev same fundacije. Dejstvo je - in to je izrazilo
               tudi ministrstvo oziroma Vlada Republike Slovenije, ki je podala mnenje na predlagano
               rešitev - Vlada Republike Slovenije namreč ugotavlja, da je določitev organa
               fundacije, pristojnega za odločanje o pritožbi, s pravili fundacije sicer v skladu s
               14.a členom zakona. Vendar pri tem Vlada Republike Slovenije opozarja, da je z vidika
               pravne države oziroma varstva pravic kandidatov za razporeditev sredstev fundacije,
               ki vključuje pravico do neodvisnega in nepristranskega odločanja, ki izključuje tudi
               vsako morebitno prekrivanje interesov, sporno. Torej, predlagana rešitev je sporna,
               da odloča o tem na prvi in drugi stopnji fundacija. Torej, dejansko ista ustanova, ne
               glede na to, da se to sicer opravlja na različnih organizacijskih nivojih v okviru
               fundacije.</p>
               <p>To je tisto, kar je bilo kot pomislek izraženo že v okviru matičnega delovnega telesa
               in kar je sicer na nek način demantirala gospa državna sekretarka. Ocenjujem, da še
               vedno ostaja dvom. Še vedno ostaja dvom, da se o pritožbah odloča zoper iste
               institucije. To po moji oceni ali po oceni Poslanske skupine nepovezanih poslancev,
               Lipa, ne odpravlja vsakršne možnosti odprave slehernega dvoma, da bi lahko prihajalo
               do netransparentnosti, nekonsistentnosti ali celo do nepravilnosti v okviru
               razdeljevanja sredstev invalidskim in humanitarnim organizacijam.</p>
               <p>Skladno s tem bi bilo nedvomno smiselno v okviru Vlade Republike Slovenije,
               Ministrstva za delo, družino in socialne zadeve, in nenazadnje tudi v okviru
               parlamenta, Državnega zbora, matičnega delovnega telesa, opraviti razpravo. Potrebna
               je evalvacija državne pomoči in analiza transferjev na enem mestu, na enem mestu
               zbranih transferjev, pravic invalidov in seveda tudi s finančnega vidika
               zagotavljanja pravic, vključujoč finančna sredstva.</p>
               <p>Naj za konec omenim samo en primer, ki se dotika problematike razdeljevanja finančnih
               sredstev v okviru Fundacije invalidskih in humanitarnih organizacij. Poznan je,
               recimo, primer iz leta 2006, ko je določeno društvo oziroma zveza od FIHA prejela
               finančna sredstva za izvajanje določenega programa, zgolj določenega programa, in
               sicer osebne asistence, 7,5 milijona tolarjev finančnih sredstev. Ampak se je ta ista
               organizacija, to isto društvo potem tekom leta, ko so finančna sredstva že bila
               nakazana za izvajanje zgolj določenega programa, premislila in finančna sredstva,
               meni nič tebi nič, prerazporedila v druge namene. To je nepošteno in možnost pritožbe
               predvsem v okviru neodvisnega organa bi odpravljala tudi takšne dvome, česar pa zakon
               ne odpravlja v celoti.</p>
            </sp>
            <sp xml:id="SDZ4-Redna-36-2008-02-29.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa Alenka Jeraj v imenu Poslanske skupine SDS. Prosim.</p>
            </sp>
            <sp xml:id="SDZ4-Redna-36-2008-02-29.sp8">

               <speaker>ALENKA JERAJ:</speaker>

               <p>Spoštovani.</p>
               <p>Pred nami je sprememba pravilnika o merilih in pogojih za uporabo sredstev FIHO.
               Glede na določbe Zakona o lastninskem preoblikovanju Loterije daje Državni zbora
               soglasje k pravilniku in posledično tudi k morebitnim spremembam in dopolnitvam tega
               pravilnika. Poslanska skupina Slovenske demokratske stranke bo dala soglasje k
               spremembi pravilnika, ki jo je sprejel Svet fundacije, s katero je veljavno ureditev
               21. člena Pravilnika uskladil z novelo Zakona o lastninskem preoblikovanju Loterije
               Slovenije. To pomeni, da je skladno z novelo zakona določeno vlaganje pritožbe zoper
               sklep o razporeditvi sredstev fundacije na podlagi javnega razpisa, hkrati pa je
               definirana potrebna pravna podlaga za pouk o pravnem sredstvu kot obvezni sestavini
               vsake odločitve o vlogi za razporeditev sredstev fundacije po javnem razpisu. Kajti,
               edina sprememba pravilnika se glasi: "Zoper sklep o razporeditvi sredstev, s katerim
               je odločeno o njeni vlogi na javni razpis, lahko posamezna invalidska in humanitarna
               organizacija v roku 15 dni po prejemu sklepa vloži pritožbo, o kateri odloči
               pritožbeni organ, določen s pravili fundacije." Ker je fundacija po veljavni ureditvi
               dolžna opraviti letno razporeditev sredstev invalidskim in humanitarnim organizacijam
               za leto 2008 do 31.12.2007 in je po pravkar sprejeti noveli zakona potrebno
               zagotoviti dejansko uresničevanje pravice do pritožbe, in reševanje morebitnih
               pritožb v zakonskih rokih, je Svet FIHO zaprosil Državni zbor, da se obravnava in
               odloča o soglasju k spremembam pravilnika. Pravilnik opredeljuje, da je prva stopnja
               pritožbenega organa na razdelitev sredstev FIHA nadzorni odbor FIHO, ki je sestavljen
               paritetno, kar pomeni, da ga sestavljajo predstavniki humanitarnih organizacij,
               predstavnik invalidskih organizacij in predstavniki Vlade. Ob dajanju soglasja je
               potrebno poudariti, da niti Vlada niti Zakonodajno-pravna služba nista imeli
               vsebinskih pripomb ter da je bila podana soglasna podpora spremembam pravilnika tako
               s strani Državnega sveta kot tudi s strani matičnega delovnega telesa. Nasprotovanje
               pa je bilo predstavljeno s strani ene izmed organizacij FIHO, ki meni, da gre za
               prepletanje interesov.</p>
               <p>Poslanska skupina Slovenske demokratske stranke podpira spremembe Pravilnika o
               merilih in pogojih za uporabo sredstev FIHO.</p>
            </sp>
            <sp xml:id="SDZ4-Redna-36-2008-02-29.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič v imenu Poslanske skupine LDS.</p>
            </sp>
            <sp xml:id="SDZ4-Redna-36-2008-02-29.sp10">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! V Liberalni demokraciji
               Slovenije smo se odločili, da bomo predlog sklepa o soglasju k spremembi Pravilnika o
               merilih in pogojih za uporabo sredstev Fundacije za financiranje invalidskih in
               humanitarnih organizacij v Republiki Sloveniji podprli. Gre za zelo na nek način
               zoprno zadevo, čeprav je preprosta. Namreč zaradi uskladitve z novim zakonom in
               omogočanja neoviranega postopka o odločanju o razporeditvi sredstev fundacije po
               javnem razpisu za leto 2008 je nujno potrebna predlagana sprememba pravilnika tudi
               zaradi tega, da se na nek način odpravi ta pomanjkljivost, da zaradi tega nekatere
               invalidske organizacije v tem trenutku niso financirane. To je zelo sabo in mislim,
               da se s tega mesta lahko tudi opravičimo zaradi vseh teh postopkovnih težav, ki so
               pripeljale do tega.</p>
               <p>No, že na seji odbora je bilo opozorjeno, da gre za prepletanje interesov, saj so v
               pritožbenem organu prve stopnje predstavniki tistih organizacij, ki so same
               prejemnice sredstev in hkrati tudi porabniki sredstev, nadzorniki sredstev, ki bodo
               potem v končni fazi odločali še o pritožbah. V današnji razpravi vendarle računam, da
               bo prišlo do tega, da bomo na nek način se dokopali do neke rešitve, ki bo
               onemogočala kakršnekoli anomalije. Do takrat pa upamo, verjamemo, želimo in tudi
               zahtevamo, da pritožbeni organ deluje v skladno z zakoni v duhu dobrega gospodarjenja
               in predvsem tako, da ne bi prišlo do krčenja ali celo do ukinitve posameznih
               programov, ki so financirani s sredstvi fundacije. Gre za to, da se moramo vseskozi
               kar naprej zavzemati za to, da je poraba, podeljevanje teh sredstev pregledno, jasno,
               nedvoumno oziroma z eno besedo, ki jo radi uporabljamo v teh dneh, transparentno.
               Hvala lepa.</p>
            </sp>
            <sp xml:id="SDZ4-Redna-36-2008-02-29.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Drobnič v imenu Poslanske skupine NSi.</p>
            </sp>
            <sp xml:id="SDZ4-Redna-36-2008-02-29.sp12">

               <speaker>MAG. JANEZ DROBNIČ:</speaker>

               <p>Spoštovani kolegice in kolegi, lepo pozdravljeni, pozdravljam tudi predstavnike
               Vlade! Spremembe pravilnika, ki ga danes obravnavamo se torej nanašajo na možnost
               pritožbe upravičencem do sredstev, ki se razdeljujejo v Fundaciji za invalidske in
               humanitarne organizacije. PO sedanjem pravilniku ta dopustnost pritožbe za
               uveljavljanje pravic ni bila možna. To seveda ni ustrezen način reševanja, zato
               menimo, da je predlog sprememb ustrezen. Zlasti pa, če upoštevamo dejstvo, da je bilo
               v preteklosti mnogo besed napisanih in tudi spregovorjenih, glede razdeljevanja
               sredstev, upravičenosti posameznim invalidskim in humanitarnim organizacijam ter
               tudi, kako so ta sredstva navedene organizacije uporabile. Postopki varstva teh
               pravic so posebej pomembni tudi zato, ker Svet fundacije odloča o sredstvih,
               predstavniki invalidskih in humanitarnih organizacij pa so v tem svetu. To pomeni, da
               na nek način sami uporabniki sredstev odločajo, kdo bo prejemnik sredstev in je to še
               bolj utemeljeno, da se postavijo jasna pravila glede pritožb in glede pritožbenega
               organa in upravičenosti do varstva pravic. Pritožbeni organ se bo določil s
               spremembami pravil, ki jih na današnji seji tudi obravnavamo.</p>
               <p>Poslanska skupina Nove Slovenije bo podprla spremembe pravilnika, kakor je tudi
               smiselno, da se potem podprejo tudi spremembe pravil, torej tega drugega akta
               Fundacije za financiranje invalidskih in humanitarnih organizacij. Cilj mora biti, da
               sredstva FIHA, ki so javna sredstva, pridejo resnično v prave roke za izvedbo
               programov tistih oseb, ki potrebujejo pomoč, najrazličnejšo, za integracijo v
               življenje v družbo.</p>
            </sp>
            <sp xml:id="SDZ4-Redna-36-2008-02-29.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stanislav Brenčič v imenu Poslanske skupine SLS.</p>
            </sp>
            <sp xml:id="SDZ4-Redna-36-2008-02-29.sp14">

               <speaker>STANISLAV BRENČIČ:</speaker>

               <p>Hvala lepa za besedo. Državni zbor je z odlokom o ustanovitvi fundacije FIHO v skladu
               z načelom subsidiarnosti na fundacijo kot tako prenesel tudi velik del avtonomnosti
               ali avtonomije pri njenem upravljanju. S tem v zvezi je seveda Svet FIHA kot najvišji
               organ te fundacije odgovoren tudi za pripravo in sprejemanje vseh ključnih aktov
               fundacije, s tem pa, da smo vzpostavili takrat varovalko, da pa se le nad temi
               odločitvami drži neko minimalno kontrolo skozi Državni zbor v smislu izdaje soglasja
               k aktom in tudi v zvezi s spremembami teh aktov. V skladu s to avtonomijo je Svet
               FIHA tudi pripravil spremembo obeh ključnih dokumentov fundacije v skladu s spremembo
               Zakona o lastninskem preoblikovanju Loterije Slovenije oziroma s 14.a členom, ki
               nalaga fundaciji, da pripravi ustrezne pravne podlage, tako skozi pravilnik o merilih
               in pogojih za razdeljevanje sredstev kot tudi sama pravila. Svet je tako pravilnik
               pripravil v skladu s spremembo zakona in mi podpiramo, da Državni zbor da soglasje k
               tako spremenjenemu pravilniku. Hvala lepa.</p>
            </sp>
            <sp xml:id="SDZ4-Redna-36-2008-02-29.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Žnidaršič v imenu Poslanske skupine DeSUS.</p>
            </sp>
            <sp xml:id="SDZ4-Redna-36-2008-02-29.sp16">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, spoštovani predsedniki Vlade! Kolegice in kolegi!
               Predlagani akt, ki je pred nami, je praktično posledica nedavno sprejete novele
               zakona o lastninskem preoblikovanju Loterije Slovenije, ki je uvedla pravico do
               pritožbe zoper odločitev Sveta fundacije, s katero je odločeno o vlogi na javni
               razpis za razdelitev sredstev fundacije, in sicer v roku 15 dni. Nadalje novela
               določa, da v pritožbi odloči organ fundacije, ki se določi s pravili fundacije,
               njegova odločitev pa je dokončna. Novela glede odločitve prvostopenjskega
               pritožbenega organa vsebuje zgolj napotilo, ki nalaga fundaciji, da sama v svojih
               aktih v roku enega leta od uveljavitve novele precizno določi, kateri organ bo za to
               pristojen. V ta namen je Svet fundacije na svoji redni seji, 21.11.2007 sprejel tako
               spremembe omenjenega pravilnika kot dopolnitev pravil ter jih predložil Državnemu
               zboru, da le-ta poda k njim soglasje.</p>
               <p>V Poslanski skupini DeSUS menimo, da je ta sprememba akta nedvomno potrebna, da se
               skladno z veljavno zakonodajo omogoči neoviran postopek odločanja o razporeditvi
               sredstev v fundacije. Po naši oceni so predlagane spremembe ustrezne, sledijo namenu
               določila zakona, ki narekuje spremembo tega pravilnika in so tudi oblikovane znotraj
               okvira, ki jih omenjeni zakon določa. Zato bomo poslanci DeSUS prispevali soglasje k
               tej spremembi pravilnika. Hvala.</p>
            </sp>
            <sp xml:id="SDZ4-Redna-36-2008-02-29.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Srečko Prijatelj, v imenu Poslanske skupine SNS. Prosim.</p>
            </sp>
            <sp xml:id="SDZ4-Redna-36-2008-02-29.sp18">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Soglasje Državnega zbora k spremembi Pravilnika
               o merilih in pogojih za uporabo sredstev FIHA je v bistvu skoraj nujno dejanje. Gre
               za spremembo, ki je v pravnem smislu nujna in uvaja v roku pravnomočnosti izdanega
               sklepa pravico do pritožbe, kar je po mnenju Slovenske nacionalne stranke obvezujoče
               in vsekakor dobro. Zakonodajno-pravna služba je na to zadevo nekako tudi podala
               pozitivno mnenje in verjetno bi bilo z njihove strani negativno zapisano, če tega ne
               bi bilo. Tako, da mislim, da gre za pravnoformalno dejstvo, ki na nek način kar kliče
               k temu, da zagotovimo na nek način tudi zakonitost, transparentnost in pravičnost
               porabe sredstev, za katerega mislim, da jih kar v Republiki Sloveniji pozorno v
               dobršni meri namenjamo tisti družbi, ki je teh sredstev najbolj potrebna. In zato v
               Slovenski nacionalni stranki dajemo tudi "za" k tej spremembi. Hvala lepa.</p>
            </sp>
            <sp xml:id="SDZ4-Redna-36-2008-02-29.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               o soglasju k spremembi pravilnika bomo v skladu s časovnim potekom seje zbora
               odločali danes v okviru glasovanj, pol ure po prekinjeni 15. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA - OBRAVNAVA PREDLOGA SKLEPA O SOGLASJU K
                  DOPOLNITVI PRAVIL FUNDACIJE ZA FINANCIRANJE INVALIDSKIH IN HUMANITARNIH
                  ORGANIZACIJ V REPUBLIKI SLOVENIJI.</title>
               </p>
               <p>Predlog sklepa o soglasju je v obravnavo Državnemu zboru predložil Odbor za delo,
               družino, socialne zadeve in invalide. Besedo dajem gospodu predsedniku Stanislavu
               Brenčiču za dopolnilno predstavitev predloga.</p>
            </sp>
            <sp xml:id="SDZ4-Redna-36-2008-02-29.sp20">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. No, tudi ta ključni akt fundacije, to so
               pravila fundacije, je v predlagani spremenjeni obliki obravnaval odbor na isti seji,
               s sodelovanjem Zakonodajno-pravne službe, Vlade in fundacije.</p>
               <p>Vršilec dolžnosti direktorja FIHO, gospod Jug, je uvodoma poudaril, da je fundacija
               pripravila dopolnitev Pravil Fundacije za financiranje invalidskih in humanitarnih
               organizacij v Republiki Sloveniji v skladu z novelo zakona o lastninskem
               preoblikovanju Loterije Slovenije, ki je z novim 14.a členom uvedel pravico do
               pritožbe zoper odločitev fundacije, s katero je odločeno o vlogi na javni razpis za
               razdelitev sredstev fundacije. V pravila fundacije je bilo v skladu z novelo zakona
               treba določiti pritožbeni organ, ki bo te pritožbe obravnaval.</p>
               <p>V razpravi je bilo izpostavljeno mnenje Vlade, v katerem je med nomotehničnimi
               popravki tudi vsebinsko opozorilo glede pravice do neodvisnega in nepristranskega
               odločanja. To bi lahko bilo sporno, saj o tem odloča na prvi in drugi stopnji
               fundacija, torej dejansko ista ustanova, ne glede na to, da se odločanje sicer
               opravlja na različnih organizacijskih nivojih v okviru fundacije. Predstavnica Vlade
               je pojasnila, da je v njihovem mnenju izražen le pomislek glede prekrivanja
               interesov, prepričani pa so, da se v praksi to ne bo dogajalo, zato Vlada ne
               nasprotuje predlaganim rešitvam.</p>
               <p>V skladu z mnenjem predstavnice Vlade je bila podana dodatna obrazložitev
               predloženega gradiva s strani fundacije.</p>
               <p>Po razpravi je odbor sprejel sklep, s katerim predlaga Državnemu zboru enako kot pri
               pravilniku, da da soglasje k dopolnitvi Pravil Fundacije za financiranje invalidskih
               in humanitarnih organizacij v Republiki Sloveniji. Hvala lepa.</p>
            </sp>
            <sp xml:id="SDZ4-Redna-36-2008-02-29.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za predstavitev stališč. Gospa Romana
               Tomc, državna sekretarka, prosim.</p>
            </sp>
            <sp xml:id="SDZ4-Redna-36-2008-02-29.sp22">

               <speaker>ROMANA TOMC:</speaker>

               <p>Spoštovani! Zakon o spremembah in dopolnitvah zakona o lastninskem preoblikovanju
               Loterije Slovenije uvaja možnost pritožbe zoper odločitev o dodelitvi sredstev
               Fundacije za financiranje invalidskih in humanitarnih organizacij v Republiki
               Sloveniji. Po določbi zakona je treba organ fundacije, ki bo pristojen za odločanje o
               pritožbi, določiti s posebnimi pravili fundacije. Zato je fundacija pripravila
               predlog dopolnitve teh pravil in ga predložila tudi svetu, ki ga je sprejel v
               novembru lanskega leta. O pritožbi bo odločal pritožbeni organ, ki je opredeljen v
               novem 28.a členu, v tej dopolnitvi, in katerega funkcijo zdaj prevzema nadzorni odbor
               fundacije. Ne gre za nov organ, pač pa za razširitev pristojnosti že obstoječega
               nadzornega odbora, ki je doslej izvajal le nadzorno funkcijo v fundaciji.</p>
               <p>Z uvedbo instituta pritožbe bo razdeljevanje sredstev fundacije vsekakor bolj
               pregledno, prav tako pa možnost pritožbe pomeni tudi večji nadzor nad delitvijo
               sredstev.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-29.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo dajem predstavnikom poslanskih skupin za predstavitev stališč.</p>
               <p>Gospa Alenka Jeraj v imenu Poslanske skupine SDS.</p>
            </sp>
            <sp xml:id="SDZ4-Redna-36-2008-02-29.sp24">

               <speaker>ALENKA JERAJ:</speaker>

               <p>Spoštovani. Še enkrat.</p>
               <p>Gre za približno isto zadevo, s katero smo se seznanili že pri prejšnji točki
               dnevnega reda. Tokrat gre za spremembo pravil FIHO, tudi glede na določbe Zakona o
               lastninskem preoblikovanju Loterije Slovenije. K temu aktu daje soglasje Državni
               zbor. Svet FIHO predlaga, da se v skladu z novelo zakona o lastninskem preoblikovanju
               Loterije Slovenije, ki je uvedel pravico do pritožbe zoper odločitev Sveta fundacije,
               s katero je odločeno o vlogi na javni razpis za razdelitev sredstev fundacij, ki je
               kot pritožbeni organ določil Nadzorni odbor FIHO, saj zakon ni neposredno določil
               tudi pritožbenega organa, temveč je to določitev prepustil avtonomiji fundacije,
               torej, da to rešijo v njihovih pravilih. Zaradi racionalne in hkrati nujne hitre
               rešitve pa po mnenju Sveta FIHO ne bi bilo primerno iskati rešitve v oblikovanju in
               sestavljanju novega pritožbenega organa, temveč je najbolj primerno za reševanje
               pritožb določiti pristojnost že obstoječega organa, v tem primeru nadzornega odbora,
               ki po svoji pluralni sestavi in usposobljenosti tej nalogi povsem ustreza, saj je že
               v obstoječi ureditvi pravilnika pristojen za odločanje o ugovorih invalidskih in
               humanitarnih organizacije, na zapisnik o odpiranju vlog po javnem razpisu, pri čemer
               se ugotavlja, če ti izpolnjujejo pogoje in vsebujejo dokumentacijo v skladu s
               pravilnikom in javnim razpisom.</p>
               <p>Ker je fundacija po veljavni pravni ureditvi dolžna do 31. decembra 2007 opraviti
               letno razporeditev sredstev invalidskim in humanitarnim organizacijam za leto 2008 na
               podlagi njihovih vlog po javnem razpisu, pravkar sprejeti zakon pa že s svojo
               uveljavitvijo neposredno zagotavlja pravico do pritožbe in hkrati istočasno zahteva,
               da sklep o dodelitvi sredstev po javnem razpisu izrecno vsebuje tudi pravni pouk o
               možnosti pritožbe, je nujno nemudoma realizirati zakonsko dolžnost, da fundacija z
               ustrezno dopolnitvijo pravil določi organ, ki bo reševal morebitne pritožbe.</p>
               <p>V Poslanski skupini Slovenske demokratske stranke podpiramo tudi spremembe pravil
               FIHO.</p>
            </sp>
            <sp xml:id="SDZ4-Redna-36-2008-02-29.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Drobnič v imenu Poslanske skupine NSi. Prosim.</p>
            </sp>
            <sp xml:id="SDZ4-Redna-36-2008-02-29.sp26">

               <speaker>MAG. JANEZ DROBNIČ:</speaker>

               <p>Glede na predlog sprememb pravilnika je smiselno, logično in potrebno, da se
               spremenijo tudi pravila Fundacije za financiranje invalidskih in humanitarnih
               organizacij tako, da s to spremembo se pravzaprav določi pritožbeni organ v okviru
               institucije FIHA. To bo torej nadzorni odbor, ki bo uveljavljal in zagotavljal
               varstvo pravic in pritožbe.</p>
               <p>Že prej smo omenili, da Svet FIHO odloča o tem, kdo bo prejemnik sredstev. In
               ugotavljamo, da so prejemniki sredstev pravzaprav tisti, ki tudi odločajo. Zato se
               takoj ob tem postavi vprašanje učinkovitosti takšnega pritožbenega organa. Če bi bil
               svet sestavljen tako, da bi v večji meri imeli pristojnosti in moč tisti, ki sredstev
               ne prejemajo, bi bili postopki mnogo enostavnejši, manj sporni, bolj transparentni. V
               okviru sprememb pravil in pravilnika je bila dana pobuda, da bi se spremenil tudi
               zakon, s katerim se določa, kako je sestavljen svet. S tako uveljavitvijo sveta, v
               katerem bi imeli večjo vlogo tisti, ki sredstev ne prejemajo oziroma niso upravičeni,
               bi zagotovo imeli v Sloveniji in v tej fundaciji mnogo manj sporov, mnogo manj
               nejasnosti in tudi takšnih odločitev, ki so dvignili veliko prahu v Republiki
               Sloveniji.</p>
               <p>Predložene spremembe bo Poslanska skupina Nove Slovenije podprla, ker gre za
               izboljšanje tega postopka uveljavljanja pritožbenih postopkov in varstva pravic. Se
               pa ob tem sprašujemo, ali so te spremembe zadostne.</p>
            </sp>
            <sp xml:id="SDZ4-Redna-36-2008-02-29.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Stanislav Brenčič v imenu Poslanske skupine SLS.</p>
            </sp>
            <sp xml:id="SDZ4-Redna-36-2008-02-29.sp28">

               <speaker>STANISLAV BRENČIČ:</speaker>

               <p>Hvala lepa za besedo. S pravilnikom malo prej smo dali pravno podlago za vzpostavitev
               pritožbe tistemu, ki smatra, da na področju izbora ali priznavanja sredstev na
               podlagi javnega razpisa to ni bilo izvedeno tako, kot si je pritožbenica to
               predstavljala ali želela. S tem aktom pa seveda vzpostavljamo organ, ki bo pristojen
               za obravnavo teh pritožb. Vsekakor je dobrodošlo, da Državni zbor čim prej izda
               soglasje k obema aktoma fundacije, tudi k tem, ki je sedajle predmetni, da bodo takoj
               lahko stekli postopki, ki v tem trenutku predstavljajo precej vročo javno diskusijo
               in tudi določeno težavo pri dvanajstinskem financiranju ene od invalidskih
               organizacij.</p>
               <p>Vsekakor pa, vsaj jaz, in naša poslanska skupina ne vidimo posebne bojazni, da v
               skladu z avtonomijo, ki je fundaciji dodeljena nad njenim upravljanjem, ne bi
               prihajalo do pomanjkljivosti ali pristranskosti v nadzornem odboru pri obravnavi teh
               pritožb, kajti tudi nadzorni odbor je sestavljen iz različnih vstopov v ta odbor, kot
               v svet fundacije in v nadzornem odboru je tudi predstavnik vlade. Tako se bo po
               nekaterih dvomih lahko tudi predstavnik vlade dodatno angažiral, da bo odločanje v
               nadzornem odboru korektno, transparentno, v skladu z ravnanjem z javnimi sredstvi. Mi
               podpiramo izdajo soglasja. Hvala lepa.</p>
            </sp>
            <sp xml:id="SDZ4-Redna-36-2008-02-29.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Žnidaršič v imenu Poslanske skupine DeSUS.</p>
            </sp>
            <sp xml:id="SDZ4-Redna-36-2008-02-29.sp30">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, predstavniki Vlade, kolegice in kolegi! Predlog sklepa o
               soglasju k dopolnitvam pravil fundacije za financiranje invalidskih in humanitarnih
               organizacij v Republiki Sloveniji se vsebinsko navezuje na prejšnjo točko in na
               sprejem novele Zakona o lastninskem preoblikovanju Loterije Slovenije, ki je
               predvidel oblikovanje oziroma določitev pritožbenega organa, in sicer tako, da ta
               organ določi fundacija sama. Predlagatelj je pripravil spremembo oziroma dopolnitev
               pravil fundacije ter predlagal kot najprimernejšo rešitev, da se pristojnost za
               reševanje pritožb podeli že obstoječemu nadzornemu organu, to je nadzornemu odboru.
               Slednji naj bi glede na svojo pluralno sestavo in usposobljenost tej novi nalogi
               povsem ustrezal, s čimer se v poslanski skupini strinjamo. Omenim naj samo še, da je
               bil nadzorni organ določen kot pritožbeni organ fundacije že ob prvotnem besedilu
               novele Zakona o lastninskem preoblikovanju Loterije Slovenija, vendar se je
               zakonodajalec med sprejemanjem tega zakona kasneje odločil za splošnejšo rešitev,
               tako da je pristojnost določiti pritožbeni organ prepustil avtonomni volji
               fundacije.</p>
               <p>Prav tako ocenjujemo, da je glede na sestavo nadzornega odbora zadoščeno načelom
               neodvisnosti in nepristranskosti odločanja o pritožbi, zato bomo poslanci DeSUS-a
               predlog sklepa o soglasju k dopolnitvi teh pravil fundacije tudi podprli. Hvala.</p>
            </sp>
            <sp xml:id="SDZ4-Redna-36-2008-02-29.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod Srečko Prijatelj v imenu Poslanske skupine SNS. Prosim. </p>
            </sp>
            <sp xml:id="SDZ4-Redna-36-2008-02-29.sp32">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Ker je fundacija po veljavni ureditvi dolžna
               opraviti letno razporeditev sredstev invalidskim in humanitarnim organizacijam za
               leto 2008 do 31.12.2007 in ker smo pravkar sprejeli tudi novelo zakona o dopolnitvi
               pravil, ki uvajajo možnost na pritožbo sklepa v roku pravnomočnosti, je na nek način
               tudi nujno dopolniti pravila, ki določajo v bistvu delovanje organizacije FIHO. V
               bistvu se uvaja ta možnost, da se pritožbenemu organu razširijo dopolnjena veljavna
               pravila in s tem se v bistvu tudi daje možnost, da pritožbeni organ obravnava te
               pritožbe, ki prispejo v roku pravnomočnosti na organizacijo.</p>
               <p>V Slovenski nacionalni stranki mislimo, da se s temu tudi na nek način uvaja
               sledljivost zakonodajna in tudi uvaja neka garancija za transparentnost in zakonitost
               porabe sredstev in, kar je najbolj pomembno, uvaja se tudi varstvo pravic uporabnikov
               teh sredstev, ker bodo imeli možnost, da se pritožijo in v tem pritožbenem roku tudi
               prijavijo neskladnosti z zakonom, ki so bile zapisane v sklepu. Tako tudi k temu
               dopolnilu dajemo svoj "za".</p>
            </sp>
            <sp xml:id="SDZ4-Redna-36-2008-02-29.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. O predlogu sklepa
               o soglasju k dopolnitvi pravil bomo v skladu s časovnim potekom seje zbora odločali
               danes v okviru glasovanj, pol ure po prekinjeni 15. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>20. TOČKO DNEVNEGA REDA - OBRAVNAVA PREDLOGA SKLEPA O VIŠINI
                  SREDSTEV, KI PRIPADAJO POSAMEZNI POLITIČNI STRANKI IZ SREDSTEV DRŽAVNEGA PRORAČUNA
                  V LETU 2008.</title>
               </p>
               <p>Predlog sklepa je v obravnavo Državnemu zboru predložil Odbor za notranjo politiko,
               javno upravo in pravosodje. Besedo dajem predsedniku odbora, gospodu Dragu Korenu, za
               predstavitev sklepa. Prosim.</p>
            </sp>
            <sp xml:id="SDZ4-Redna-36-2008-02-29.sp34">

               <speaker>DRAGO KOREN:</speaker>

               <p>Hvala za besedo, predsedujoči. Lep pozdrav poslankam in poslancem! Na 41. redni seji
               Odbora za notranjo politiko, javno upravo in pravosodje smo med drugim obravnavali
               tudi predlog o razdelitvi sredstev, namenjenih sofinanciranju strank v letu 2008, ki
               ga je Državnemu zboru Republike Slovenije predložil generalni sekretar Vlade
               Republike Slovenije. Ob predlogu je bilo zapisano, da so sredstva razdeljena v skladu
               s kriteriji iz 23. člena Zakona o političnih strankah. Na odboru ni bilo nobene
               razprave, bil pa je sprejet sklep, ki ga danes obravnavamo. Ker je sprejem sklepa na
               podlagi četrtega odstavka 23. člena Zakona o političnih strankah v pristojnosti
               Državnega zbora, predlagam, da takšen sklep sprejme tudi Državni zbor. Hvala lepa.
            </p>
            </sp>
            <sp xml:id="SDZ4-Redna-36-2008-02-29.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavnikom poslanskih skupin za predstavitev stališč.
               Besedo ima gospod mag. Žnidaršič, v imenu Poslanske skupine DeSUS.</p>
            </sp>
            <sp xml:id="SDZ4-Redna-36-2008-02-29.sp36">

               <speaker>MAG. FRANC ŽNIDARŠIČ:</speaker>

               <p>Spoštovani! Poslanska skupina DeSUS se s predlaganim predlogom strinja. Hvala.</p>
            </sp>
            <sp xml:id="SDZ4-Redna-36-2008-02-29.sp37">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan, v imenu Poslanske skupine SDS. (Se
               odpoveduje.) S tem smo končali s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali danes v okviru
               glasovanj, pol ure po prekinjeni 15. točki dnevnega reda.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA - PRVA OBRAVNAVA PREDLOGA ZAKONA O OMEJITVAH
                  IN PREPOVEDIH ZA NOSILCE JAVNIH FUNKCIJ,</title> v okviru rednega postopka.</p>
               <p>Predlog zakona je v obravnavo Državnemu zboru predložila Vlada Republike Slovenije. V
               zvezi s tem predlogom zakona je skupina 14 poslank in poslancev s prvopodpisanim dr.
               Matejem Lahovnikom zahtevala, da Državni zbor opravi splošno razpravo. Predstavnika
               Vlade ni. Prehajamo na predstavitev stališč poslanskih skupin. Besedo ima gospod
               Srečko... Izvolite, gospod Prijatelj, postopkovni predlog?</p>
            </sp>
            <sp xml:id="SDZ4-Redna-36-2008-02-29.sp38">

               <speaker>SREČKO PRIJATELJ:</speaker>

               <p>Ja. Spoštovani! Mislim, da je ta točka zelo pomembna, zato je zelo neodgovorno, da
               predstavnika Vlade v dvorani ni. Res je, da smo nekoliko hitrejši, da smo pohiteli,
               vendar bi bilo prav, da je opravljena predstavitev, tako kot veleva tudi poslovnik.
               In predlagam, da se sejo prekine za toliko časa, dokler se ne pridobi ustrezne
               kvalificirane osebe v dvorano. Hvala.</p>
            </sp>
            <sp xml:id="SDZ4-Redna-36-2008-02-29.sp39">

               <speaker>PODPREDSEDNIK MAG. VASJA KLAVORA:</speaker>

               <p>Rad bi vam povedal, gospod Prijatelj, da ima predstavnik Vlade možnost, da pove svoje
               mnenje tudi v okviru razprave. /Oglašanje v dvorani./ Jaz sem vam samo povedal to
               možnost in nisem povedal, kaj bomo odločili. Izvolite, gospod Cvikl. Postopkovni
               predlog, prosim.</p>
            </sp>
            <sp xml:id="SDZ4-Redna-36-2008-02-29.sp40">

               <speaker>MAG. MILAN M. CVIKL:</speaker>

               <p>Poglejte, Predlog zakona o omejitvah in prepovedih za nosilce javnih funkcij je
               predlagala Vlada Republike Slovenije, gre za zelo pomemben zakon. Cel mandat
               Državnega zbora razpravljamo o tem vprašanju, na kakšen način bomo uredili ustrezen
               nadzor nad potencialno koruptivnimi dejanji. Nesprejemljivo je, da Vlada Republike
               Slovenije ne spremlja, kaj se dogaja danes v Državnem zboru. In najmanj, kar je,
               podpredsednik, predlagam, da tudi glede na zahtevo kolega iz SNS, tudi na našo
               zahtevo in verjamem tudi drugih poslanskih skupin, sejo prekinete, da pride
               predstavnik Vlade in poda dopolnilno obrazložitev predloga zakona. To je tako
               pomembno vprašanje, da ne moremo brez tega. Prosim, če to upoštevate.</p>
            </sp>
            <sp xml:id="SDZ4-Redna-36-2008-02-29.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glede na to, da sta to že dva postopkovna predloga, imate tudi tretjega.
               Prosim.</p>
            </sp>
            <sp xml:id="SDZ4-Redna-36-2008-02-29.sp42">

               <speaker>DRAGO KOREN:</speaker>

               <p>Tudi jaz imam postopkovni predlog, če bi se strinjali, da ne bi prekinjali seje, da
               gremo na predstavitev stališč, ki so tako pripravljena v poslanski skupini in po
               stališčih predstavnik Vlade, pa potem prekinemo, če ga še ne bo.</p>
            </sp>
            <sp xml:id="SDZ4-Redna-36-2008-02-29.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prekinjam sejo za 10 minut.</p>
               <p>(Seja je bila prekinjena ob 9.46 in se je nadaljevala ob 9.55.)</p>
            </sp>
            <sp xml:id="SDZ4-Redna-36-2008-02-29.sp44">

               <speaker>PODPREDSEDNIK MAG. VASJA KLAVORA:</speaker>

               <p>Nadaljujemo prekinjeno sejo. Besedo dajem predstavniku Vlade za dopolnilno
               obrazložitev predloga zakona. Gospod mag. Roman Rep, državni sekretar, izvolite.</p>
            </sp>
            <sp xml:id="SDZ4-Redna-36-2008-02-29.sp45">

               <speaker>MAG. ROMAN REP:</speaker>

               <p>Hvala, gospod podpredsednik. Spoštovane poslanke, poslanci! Danes imamo pred seboj
               zakon, ki jasno uvaja etične norme oziroma etična pravila in postavlja tudi nadzor
               nad le-temi za nosilce javnih funkcij.</p>
               <p>Sam zakon zagotavlja transparentnost delovanja javnih funkcionarjev, z drugimi
               besedami lahko povem, postavlja neka jasna pravila politične higiene.</p>
               <p>Pri pripravi tega zakona smo upoštevali odločbo Ustavnega sodišča in odpravili
               ugotovljeno neskladje oziroma neskladnost zakona o nezdruževanju upravljanja javnih
               funkcij z ustavo in v sam zakon postavili tudi nov organ, ki skrbi za nadzor. V
               mislih imam seveda Računsko sodišče. Računsko sodišče s tem zakonom dobiva tudi novo
               dodatno pooblastilo v odkrivanju morebitne korupcije na strani nosilcev javnih
               funkcij. Tako bo Računsko sodišče opravljalo nadzor glede sprejemanja daril,
               prepovedi poslovanja in pa prijave premoženja. Zakaj Računsko sodišče? Računsko
               sodišče je po našem mnenju že iz same ureditve in zakonske opredelitve seveda v
               samostojnem in v neodvisnem položaju. Računsko sodišče je vezano na ustavo in zakone.
               Pri svojem delu je strokovno in neodvisno. Ne nazadnje Računsko sodišče je tudi tista
               inštitucija, ki je tudi najbolj usposobljena za izvajanje nadzora na področju,
               predvsem finančnega poslovanja.</p>
               <p>Če pogledamo konkretno zakon, zakon jasno opredeljuje in ureja področje sprejemanja
               daril, ker jasno pove, da sprejemanje daril ni dovoljeno. Postavljena je izjema za
               protokolarne oziroma priložnostna darila in tudi tukaj je postavljena neka meja,
               torej nek limit, kaj je še sprejemljivo oziroma kaj je še, lahko rečemo,
               higienično.</p>
               <p>Ko ravno govorimo o darilih, zagotavlja že prej omenjeno transparentnost, saj
               napotuje organe, da morajo voditi evidence teh daril in te morejo biti tudi javno
               objavljene. Kot že rečeno, nadzor je v pristojnosti Računskega sodišča.</p>
               <p>Glede nezdružljivosti, nezdružljivost je opredeljena v novem zakonu v smeri, da
               poklicni funkcionarji ne smejo opravljati nobene pridobitne dejavnosti, ki bi lahko
               vplivala na objektivnost pri njihovem delovanju oziroma odločanj, ali bi to lahko
               vplivalo na vtis na nepristranskost oziroma kakorkoli drugače vplivalo na ugled
               funkcionarja oziroma samega organa, kjer funkcionar dela.</p>
               <p>Glede nadzora, tukaj smo šli v smer rešitve, da nadzor nad tem delom opravlja tista
               inštitucija oziroma organ, ki je pristojen ne nazadnje tudi za imenovanje
               funkcionarja. Konkretno, če pogledamo, recimo, župane in podžupane, smo mnenja, da bi
               ta nadzor seveda moral biti s strani občinske volilne komisije, pri sodiščih pri
               Sodnem svetu, ko govorimo o funkcionarjih v državnem tožilstvu imamo Državnotožilski
               svet, ne nazadnje za predsednika republike in za vas, poslanke in poslance, pa imamo
               tukaj državno volilno komisijo. Prepričani smo, da rešitev, ki smo jo poznali v
               preteklosti, ki je nekako šla v to smer, da bi nadzor nad tem področju opravljala
               neka inštitucija tukaj iz Ljubljane, je neprimerna, pa verjetno tudi neživljenjska.
               Težko si predstavljamo, da bo nekdo iz Ljubljane lahko ugotavljal te okoliščine za
               vse funkcionarje širom po Sloveniji. Mnenja smo, da je najbolje, da imajo ta segment
               nadzora v rokah tisti, ki nenazadnje imenuje funkcionarja in nenazadnje funkcionar mu
               je tudi odgovoren.</p>
               <p>Glede prijave premoženja in pa premoženjskega stanja. Funkcionarji so po tem zakonu
               tudi dolžni takoj oziroma najpozneje v enem mesecu prijaviti to premoženje bodisi ob
               nastopu oziroma prekinitvi svoje funkcije oziroma svojega mandata. Računsko sodišče,
               kot pa že rečeno, je pa tisto poklicano, ki bo seveda to tudi spremljalo in pa tudi
               nadziralo. Bistvena kvalitetna sprememba in pa korak naprej je tudi dan s tem novim,
               prej omenjenim pooblastilom. Kajti Računsko sodišče ne bo samo spremljalo, kajti od
               spremljanja imamo bore malo. Računsko sodišče bo imelo tudi možnost opraviti nadzor,
               ko bo seveda prišlo do dvomov oziroma suma, da funkcionar ima bistveno večje
               premoženje, kot bi ga lahko imel na podlagi plač, ki jih prejema v času opravljanja
               svoje funkcije. Seveda taka revizija bo lahko tudi pregledala tudi finančno stanje,
               ne le funkcionarja, ampak tudi ožjih družinskih članov in to bo tudi podlaga za
               ustrezno ukrepanje.</p>
               <p>Zakon opredeljuje tudi prepoved poslovanja, kot smo ga poznali tudi prej. In za
               konec, v prehodnih določbah zakon tudi ureja prehod na nov sistem in ureja, bom
               rekel, vprašanje Komisije za preprečevanje korupcije. S tem zakonom ta komisija
               ugasne s svojim delovanjem s 1.1.2009. Najlepša hvala.</p>
            </sp>
            <sp xml:id="SDZ4-Redna-36-2008-02-29.sp46">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na predstavitev stališč poslanskih skupin. Gospod Srečko
               Prijatelj v imenu Poslanske skupine SNS.</p>
            </sp>
            <sp xml:id="SDZ4-Redna-36-2008-02-29.sp47">

               <speaker>SREČKO PRIJATELJ:</speaker>

               <p>Hvala lepa. Spoštovani! Omenjenega predloga v Slovenski nacionalni stranki seveda ne
               bomo podprli, ker je Državni zbor Republike Slovenije na tretji seji, 10.2.2006
               sprejel Zakon o nezdružljivosti upravljanja javne funkcije s pridobitno dejavnostjo
               in mislimo, da je ta zakon ustrezen, čeprav je Ustavno sodišče podalo neskladje v 3.
               členu v svojem zapisu. Zakaj se ne strinjamo s predlagano novelo? Računsko sodišče po
               novem naj bi prevzelo tudi seveda nadzor nad omenjenimi pristojnostmi. Lepo vas
               prosim! Računsko sodišče že danes ne opravlja svoje dolžnosti. Deluje popularno,
               deluje zelo, v bistvu, nezakonito, če želite in seveda tudi netransparentno. Zakaj?
               Samo en primer vam bom povedal.</p>
               <p>V Slovenski nacionalni stranki smo morali zaradi tega, ker Računsko sodišče ni
               opravilo svoje naloge, vložiti kazensko ovadbo. Kazensko ovadbo zoper znanega
               storilca, ki je na nezakonit način pridobil ogromno premoženje. Ogromno premoženje.
               Računsko sodišče je bilo pozvano k reviziji državnega podjetja. K reviziji poslovanja
               državnega podjetja pred prodajo. Tega ni naredilo. Celo dražiteljem je bilo
               onemogočeno, da pogledajo poslovne listine pred prodaj podjetja. In tu mislim, če se
               že širokousti predsednik Računskega sodišča in predlaga zamenjavo ministra, naj prvo
               sam odstopi, ker na tak način omogoča korupcijo in klientelizem, če želite, tudi
               veliko, veliko združbo, delovanje velike združbe, ki je hudodelska, po naših
               predpostavkah tudi s pomočjo sodišča dosega tako pravnomočne sklepe. To je žalostno,
               veste. In Računskemu sodišču, ki ima samostojen in neodvisen položaj v sistemu države
               in oblasti, dajemo nadzor nad tako pomembnim segmentom, kot je v bistvu premoženjsko
               stanje posameznikov v Sloveniji, ki opravljajo javno funkcijo. Lepo vas prosim, to je
               skrajno neresno in Računsko sodišče že danes, kot rečeno, je samo sebi v namen in
               zgleda, da dela samo tisto, kar je po nekih vzporednih kanalih dobro plačano
               posameznikom. Vem, da sem izgovoril težke besede, ampak to bo pokazala tudi kazenska
               ovadba. Enostavno ignorirati takšen kriminal s strani Računskega sodišča ni moč
               tolerirati več. Tolerantnost ni več možna.</p>
               <p>Drugo, kar bi rad povedal ob tem. Mi smo, ko so predlagali ta zakon, bili deležni
               mnogih kritik v Državnem zboru, to veste sami, in kritizirali ste nas, da v bistvu
               želimo ukiniti Kosovo komisijo zato, ker nam je to naročila Vlada. Danes Vlada
               predlaga drug zakon, za katerega se mi niti "pod razno" ne moramo strinjati v vsebini
               in ga ne bomo podprli. In prosim vas, če mi lahko predstavniki vladne uradne oblasti
               - vidim, da ministra ni pristojnega za to področje, da mi poveste, kaj je pa z vsemi
               tistimi prijavami, ki jih je Kosova komisija že naslovila na različne organe pregona,
               tožilstva in tako naprej, ki so kar poniknili nekam, ni jih več. Veste, ta komisija
               dela in mi nismo nikoli rekli, da slabo dela, ta komisija ima toliko in toliko
               poročil, je napisala toliko in toliko predlogov za kazenske ovadbe, ker sama ne more
               podajati kazenske ovadbe, ker te pristojnosti nima, lahko samo zbira podatke, koliko
               daril smo dobili posamezniki in tako naprej. In s tega stališča me zanima, kaj pa je
               bilo narejenega s strani organov javnega pregona na tistem, kar je pa ta komisija
               naredila? Nič, nič, podčrtana nula! In danes govoriti, da se bomo borili proti
               korupciji na tak način, da bomo Računskemu sodišču podali vse pristojnosti,
               oprostite, ker mi gre na smeh, je resnično neodgovorno, žaljivo in tudi v prvi vrst
               bi morali postaviti takšno Računsko sodišče, ki bi bilo zmožno opravljati delo v
               skladu z zakonom in namenom, za katero je ustanovljeno.</p>
               <p>Še mogoče dva pomisleka, ki ju želim povedati. Glejte, tu navajate, da se bo moral
               obstoječi organ kadrovsko okrepiti. Seveda, področje korupcije je zelo zapleteno, in
               predlagate tudi, da se do prenosa pristojnosti na Računsko sodišče okrepi komisija.
               Pa vendar, na to vas opozarja obstoječa komisija že vseskozi. Zdaj bomo pa kar brez
               problema dali denar tudi za zagotavljanje administrativno-tehničnih pogojev, pa za
               plače, za kar ga do zdaj ni bilo, pa okrepili bomo kadrovsko to institucijo - do zdaj
               pa to ni bilo potrebno oziroma do zdaj je bilo pa to brezpredmetno. Še dobro, da jim
               električne energije niso odklopili tam, na njihovem sedežu. Jaz se čudim, da imajo
               sploh še elektriko, da imajo telefone, veste, res se čudim.</p>
               <p>Spoštovani! Če je kaj resnosti, poštenosti in dobre pripravljenosti, potem potegnimo
               ven znana dejstva. Predsednik Vlade je za tem pultom dejal: "Znani so mi izvori
               premoženja in vse jahte, ki so privezane v marini Portorož in ostalih evropskih
               lukah." Naj pove, kdo so lastniki teh jaht! Ne rabimo te komisije, niti Računskega
               sodišča, niti nobene druge komisije! Takoj se lahko to zaseže, imamo tako imenovane
               preiskovalne zapore, pa dajmo te ljudi malo na hladno, da se bodo ohladili in
               povedali, od kje jim tako enormna količina denarja v 15 letih. Za mnoge, veste, vem,
               da so imeli pred dobrimi 17 leti zgolj kak APN 4, to je motor Tomos, in so prihajali
               na Roško vpiti v megafon - tam sem bil tudi jaz, seveda v podporo našemu premierju,
               ki je bil zaprt. Danes imajo ti ljudje enormno količino denarja na svojih bankah,
               verjetno za prvo številko še vedo, za ostale ničle zadaj pa jim že zmanjka spomina,
               ker se iz dneva v dan spreminja ta številka. To je korupcija in klientelizem! In tu
               je treba stopiti na prste. In če vemo te podatke, premier pa je dejal, da jih vemo,
               ve jih tudi policija - zakaj potem ne ukrepamo? Sprenevedanje prve vrste! Z menjavo,
               ukinitvijo te komisije in podajanjem pristojnosti s 1.1.2009 na Računsko sodišče ne
               bomo storili popolnoma ničesar. Še bolj bomo zameglili to dejansko zelo plodno njivo
               in z nje bomo lahko pobirali v megli še bolj aktivno tisto, kar je zraslo s trudom
               tudi posameznikov in kar smo odvzeli predvsem tistim, ki so danes revni. Hvala lepa.
            </p>
            </sp>
            <sp xml:id="SDZ4-Redna-36-2008-02-29.sp48">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče, v imenu Poslanske skupine nepovezanih
               poslancev.</p>
            </sp>
            <sp xml:id="SDZ4-Redna-36-2008-02-29.sp49">

               <speaker>SAŠO PEČE:</speaker>

               <p>Spoštovani prisotni! Ne preseneča spoznanje današnje kritike nekaterih Računskega
               sodišča. Ne preseneča, če malo bolj poznamo ali če vsaj dnevno spremljamo dogodke v
               okviru naše države, nenazadnje pa dogodke v povezavi zadnjih parih let. Da je
               Računsko sodišče eden izmed tistih tako najbolj negativnih elementov, kakor je bilo
               maloprej opevano, seveda ne drži. Dejstvo pa je, da ta pesem ustreza Vladi Republike
               Slovenije, ustreza vladni politiki. Če vemo za zadnje predlagane ukrepe Računskega
               sodišča, ki so bili prvič izpostavljeni v okviru naše države, torej zahteva po
               ministrovem odstopu zaradi previsoko načrtovanih prihodkov in previsoko pobranih
               komunalnih pristojbin s strani enega izmed slovenskih ministrov. Potem ne rabimo kaj
               dosti razmišljati, da bi vedeli, komu to ni všeč. In katere politične stranke danes
               in tukaj tako zelo grdo govorijo o samostojni inštituciji, ki izvaja svoje naloge.
               Državni sekretar je v okviru svoje uvodne predstavitve izpostavil politično higieno.
               Za, po moji oceni, celostno podobo politične higiene, pa se je potrebno vrniti tri
               leta nazaj. Tri leta nazaj do prvih aktivnosti aktualne vlade z njenimi poskusi za
               ukinitev tako imenovane Kosove protikorupcijske komisije, ki se je v teh treh letih
               pozitivno izkazala. Opozarjala je in v okviru svojih pristojnosti nakazovala na malo
               morje koruptivnih dejanj v okviru naše države. In dejstvo je, da je omenjena komisija
               znala povezati večji del teh dejanj z aktualno vlado Republike Slovenije oziroma
               posameznimi ministrstvi. Pozneje se bom konkretno dotaknil večih primerov, ko je bila
               tako imenovana Kosova protikorupcijska komisija vedno znova deležna kritik, ki so
               prihajale s strani tistih, ki podpirajo Vlado od samega začetka in so pripravljeni za
               to svojo podporo pozabiti, ne samo načelnost, pozabiti svoj izvor v zameno za
               trepljanje po ramenih ali celo in kar mislim, da je, še mnogo več. V začetku tega
               mandata se je začelo, ko so trije poslanci Slovenske nacionalne stranke: gospod Zmago
               Jelinčič, gospod Srečko Prijatelj in gospod Bogdan Barovič vložili novelo
               protikorupcijskega zakona, ki je ukinjala Kosovo protikorupcijsko komisijo. V
               nadaljevanju je Vlada Republike Slovenije oziroma so vladajoči poslanci vložili
               veliko število amandmajev in zakon dodelali do te mere, da v kolikor bi bil sprejet v
               polni obliki, potem tako imenovane protikorupcijske Kosove komisije danes in tukaj
               več ne bi bilo, v kolikor bi bil sprejet v njihovi idejni zasnovi.</p>
               <p>Vlada Republike Slovenije je v nadaljevanju tokom teh let, ki sem jih prej omenil, od
               leta 2004, vedno znova nagajala, metala polena pod noge omenjeni protikorupcijski
               komisiji. In kaj je Kosova protikorupcijska komisija? Naj bi bila na podlagi zakona
               samostojen organ, ki deluje v smislu preprečevanja korupcije v okviru naše države.
               Ali je zakonodajna veja oblasti in ali je Vlada Republike Slovenije omogočila tej
               komisiji, da dela nemoteno? Odgovor je ne. Vedno znova je bila omenjena komisija
               postavljena pod politični pritisk in zato tudi ukrepi te komisije po vsej verjetnosti
               niso zaživeli v vsej tisti meri, ki v okviru normalne države, kjer se Vlada ne
               poteguje za svoj prav v okviru korupcijskega boja, poudarek je na "svoj prav", potem
               bi bila seveda zgodba drugačna. Ampak že od začetka leta 2005 je oznaka, ki je bila
               pripisana omenjeni komisiji, dovolj jasno povedala s strani Vlade Republike
               Slovenije, kaj je ta komisija, kako jo bo Vlada Republike Slovenije upoštevala v
               okviru svojega dela in kakšni bodo učinki, politični učinki omenjene komisije. Vlada
               Republike Slovenije, tako predsednik Vlade, kot minister za javno upravo sta komisijo
               degradirala v okviru leta 2005 in nadaljevala z degradacijo v letu 2006, 2007 in
               nenazadnje v letošnjem letu, 2008. Degradacija v obliko brezzobega tigra. Torej,
               takrat se je dalo prvo jasno sporočilo državljankam in državljanom o nepotrebnosti
               obstoja posebnega samostojnega telesa, ki bi se ukvarjal z ugotavljanjem korupcije,
               klientelizma in pranja denarja. Hočem povedati, da je Vlada Republike Slovenije z
               vladajočimi političnimi strankami oziroma poslanskimi skupinami, in žal tudi z
               nekaterimi opozicijskimi poslanskimi skupinami, v tem obdobju naredila vse, da bi se
               izničila verodostojnost omenjene komisije. In zopet se zgodi tisti moment, ki je vse
               prepogostokrat vezan v okvir dela slovenskih institucij. To pomeni, da se morajo te
               večji del svojega časa ukvarjati same s seboj, s tem da sperejo iz sebe tisti madež,
               ki jim ga nadenejo vladni lakaji ali celo Vlada sama in ki ga morajo pozneje
               opravičevati. Ampak, je to namen, je to prava strategija, je to prava politika? Po
               moji oceni, ne! To je seveda en izmed elementov agitpropovstva, da se nekomu vzame 24
               ur na dan, da ne more opravljati posla za katerega je bil ustanovljen in da se mu
               pripisujejo različne stvari. OECD je v poročilu o Sloveniji izrazila zaskrbljenost
               zaradi napovedane razpustitve Komisije za preprečevanje korupcije. Tokom razprave,
               naj si bo širše, javne razprave, ki je potekala ta tri leta v okviru Republike
               Slovenije nas je celotna strokovna javnost rotila, nas prepričevala da pustimo obstoj
               Protikorupcijske komisije. Po anketah, ki so izvedene v okviru držav članic Evropske
               unije in tudi mnogo širše, se Slovenija ne more pohvaliti z boniteto o neobstoju ali
               majhnem obstoju korupcije. Celo nasprotno. Vedno bolj, predvsem pa v letu aktualne
               vlade, smo podvrženi tovrstnim številkam, ki so zastrašujoče. Nekaj ugotovitev
               omenjene komisije, ki jo hoče Vlada Republike Slovenije ukiniti 1. 1. 2009, z
               današnjim aktom pa seveda sprejeti temelje za te ukinitve. Najsibo posel
               helikopterskega reševanja v povezavi z Avto-moto zvezo Slovenije najsibo podjetje
               Flycom za opravljanje storitev Elesa, najsibo klinično preizkušanje zdravil stroškov
               dela javnega naročanja, najsibodo največji državni posli v povezavi z nakupom finskih
               oklepnikov. Najsibo primer Interevrope, najsibo primer sponzoriranja volilne kampanje
               največje vladne stranke, najsibo v povezavi z Onkološkim inštitutom in danes že zelo
               prijetim imenom čudežnega dečka Domna Zavrla, ki je za svetovanje prejel preko
               250.000 evrov in naj si bo teh poslov, ki jih je bilo in na katere je opozarjala
               protikorupcijska komisija še mnogo, pa lahko vedno povlečemo identifikacijo ali
               povezavo, enačaj z Vlado Republike Slovenije; pa najsi ta enačaj poteka skozi
               lastništva tovrstnih podjetij, kot sem prej dva navedel, ali naj se enačaj poveže
               skozi prijateljevanje v okviru največje vladne stranke.</p>
               <p>Torej kje je zdaj politična higiena, kot nam jo skuša prikazati državni sekretar v
               okviru svojega uvodnega nastopa? Je politična higiena v tem, da se nekoga, ki se na
               podlagi zakona ukvarja z ugotavljanjem korupcije, poskuša že v samem začetku
               onemogočiti v njegovem delu? Ga istovetiti z brezzobnim tigrom, mu metati polena pod
               noge, potem pa ga na koncu ga še ukiniti zaradi tega, ker naj bi bilo po oceni Vlade
               Republike Slovenije enostavneje in boljše njegove posle, naloge prenesti na Računsko
               sodišče. Tudi če vzamemo, da se bo zgodilo, žal, 1. 1. 2009, kolikor bo ta vlada,
               seveda še aktualna vlada takrat, da bo res izničila Kosovo protikorupcijsko komisijo
               in če bo res posle omenjene komisije prevzelo Računsko sodišče.</p>
               <p>Če pogledamo, mislim, da je bilo tri tedne nazaj, ne držite me za besedo, prosim,
               mogoče dan več ali manj, Računsko sodišče je pozvalo predsednika Vlade zaradi
               ugotovljenih nepravilnostih po zamenjavi enega od ministrov. Vlada Republike
               Slovenije je seveda malo v šali odgovorila Računskemu sodišču naj jim povejo, kakšna
               je pravna podlaga za to njihovo odločitev in ali so oni sploh pristojni ugotavljati
               neupravičene dajatve, ki jih plačujejo državljanke in državljani, ali v konkretnem
               primeru, pravilom Mariborčanke in Mariborčani in ali si Računsko sodišče sploh lahko
               dovoli opozoriti za napake Vlade Republike Slovenije. Po moji oceni, jaz skoraj nisem
               mogel verjeti na odziv predsednika Vlade, je bilo to norčevanje. In se postavimo v
               kožo oziroma v obdobje po 1. 1. 2009, ko bo Računsko sodišče ugotovilo, dokazalo
               primer korupcije, kaj bo takrat naredila, v kolikor bo še aktualna vlada Janeza
               Janše. Saj se bo norčevala iz vseh ugotovitev Računskega sodišča s področja
               klientelizma, pranja denarja in korupcije. In, če je to rešitev, kakršno zagovarja
               Vlada Republike Slovenije, kot jo zagovarja minister in ne nazadnje, žal, danes tudi
               državni sekretar, potem lahko z zagotovostjo rečemo le eno - Slovenija bo odprta za
               domača in pa tuja posega, ki ju lahko imenujemo klientelizem in korupcija. Namesto,
               da bi vsi mi danes tukaj dali jasen signal Vladi Republike Slovenije, da se pa takole
               ne more igrati z našo državo in zavrnili predlog akta, ki nam ga ponujajo v sprejem
               in s tem jasno napovedali, da še vedno verjamemo v ločenost ustave v tistem delu, ki
               govori o izvršni, zakonodajni in sodni veji oblasti. In zakaj verjamemo v ločenost?
               Zaradi tega, ker potem verjamemo v boj proti klientelizmu in korupciji. V kolikor pa
               boste dovolili, da Vlada Republike Slovenije vse to sprejme pod okrilje ene hiše,
               vladnega kabineta, gospodje in gospe, jaz ne vem, kdo lahko govori o politični
               higieni. Poteza, s katero Vlada Republike Slovenije, pa ne glede, jaz ne verjamem, da
               je kdorkoli izmed nas toliko naiven, da bo verjel, da omenjeni akt zgolj in pa le
               sledi Ustavnemu sodišču, tega, vsi vemo, ne smemo verjeti. Ta akt sledi le posledici
               značilnosti posameznika, ki ga lahko povežemo z revanšizmom. In, žal, naš predsednik
               Vlade je izjemen revanšist. In ne zaradi spora med dvema posameznikoma ukinjati
               institucijo, ki se je v preteklih treh letih, navkljub temu, da se ji je vedno znova
               nagajalo, navkljub temu, da se ji je grozilo z razpustitvijo vsak mesec, ukinjati te
               institucije, ki je dela neke učinke. In, če bomo pristali na to vladno teorijo ali pa
               vladno željo, po ukinitvi omenjene institucije, torej Kosove protikorupcijske
               komisije, potem se bomo iz dneva v dan srečevali le z ukrepi, ki so danes zelo
               aktualni, žal, pa dolgoročno izjemno, tudi srednjeročno, neučinkoviti brez sodnega
               epiloga.</p>
               <p>V Poslanski skupini nepovezanih poslancev Lipa vladne zamisli o ukinitvi
               protikorupcijske komisije ne bomo podprli. Hvala lepa.</p>
            </sp>
            <sp xml:id="SDZ4-Redna-36-2008-02-29.sp50">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič v imenu Poslanske skupine SDS.</p>
            </sp>
            <sp xml:id="SDZ4-Redna-36-2008-02-29.sp51">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Kolegice in kolegi, predstavniki Vlade! Kljub temu,
               da smo do sedaj več govorili o obstoječi komisiji za preprečevanje korupcije, kot o
               samem zakonu, in to predvsem iz pozicije pokroviteljstva in zaščitništva, se bom
               poskušal čim bolj omejiti na samo vsebino zakona in o tem podati stališče Poslanske
               skupine Slovenske demokratske stranke, ki predlagani zakon podpira, saj je
               pripravljen v skladu z odločbo Ustavnega sodišča, ki je ugotovilo, da je nekaj določb
               Zakona o nezdružljivosti opravljanja javnih funkcij s pridobitno dejavnostjo v
               neskladju z Ustavo. Nekaj določil je torej bilo v neskladju z Ustavo.</p>
               <p>Zato sedaj obravnavamo zakon, ki sledi ugotovitvam Ustavnega sodišča. Gre za zakon,
               ki v nasprotju s predhodno vloženimi zakoni Poslanske skupine Socialnih demokratov,
               dejansko sledi intenci Ustavnega sodišča. Državni zbor je že v prvi polovici
               sedanjega mandata sprejel nov zakon o nezdružljivosti funkcij, ki sem ga prej tudi že
               omenil, ki je nadomestil sedanji zakon o preprečevanju korupcije, vendar je Ustavno
               sodišče, kot rečeno, ugotovilo, da je nekaj določil tega zakona v nasprotju z Ustavo.
               Ne cel zakon, ampak le nekaj določil, zato je Državnemu zboru naložilo, da ta
               neustrezna določila spremeni. Vlada je zato pripravila nov zakon o omejitvah in
               prepovedih za nosilce javnih funkcij, ki bolj jasno predpisuje omejitve funkcionarjem
               pri njihovem delu in nezdružljivost opravljanja njihove funkcije s pridobitno
               dejavnostjo. Prav tako pa so bolj natančno določene obveznosti funkcionarjev do
               sporočanja podatkov o njihovem premoženjskem stanju in sankcije v primerih
               nespoštovanja njihovih obveznosti iz tega zakona. Funkcijo dosedanje Komisije za
               preprečevanje korupcije bo po novem v največji meri prevzelo Računsko sodišče, v
               manjši meri pa tudi državna, pokrajinske in občinske volilne komisije, Sodni svet,
               Državnotožilski svet oziroma drug organ, pristojen za imenovanje funkcionarjev.</p>
               <p>V Poslanski skupini Slovenske demokratske stranke pričakujemo, da bo s temi
               spremembami manj dvomov in različnih razlag zakonskih določil kot doslej in bo vsak
               organ opravljal le tisto delo, za katero je pristojen na podlagi nedvoumnih zakonskih
               določil. Komisija za preprečevanje korupcije na podlagi Zakona o preprečevanju
               korupcije namreč kljub svojemu imenu v sedaj veljavnem zakonu dejansko nima pravne
               podlage za boj zoper korupcijo oziroma za neposredno preprečevanje le-te. Zakon ji
               daje pristojnost za ugotavljanje nezdružljivosti funkcij, za zbiranje premoženjskih
               in tudi nekaterih drugih podatkov o funkcionarjih, o njihovih darilih in podobno.
               Nekih izvršilnih funkcij, ki bi merile na učinkovit boj ali preprečevanje korupcije,
               pa v sedaj veljavni zakonodaji ni. Zato je res in tudi upravičeno, da marsikdaj
               govorimo o komisiji oziroma instituciji, ki nima zob, da bi se učinkovito borila
               proti temu, kar ta komisija nosi v svojem imenu.</p>
               <p>Najpomembnejša novost predlaganega zakona je v določitvi pristojnosti nadzora nad
               javnimi funkcijami, ki je podeljena za: nadzor nad prepovedmi in omejitvami pri
               sprejemanju daril, prijavo premoženjskega stanja in prepovedjo poslovanja, torej ta
               funkcija, ta del pristojnosti se prenaša na Računsko sodišče. Za nadzor nad
               nezdružljivostjo funkcij in drugih pridobitnih dejavnosti pa bodo pristojni državna
               volilna komisija, občinska volilna komisija, tudi pokrajinska, ko bo prišlo do
               ustrezne zakonodaje, potem Sodni svet, Državnotožilski svet oziroma drug organ,
               pristojen za imenovanje posameznega funkcionarja, kot sem že prej omenil.</p>
               <p>Poslanci Slovenske demokratske stranke ocenjujemo, da ima Računsko sodišče bistveno
               višjo strokovno kot tudi moralno avtoriteto pri razreševanju tistih vprašanj, ki so
               povezana s področjem nadzora nad prepovedmi in omejitvami pri sprejemanju daril, nad
               premoženjskim stanjem funkcionarjev in nad prepovedmi poslovanja, kot ga ima sedaj
               veljavna Komisija za preprečevanje korupcije, ki se je v svojem mandatu vse
               prevečkrat zatekala k zelo pavšalnim ocenam, ki so večkrat spominjale na politične
               kvalifikacije. Ne glede na to, da tudi pri Računskem sodišču lahko, kot je bilo tudi
               že rečeno, ugotavljamo določene pomanjkljivosti, lahko tudi komentiramo njihove
               posamezne odločitve, ampak vendarle, če gledamo na celoto in primerjamo obe
               instituciji, pa vendarle verjetno lahko vsi z gotovostjo rečemo katera je tista, ki
               uživa nekako večji ugled, da bo bolj neodvisna, bolj strokovna in tako naprej.</p>
               <p>Kar se tiče komisije, o kateri smo danes največ govorili, torej obstoječe Komisije za
               preprečevanje korupcije, bi lahko nanizal zelo veliko problemov, zelo veliko
               vprašljivih ravnanj, predvsem pa bi izpostavil eno. In sicer tisto, ko je ta komisija
               zelo veliko uporabljala pravni institut načelnih mnenj, ki se ga je komisija, kot vsi
               veste, pogosto posluževala in ga je po našem mnenju tudi velikokrat zlorabljala.
               Načelno mnenje se namreč ne bi smelo nanašati na konkreten primer, biti analiza ali
               preiskava konkretnega primera, in še posebej, iz načelnega mnenja ne bi smelo
               izhajati koga je komisija z načelnim mnenjem obravnavala. Kot vsi vemo, je šlo v teh
               omenjenih načelnih mnenjih dejansko za obravnavo konkretnih dogodkov in konkretnih
               ljudi in tudi za obračunavanje, bom rekel politično obračunavanje s konkretnimi
               ljudmi. Zato je v teh primerih šlo za eklatantno zlorabo pristojnosti komisije.</p>
               <p>Z novim zakonom bo materija obravnavana, kot že rečeno, bolj pregledno, strokovno in
               tudi bolj neodvisno, zato ne vidimo nobenih zadržkov zoper obravnavani zakon. Da pa
               ne bi kdo ponovno, kot že velikokrat doslej, pa tudi danes, govoril o tem, da
               sprejemamo zakon zgolj zato, da zamenjamo predsednika komisije Kosa. Pa temu
               nasprotuje že samo dejstvo, da bodo Računsko sodišče in drugi organi, ki bodo s tem
               zakonom prevzeli dosedanje pristojnosti komisije, to prevzeli šele s potekom mandate
               sedanje sestave Državnega zbora. In to je nasprotno temu, kar želijo nasprotniki
               povedati. Če bi bila zamenjava predsednika komisije izključni namen predlagateljev,
               čeprav bi po našem mnenju bilo bolje, če bi to komisijo vodil drug človek, ki bi bil
               bolj strokovno usposobljen, ki bi ravnal bolj strokovno in ki bi bil bolj neodvisen,
               kot je aktualni predsednik te komisije. Kajti, kot sem že prej omenil, mu lahko
               očitamo, glede na dosedanje delo, ravnanje, ki je vzbujalo velik dvom v njegovo
               neodvisnost, pri čemer se je pogosto spuščal na zelo tanek led politike. No, in če bi
               to držalo, kar nekateri očitajo, da gre Vladi in vladajoči koaliciji zgolj za to, da
               se zamenja komisija in predvsem, da se zamenja njen predsednik, potem bi s prehodno
               določbo v tem zakonu prenos pristojnosti s komisije na Računsko sodišče in druge
               organe uveljavili takoj, s sprejetjem zakona oziroma v 8 dneh po objavi v Uradnem
               listu in ne šele s potekom mandata tega Državnega zbora, ali pa bi celo izpeljali
               sicer precej zapleten postopek razrešitve predsednika. Pa se to ni zgodilo, ampak gre
               za sistemsko spremembo. Gre za sistemsko spremembo, ki izboljšuje stanje, kot sem že
               prej omenil. Vse takšne in podobne špekulacije pa v Poslanski skupini Slovenske
               demokratske stranke odklanjamo. Zato bomo poslanci Slovenske demokratske stranke
               obravnavani predlog zakona podprli. Hvala lepa.</p>
            </sp>
            <sp xml:id="SDZ4-Redna-36-2008-02-29.sp52">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dušan Kumer, v imenu Poslanske skupine SD. Prosim.</p>
            </sp>
            <sp xml:id="SDZ4-Redna-36-2008-02-29.sp53">

               <speaker>DUŠAN KUMER:</speaker>

               <p>Hvala za besedo, gospod podpredsednik. Spoštovani predstavniki Vlade, kolegice in
               kolegi! Zdaj moram za začetek najprej specialiste juriste nekako opomniti, da
               Republiška volilna komisija mene ni imenovala v Državni zbor, ampak so me seveda
               izvolili volivci in volivke, čeprav bo sedaj nadzirala to moje premoženjsko stanje.
               Tako, da me ni imenovala, in mislim, da enako velja tudi za občinske funkcionarje, ki
               so v občinskih svetih, jih ni imenovala občinska volilna komisija.</p>
               <p>In še dve zadevi, ki sledita iz uvoda in sta šele danes jasni, tudi v teh uvodnih
               predstavitvah poslanskih skupin. Šele danes sem ugotovil, da ta zakon sledi dvema
               strateškima usmeritvama. In sicer, prva je, da gre za decentralizacijo korupcije in
               klientelizma, kar je bilo danes na nek način v uvodu tudi s strani Vlade
               predstavljeno. In druga, da gre za neke vrste ponovitev zgodbe, kot je bilo omenjeno,
               etične norme, gre za etični kodeks. Spomnimo se, da je Vlada pred tremi leti in pol
               sprejela ta etični kodeks, toda spoštovanje tega etičnega kodeksa ni ne vem kako
               veliko s strani tistih, ki so ga podpisali. Ampak o tem bom nekaj več povedal kasneje
               v teh uvodnih besedah.</p>
               <p>Skratka, v Poslanski skupini Socialnih demokratov ne podpiramo Predloga zakona o
               omejitvah in prepovedih za nosilce javnih funkcij, ker se preprosto vračamo nazaj v
               obdobje, ko smo podobno rešitev že imeli, trajala je 12 let in se je izkazala za
               popolnoma neučinkovito.</p>
               <p>Odklonilno stališče poslanske skupine izhaja tudi iz preprostega razloga, ker je
               urejanje sistema samonadzora na vseh nivojih za več kot 5.000 funkcionarjev oziroma
               nosilcev javnih funkcij pesek v oči glede boja proti klientelizmu in korupciji. Res
               je, da Ustava Republike Slovenije izrecno ne govori o protikorupcijskem delovanju.
               Res je tudi, da sama zahteva po preprečevanju korupcije izhaja že iz načela pravne
               države, ki pa je v Ustavi izrecno zapisana. In prav tako je res, da se učinki boja
               proti razraščajoči korupciji in klientelizmu v Sloveniji ne merijo le z epilogi pred
               sodišči, kjer zaenkrat ni neke pretirane pozitivne statistike, marveč se lahko merijo
               tudi z učinki preventivnega delovanja. In ta del strategije, preventivno delovanje v
               zatiranju korupcije, s tem zakonom ukinjamo in ostajamo samo na represivnih učinkih.
               Tudi znotraj teh merljivih učinkov, represivnih, kjer imajo pomembno in odgovorno
               vlogo za to pristojni državni organi, ki so po svojem bistvu del dela strokovni in
               samostojni ali bi to morali biti, pa večkrat v slovenski praksi niso, ker so še kako
               odvisni od vsakokratne izvršne oblasti. Ilustracijo in dokaz imamo možnost videti v
               zadnjih tednih, ko se s strani teh organov skuša ustvariti in stvari spremeniti. Vsaj
               vtis je pozitiven. In spet je politika tista, ki vtikuje tja kamor se ji ni potrebno
               ali kamor se sploh ne bi smela vtikati. Govoriti, da bodo rezultati teh aktivnosti
               državnih organov, v boju proti klientelizmu in korupciji ter gospodarskemu kriminalu,
               odvisni od ravnanja največje parlamentarne stranke v prihodnje, je pa le preveč.
               Kajti več kot jasno je, da so tudi sedanje aktualne lopovščine, kot to večkrat
               poimenuje, in jih je v preteklosti poimenoval predsednik Vlade, mešani posamezniki iz
               ali blizu največji stranki. Takšno stanje nastane samo takrat kadar obstaja
               velikanska povezanost med nosilci javnih funkcij in političnih funkcij izvršne
               oblasti, upravami in nadzornimi sveti, predvsem podjetij v državni lasti in tistih
               zasebnih podjetij v lasti simpatizerjev ali članov strank, ki so na oblasti. Seveda v
               najizdatnejši meri največje stranke. Zato je treba tudi ob tej priložnosti povedati,
               da sta klientelizem in korupcija v zadnjih letih še v porastu. Sta se še bolj
               razrasla, in da resno ogrožata vladavino prava v Sloveniji in spodkopavata zaupanje
               ljudi v ključne državne institucije. Nenazadnje, to je zapisal tudi sam predlagatelj
               tega zakona, v malo drugačni konstalaciji. In to so seveda posledice dveletnega
               napora vladajoče garniture, da se inštalira s kadrovskim cunamijem v vse pore in
               nivoje družbenega, gospodarskega in upravnega sistema. In v tem kontekstu je potrebno
               gledati in ocenjevati ukinitev samostojne, strokovne in neodvisne komisije za boj
               proti korupciji, in ne samo njenega predsednika in vzpostavitev samonadzora nosilcev
               javnih funkcij. Skratka, izvršna oblast si je preprosto s tem predlogom zakona
               prisvojila vse vzvode boja proti korupciji, čeprav na drugi strani raziskave in
               praksa dokazujejo, da je prav izvršna oblast in upravni aparat, ki je pod njeno
               taktirko potencialno najbolj občutljiv za te nečednosti in lopovščine.</p>
               <p>V Poslanski skupini Socialnih demokratov smo tudi skeptični do tega, da se bo
               spremenil odnos do nekaterih organov, kot je na primer Računsko sodišče o katerem je
               bilo danes že veliko rečeno, ki po tem zakonu pridobijo nekatere pomembne
               pristojnosti, kot je sedanji odnos do protikorupcijske komisije, tako imenovane
               Kosove komisije. Torej gre za institucijo v primeru Računskega sodišča, ki ji tudi
               predlagatelj tega zakona daje velik pomen in naj bi kot neodvisna in strokovna
               inštitucija odigrala pomembno vlogo pri uveljavljanju zakona. Sama Vlada je zapisala,
               citiram: "Zakon o Računskem sodišču določa, da aktov s katerimi izvršuje svojo
               revizijsko pristojnost ni dopustno izpodbijati pred sodišči, niti pred drugimi
               državnimi organi." Konec citata. To ste zapisali v obrazložitev tega predloga zakona.
               In Računsko sodišče je v primeru okoljskega ministrstva izdalo akt in predlagalo tudi
               sankcije. In kako je reagirala Vlada oziroma predsednik Vlade? S cinično izjavo, da v
               zgodovini ne pozna primera, da bi Računsko sodišče razreševalo ministre Vlade. Torej
               ali je to in tak odnos garancija, da se bo tudi v primerih odločitev Računskega
               sodišča v zvezi s tem zakonom, ki ga danes obravnavamo, ravnalo drugače, bolj
               korektno in se ga bo upoštevalo? "Malo morgen" bi rekla moja mama, če bi bila danes
               za to govornico. S podobnim cinizmom in sarkazmom je spisano tudi pismo Ministrstva
               za javno upravo gospodu Milošu Maršalu, ki je izrazil svoje stališče do predloga
               zakonskih rešitev na področju omejitev in prepovedi za nosilce javnih funkcij, ki
               seveda ni pisano povsem na kožo vladnemu predlogu tega zakona.</p>
               <p>Skratka, že ta dva primera kažeta in sam predlog zakona, da gre za projekt demontaže
               sedanjega, le nekaj več kot dveletnega poizkusa vzpostavitve bolj učinkovitih
               mehanizmov boja prot korupciji in klientelizmu. Tako da, očitno so ti poskusi velik
               trn v peti vsem tistim, ki skušajo še naprej delovati v povsem kalni vodi. Zato v
               Poslanski skupini Socialnih demokratov tega predloga zakona ne bomo podprli.</p>
            </sp>
            <sp xml:id="SDZ4-Redna-36-2008-02-29.sp54">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Aleš Gulič v imenu poslanske skupine LDS. Prosim.</p>
            </sp>
            <sp xml:id="SDZ4-Redna-36-2008-02-29.sp55">

               <speaker>ALEŠ GULIČ:</speaker>

               <p>Spoštovani gospod predsedujoči! Cenjena kolegica in kolegi, predstavniki ministrstva.
               Meni je pravzaprav nerodno o tako zmedenem in slabem zakonu govoriti v Državnem
               zboru. Takšen zakon bi spadal v kakšen drug prostor. Bolj zabaven. Tam kjer se da
               koga, recimo, tudi bolj izdatno ozmerjati. Tukaj je pa pač Državni zbor in je treba
               nekatere zadeve vendarle tudi zamolčati ali pa vsaj izbrati drugačen način kot bi si
               ga kakšen predlog zakona zaslužil.</p>
               <p>Če gremo čisto od začetka. Pravzaprav moram reči, da me mag. Roman Rep ni prepričal o
               tem, o čemer je hotel govoriti. Namreč nejezikovna znamenja in pa govorica telesa sta
               govorila o tem, da tudi sam ne verjame v to, kar pripoveduje. In verjamem, človek, ki
               seveda ima neko izobrazbo, ki je intelektualec, ki je seveda tudi inteligenten, v
               take neumnosti verjeti ne more.</p>
               <p>Po drugi strani gre še za neko drugo historično zadevo, historični preblisk, namreč,
               predlagatelj tega zakona vendarle oživlja tako imenovano, pa večkrat opsovano
               kontinuiteto v Državnem zboru, saj oživlja duh tako imenovanih komisij za
               ugotavljanje premoženja ali kaj je bilo zadnje čase. Takrat so se potem lokalni
               veljaki A - spravljali na državljane, B - in jih razkrinkavali kdo ima večji kurnik,
               kdo je dobil kakšno gredico po kakšnih zvezah in tako naprej.</p>
               <p>Ta nadzor, ki ga prinaša predlog novega zakona, se sedaj razprši na, tako čez prst
               pogledano, kakšnih 300 inštitucij, ki bodo imele seveda zelo različne poglede na
               tiste, ki jih bodo gledale, nadzorovale, preiskovale. Po drugi strani iz tega
               predloga zakona veje tisto, kar pravzaprav poslušamo že tam od, recimo, začetka leta
               2005, se pravi, kako bi bilo ukiniti Kosovo komisijo, da čisto na kratko povem.
               Najprej se je očitalo, da po pol leta že 10 let ni delala, tako približno je to
               izgledalo. Potem se je očitalo, da je brezzobi tiger, seveda, zob se ji ni dajalo, pa
               tudi treba ni bilo. To je komisija, ki se ukvarja s preprečevanjem korupcije, ne pa s
               kaznovanjem in lovljenjem, za to imamo druge inštitucije. To je povezano konec koncev
               tudi s tistim, kar sem včeraj spraševal predsednika Vlade, ali so pred Vlado vsi
               enaki? Ne, niso. Niso ne v tem pogledu, ne v onem. Konec koncev, če pogledamo koga se
               je že odstavljalo iz različnih funkcij. Enega zato, ker je slabo pripovedoval vice
               ali pa ker jih ne zna, drugi, seveda, ki so počeli kakšne hujše neumnosti ali pa
               delali protizakonitosti, pa se pač ohranjajo zaradi tega, ker kakšen čas ni
               primeren.</p>
               <p>Predlog zakona, ki ga imamo pred seboj razbija dosedanjo celovito ureditev in ureja
               zgolj omejitve glede nezdružljivosti poslovanja, sprejemanja daril, področje
               poročanja o premoženjskem stanju. Pri čemer skrb za uresničevanje razmeroma kratkega
               predpisa, ne glede na njihove izvorne pristojnosti, nalaga potem vrsti različnih
               organov, Ustavnemu sodišču, volilnim komisijam, ki so, vemo kako sestavljene, in vemo
               kako takšne zadeve puščajo, tesnila pri teh organih so zelo slaba in potem se da to
               vse zlorabljati, če že ne zlorabljati, pa vsaj uporabljati v kakšni predvolilni
               kampanji. Se pravi, vrsta organov bo obremenjenih, čeprav vsi ali pa večina teh že
               danes govori o tem, kako so kadrovsko podhranjeni, kako so seveda tudi materialno
               podhranjeni, kako njihovi pogoji dela niso v redu. Sedaj se bodo morali pa ukvarjati
               še s čim več. To nam govori že v naprej o tem, kako bo delo teh organov, ker sedaj
               nimamo več samo enega, neuspešno.</p>
               <p>Veliko teh organov v resnici, sedaj lahko naredite statistiko, sestavljajo
               funkcionarji, politiki in nestrokovnjaki za področje, kar zna pripeljati in prav
               gotovo bo pripeljalo, tako je bilo tudi že kdaj prej, ko smo imeli podobne organe, do
               uporabe različnih standardov nestrokovnosti, voluntarizem, občutenja, večjem ali
               manjše občutljivosti za kakšno reč in tako naprej, ne samo, da ti organi ne bodo
               brezzobi tigri, ampak celo čeljusti ne bodo imeli, mogoče bodo kakšen glas spustili,
               če bodo upali ali ne. Če bi v resnici govorili o neki politični higieni, potem bi
               morala v tem trenutku Vlada, recimo, Draga Kosa in pa Komisijo za boj proti korupciji
               nagraditi, ne pa jo tako perfidno ukinjati, ne sicer zdaj, ampak kasneje, to je
               povezano tudi s tem, da bo treba vendarle javiti organizaciji Združenih narodov
               katera komisija pri nas opravlja te funkcije in za enkrat je to še vendarle Komisija
               za preprečevanje korupcije, ki je v svetu poznana in tudi cenjena, ima visoke ocene,
               kasneje, ko bo pa to odkljukano bomo pa že delali po svoje. Slišali smo tudi kako je
               gospod Drago Kos odvisen, jaz ne vem od česa je odvisen, ali od gobic ali od kokaina
               ali je iglavec ali je listavec, ampak kolikor ga poznam in kolikor sem delal z njem
               in seveda tudi tisti, ki so o tem govorili vedo, da svoje delo opravlja
               profesionalno, natančno, jasno in tudi pregledno. Je pa res, da so kakšne stvari, ki
               jih zakon zahteva in prav gotovo tistim, ki moramo poročati o svojih premoženjskih
               stanjih to ni prijetno.</p>
               <p>V Liberalni demokraciji smo se zaradi vsega tega, pa tudi zaradi tega, ker je bil
               enkrat prej zavrnjen Zakon o integriteti v javnem sektorju, ki je te zadeve veliko
               bolje reševal, odločili, da tega zakona nikakor ne bomo podprli in se bomo trudili na
               vse načine, da zakon ne bo začel veljati in to predvsem zaradi tega, ker je v resnici
               naslov tega zakona "zakon za omogočanje korupcije in zlorabo podatkov". Hvala lepa.
            </p>
            </sp>
            <sp xml:id="SDZ4-Redna-36-2008-02-29.sp56">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Majda Zupan v imenu poslanske skupine NSi. Prosim.</p>
            </sp>
            <sp xml:id="SDZ4-Redna-36-2008-02-29.sp57">

               <speaker>MAJDA ZUPAN:</speaker>

               <p>Hvala lepa za besedo, spoštovani podpredsednik. Predstavniki Vlade, spoštovane
               kolegice in kolegi! V zadnjem času je korupcija beseda, ki je spet postala skoraj
               sestavni del našega vsakdanjika. Najbrž pa se strinjamo, da je pojav korupcije resna
               grožnja za pravno državo in največji zaviralec razvojnih sprememb. V Poslanski
               skupini Nove Slovenije smo se vedno zavzemali za takšno ureditev zakonodaje, ki bi
               omogočala odkrivanje korupcije in učinkovito vodenje postopkov. Že ob samem
               sprejemanju Zakona o nezdružljivosti opravljanja javne funkcije s pridobitno
               dejavnostjo smo imeli pomisleke. Kot vemo je Ustavno sodišče izvajanje sprejetega
               zakona zadržalo in naložilo Vladi, da v pol leta pripravi zakon, ki bi to področje
               urejal v skladu z ustavnosodno presojo. Pomembno se nam zdi, da v naši državi
               zagotovimo neodvisen in avtonomen nadzor nad pojavom korupcije oziroma neodvisen
               organ za preprečevanje korupcije. Sedanja komisija za preprečevanje korupcije nima
               pomembnejših vzvodov, ampak bolj preventivno funkcijo v obliki dajanj načelnih mnenj
               in pojasnil. Morebitne sume korupcije lahko zgolj posreduje pristojnim. Poročilo o
               njenem delu v letu 2006, o katerem smo razpravljali v Državnem zboru pred kratkim, pa
               je kljub vsemu, kljub vsem očitkom, moramo priznati, pokazalo, da ima svojo
               vlogo.</p>
               <p>Predlog zakona o omejitvah in prepovedih za nosilce javnih funkcij, ki ga predlaga
               Vlada, upošteva odločbo Ustavnega sodišča in zasleduje spoštovanje načela delitve
               oblasti, transparentnosti in odprtosti. Pristojnost nadzora nad javnimi funkcijami je
               bila do odločbe Ustavnega sodišča koncentrirana za sodno vejo pri Sodnem svetu, za
               ostale javne funkcionarje pa pri državnozborski komisiji, kar pa naj bi ogrožalo
               sistem zavor in ravnotežja, ki pomeni temelj demokratične ureditve. Predlog
               predvideva, da bi se pristojnost za nadzor nad javnimi funkcijami v različnih vejah
               oblasti po določenem prehodnem obdobju preneslo na eni strani na Računsko sodišče, ki
               ima samostojen in neodvisen položaj v sistemu državne oblasti, in sicer za
               opravljanje nadzora nad prepovedmi in omejitvami pri sprejemanju daril, prijavo
               premoženjskega stanja funkcionarjev in prepovedjo poslovanja. In na drugi strani na
               organe, pristojne za imenovanje funkcionarjev, na državno volilno komisijo, občinske
               in pokrajinske volilne komisije, Sodni svet, Državnotožilski svet, in sicer za nadzor
               nad nezdružljivostjo funkcij in drugih pridobitnih dejavnosti. Vsekakor je v boju
               proti korupciji izjemnega pomena tudi nedavno ratificirana Konvencija Združenih
               narodov proti korupciji, ki pomeni korak naprej v prizadevanjih za resnejši pristop k
               zatiranju tega zla sodobne družbe. Vsekakor pa se zdi, da je pomembno, da zlasti
               vsakokratna aktualna oblast spoštuje zakone in institucije, saj s tem daje najboljši
               zgled državljanom in pokaže, da so postavljena pravila politične higiene jasna in da
               veljajo za vse.</p>
               <p>Poslanci Nove Slovenije bomo predlog podprli po svoji presoji. Hvala lepa.</p>
            </sp>
            <sp xml:id="SDZ4-Redna-36-2008-02-29.sp58">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Josip Bajc, v imenu Poslanske skupine SLS, prosim.</p>
            </sp>
            <sp xml:id="SDZ4-Redna-36-2008-02-29.sp59">

               <speaker>JOSIP BAJC:</speaker>

               <p>Hvala lepa, gospod podpredsednik. Spoštovana predstavnika ministrstva oziroma Vlade,
               spoštovane kolegice in kolegi! Prepričan sem, da večina, ki ste že do sedaj
               razpravljali, sploh niste vedeli, o čem razpravljate. Bom pa konkretiziral. Kosovo
               komisijo je ta Državni zbor ukinil na svoji seji 13. 4. 2006, na podlagi zakona, ki
               je imel tri člene in ki ga je vložila Poslanska skupina Slovenske nacionalne stranke
               in ki ga je potem koalicija - brez mojega glasu in še nekaterih iz koalicije -
               dopolnila in je imel nekaj več členov. Za ta zakon je bila sprožena zahteva za
               ustavno presojo in Ustavno sodišče je začasno zadržalo izvajanje tega zakona do
               dokončne odločitve. Svojo dokončno odločitev je sprejelo 29. 3. 2007 in je reklo, da
               je določba 3. člena tega zakona v neskladju z Ustavo in potem razveljavilo še
               nekatere odstavke 3. člena. Ampak bistvo odločbe Ustavnega sodišča je, Ustavno
               sodišče Republike Slovenije je v odločitvi z dnem 29. 3. 2007 odločilo, da je v
               neskladju z načelom delitve oblasti ureditev, ki pristojnost nadzora nad javnimi
               funkcijami v vseh vejah oblasti razen sodni koncentrirajo Državnemu zboru. Kaj je s
               tem reklo Državno sodišče? Da kolegica iz poslanske skupine, ki je vložila tisti
               zakon v letu 2006, ne more voditi te komisije, se pravi da predstavnik ali pa član
               tega Državnega zbora ne more nadzorovati. Ne v izreku ne v obrazložitvi pa se Ustavno
               sodišče ni spuščalo v določbo, da smo, tako imenovana, jaz ne vidim ne v prejšnjemu
               zakonu ne v temu zakonu, da je to Kosova komisija, no saj ima svoje ime ampak smo jo
               vsi povzeli pod tem imenom.</p>
               <p>In pred opredelitvijo poslanske skupine naj še nekaj rečem. V 27. členu predlaganega
               zakona piše: "Z dnem uveljavitve tega zakona preneha veljati Zakon o nezdružljivosti
               opravljanja javne funkcije s pridobitno dejavnostjo, Uradni list 20/06." To se pravi,
               razveljavlja se tisti zakon, ki je ukinil že Kosovo komisijo, če že govorimo o Kosovi
               komisiji in ne govorimo, bom rekel, o komisiji za nadzor in tako naprej.</p>
               <p>Sedaj pa k zapisanemu mnenju, ki sem ga..., vendar ko sem poslušal to razpravo, sem
               si šel nekatere stvari potem tudi izpisati. Imeti neodvisen organ za nadzor
               premoženja funkcionarjev in korupcije ali obdržati sistem, ki je bil uveden že v
               devetdesetih letih, ko je nastajala država, z novim zakonom iz aprila leta 2006, je
               dilema in smo jo srečevali v poslanski skupini ob razpravi o predlogu zakona, ki sem
               ga prej omenil in s katerim smo že ukinili Kosovo komisijo. Veliko je argumentov, ki
               govorijo v prid tako eni kot drugi rešitvi. Najpomembnejše pa je, da z ustreznimi
               ureditvami zagotovimo nadzor in preprečimo morebitne zlorabe javne funkcije in
               nezdružljivosti opravljanja javne funkcije z drugimi dejavnostmi ter omogočimo
               odkrivanje in preprečevanje morebitne korupcije. Naša Ustava izrecno sicer ne govori
               o protikorupcijskem delovanju, vendar pa zahteva po prepričevanju korupcije izhaja iz
               načela pravne države, in mislim, da se o tem vsi strinjamo. Korupcija ogroža
               vladavino prava in spodkopava zaupanje ljudi v ključne državne inštitucije, zmanjšuje
               politično stabilnost in prav gotovo tudi socialni mir. Glede sedanjega zakona obstaja
               veliko število različnih mnenj, zato je prav, da pride do nove ureditve na tem
               področju in upam, da se boste vsi s tem strinjali. Strokovnjaki zagovarjajo različne
               rešitve. Sodni svet ni podal svojega mnenja. Občine se večinoma strinjajo s predlogom
               sprememb, ureditve v evropskih državah so zelo različne. Zato smo se v Poslanski
               skupini Slovenske ljudske stranke odločili, da bomo poslanci Slovenske ljudske
               stranke odločali pri tem zakonu glede na same predstavitve, kot tudi obrazložitve, na
               današnji seji. V poslanski skupini se nam zdi najvažnejše odpraviti nesmisel, na kar
               je opozoril med prvimi eden od naših kolegov iz poslanske skupine, s svojim
               poslanskem vprašanjem za odpravo nesmislov in določil o prijavi premoženja občinskih
               funkcionarjem, predvsem so bili mišljeni, občinski svetniki, ki so bili prizadeti z
               uvedbo novega zakona v letu 2006.</p>
               <p>Zakon, ki ga obravnavamo, je pripravljen tudi zaradi uskladitve z odločbo Ustavnega
               sodišča, ki je, naj ponovim, 29. 3. 2007 odločilo, da je v neskladju z načelom
               delitve oblasti in ne z ukinjanjem ali neukinjanjem Kosove komisije, ureditev, ki
               pristojnost nadzora nad javnimi funkcionarji v vseh vejah oblasti, razen sodni,
               koncentrira v Državnem zboru. Menilo je, da preobsežno pooblastilo ogroža ravnotežje
               med vejami oblasti in mislim, da se vsi strinjamo, da temu ni moč nasprotovati.
               Predlagatelj zakona funkcijo nadzora daje organom, ki so sicer pristojni za
               imenovanje funkcionarjev. Pristojnost take rešitve je res lahko vprašljiva, saj se je
               mogoče strinjati s tistimi trditvami, da članstvo, na primer v Državni volilni
               komisiji ali občinski volilni komisiji, po strokovnosti sestave ni primerljivo
               oziroma ni primerno. Vprašljiva je lahko tudi usposobljenost volilne komisije za
               izvajanje takega nadzora iz samo lokalnega okolja v okviru katerega deluj občinska
               volilna komisija. Razjasniti je po mnenju poslanske skupine potrebno tudi določilo 2.
               člena predloga, kjer ni jasno ali bo zakon zajema tudi direktorje občinskih uprav.
               Predlog zakona tudi ne vsebuje možnosti izjem glede omejitev poslovanja po predpisih
               o javnih naročilih, tako kot jih sedaj že ureja Zakon o preprečevanju korupcije.
               Komisija za preprečevanje korupcije je namreč lahko dovolila naročnikom, ki poslujejo
               po predpisih o javnih naročilih, poslovanje s poslovnimi subjekti, če je ugotovila,
               da funkcionar ne more vplivati na sprejem odločitve oddaje javnega naročila. V
               manjših občinah to lahko privede do tega, da bi morali sprejeti dražjo ponudbo, ali
               da do storitev v potrebnem času ne bi prišlo, ker na območju ne bi bilo primernega
               ponudnika, na primer pluženje snega v zimskem času. Če pa bi sprejeli ponudbo prek
               posrednika, bi bilo sicer formalnim razlogom zagotovljeno, kljub temu pa bi šlo za
               zlorabo zakona.</p>
               <p>Predlog 14. člena obravnavanega zakona, ki govori o prepovedi poslovanja, tudi ne
               predvideva možnosti izjem. Dikcija člena, ki se nanaša na določbe, ki opravlja
               funkcijo pri naročniku, bi morala veljati samo za tiste, ki imajo vpliv na vodenje
               ali odločanje pri izbiri. Pri veliko občinah gre za javna naročila male vrednosti,
               zato bi zakon lahko določil mejo, ki bi se nanašala na izjeme. Praksa majhnih občin
               kaže, da je domači ponudnik praviloma najcenejši, ponuja pa tudi najcenejšo storitev.
               Zato bi moral predlog zakona vsebovati višino dovoljenih sredstev in pogoje za
               dovoljeno izjemo.</p>
               <p>Postavlja se tudi vprašanje, vsaj v poslanski skupini, ali bo Računsko sodišče
               količinsko, pa tudi kvalitetno opravilo vse, kar se mu s spremembo oziroma z novim
               zakonom nalaga in na njega prenaša. Nekateri poslanci poslanske skupine bomo predlog
               zakona podprli za nadaljnjo obravnavo v upanju, da bomo v drugi obravnavi vse prej
               naštete dileme uskladili in predlagali ustreznejše rešitve, od teh, ki so v
               predlaganem zakonu.</p>
            </sp>
            <sp xml:id="SDZ4-Redna-36-2008-02-29.sp60">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Davorin Terčon v imenu Poslanske skupine Zares.
               Prosim.</p>
            </sp>
            <sp xml:id="SDZ4-Redna-36-2008-02-29.sp61">

               <speaker>DAVORIN TERČON:</speaker>

               <p>Hvala lepa predsedujoči. Spoštovani predstavniki Vlade, kolegice in kolegi! Center za
               raziskavo javnega mnenja je včeraj na tiskovni konferenci Komisije za preprečevanje
               korupcije predstavil rezultate raziskave o stališčih o korupciji za leto 2007. Da je
               korupcija v primerjavi z obdobjem pred letom 1990 v današnji Sloveniji nekoliko
               narasla meni 25,1% anketiranih, da je močno narasla pa je odgovorilo 36,6%
               anketiranih. Za razliko od leta 2006 je leta 2007 približno 10% več ljudi menilo, da
               je korupcija močno narasla. Približno 5% manj anketiranih pa je menilo, da je
               nekoliko narasla ali pa je ostala na isti ravni.</p>
               <p>Po raziskavi prispevajo v boju proti korupciji največ mediji in Komisija za
               preprečevanje korupcije. Večina anketirancev tudi zagovarja nadaljnji obstoj
               komisije. Zato v Poslanski skupini Zares vladnim prizadevanjem za ukinitev Komisije
               za preprečevanje korupcije nasprotujemo. Po predlogu najnovejšega vladnega zakona je
               predvideno delovanje komisije le do 1. januarja 2009. Komisija za preprečevanje
               korupcije je bila ustanovljena z Zakonom o preprečevanju korupcije, ki ga je decembra
               2004 sprejel Državni zbor Republike Slovenije. S svojim delom je komisija, ki je bila
               sicer imenovana 19. 4. 2004, en član je bil imenovan naknadno in sicer 22. 7. 2004,
               pričela s 1. oktobrom 2004. Komisija je pričela z delom šele, ko je bil sprejet
               Poslovnik o njenem delu, pred tem pa je mnoge naloge s področja preprečevanja
               korupcije izvajal Urad Vlade Republike Slovenije za preprečevanje korupcije. Glede na
               to, da je mandat predsednika, namestnika predsednika in članov komisije šest let,
               brez možnosti ponovnega imenovanja, bi morala komisija svoj mandat končati konec leta
               2010. Za skrajšanje mandata komisije Vlada ni navedla nobenih razumnih in utemeljenih
               razlogov, razen dejstva, da nam je že vseskozi znano, da želi čim prej ukiniti zanjo
               motečo komisijo. Ob skrajševanju mandata komisije, pa je še bolj jasno, da sta bila
               racionalnost in varčnost, ki ju je Vlada navajala kot razlog za zdaj že več let
               trajajoče ukinjanje Komisije za preprečevanje korupcije, zgolj prazna izgovora, ki
               sta sedaj dobila potrditev z nameravanim trošenjem proračunskih sredstev za nove
               proračunske uporabnike. Najnovejši vladni zakon o omejitvah in prepovedih za nosilce
               javnih funkcij namreč predvideva, da bo nadzor nad nezdružljivostjo funkcij prevzelo
               več sto organov: 210 občinskih, sodni in Državnotožilski svet, Državni zbor, Računsko
               sodišče in drugi. Zaskrbljenost nad ukinitvijo Komisije za preprečevanje korupcije,
               ki jo predvideva Predlog zakona o prepovedih in omejitvah za nosilce javnih funkcij,
               je izrazila tudi mednarodna protikorupcijska organizacija, Transparency
               International. Po mnenju organizacije igra komisija pomembno vlogo v boju proti
               korupciji. Ukinitev komisije bi po mnenju organizacije negativno vplivala na druge
               Vlade, ki se soočajo z upravičenimi zahtevami po zagotovitvi neodvisnih organov za
               protikorupcijski boj. Če bo šla Vlada v nasprotno smer in bo komisijo ukinila, potem
               se bo postavilo vprašanje ali Slovenija lahko predstavlja Evropsko unijo, saj smatra
               Evropska unija korupcijo za resno kriminalno dejanje, še ugotavlja organizacija v
               pismu naslovljenemu na ministra Viranta. V Poslanski skupini Zares rešitvam predloga
               zakona nasprotujemo, saj menimo, da niso ustrezne in da Računsko sodišče ni organ, ki
               bi lahko brez ustreznih pooblastil celovito izvajal boj zoper korupcijo.
               Predstavljene rešitve namreč ne bodo zagotovile neodvisnega, avtonomnega in
               ustreznega nadzora nad nezdružljivostjo opravljanja javnih funkcij s pridobitno
               dejavnostjo in preventivno delovanje na področju boja proti korupciji. Kot kaže,
               minister Virant tudi ne razmišlja o tem, da bi se v zakonu uvedli drugi ukrepi, za
               boj proti patronaži, klientelizmu in nepotizmu, ter drugim korupcijskim dejanjem,
               katerih porastu smo priča v zadnjih časih. Glede na to, da je minister vseskozi
               oporekal pristojnost in vlogo Komisije za preprečevanje korupcije, češ, da takšnih
               rešitev v državah stare Evrope ne poznajo. Sicer so bile njegove trditve večkrat
               demantirane, pa nas predstavljena rešitev čudi še bolj, saj takšnega načina boja
               zoper korupcijo, razdrobitve nadzora in samonadzora, izostanek preventivnega
               delovanja, mešanje pristojnosti organov in drugo, ne poznajo ne v stari Evropi, ne v
               ostalem delu sveta.</p>
               <p>Kljub nasprotovanju omenjenim rešitvam opozarjamo Vlado na popolnoma izključujoče si
               vsebine. Zato se nam postavlja vprašanje, kakšna je sploh strategija Vlade na
               področju preprečevanja korupcije. Pri tem ne mislimo na delovanje organov pregona,
               torej policije in tožilstva oziroma kazenski pregon. Ali so inventivne rešitve plod
               tega, da Vlada odgovorov na to, kako se preventivno boriti zoper korupcijo, sploh
               nima.</p>
               <p>Naj za konec opozorimo na to, da tudi ostali državni organi, ki naj bi opravljali
               naloge po tem zakonu, dvomijo v ustreznost rešitev. Tako na primer Državni svet
               izraža dvom, da bi Računsko sodišče lahko kvalitetno opravljalo vse, kar se z zakonom
               prenaša s komisije za preprečevanje korupcije, da za opravljanje nalog po tem zakonu
               ni usposobljeno, niti ni slednje v njegovi funkciji oziroma glede na ustavnopravni
               položaj, meni tudi Računsko sodišče in še bi lahko naštevali.</p>
            </sp>
            <sp xml:id="SDZ4-Redna-36-2008-02-29.sp62">

               <speaker>PODPRESEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Žnidaršič v imenu Poslanske skupine DeSUS. Prosim.
            </p>
            </sp>
            <sp xml:id="SDZ4-Redna-36-2008-02-29.sp63">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči! Spoštovani predstavniki Vlade, kolegice in kolegi.</p>
               <p>V Poslanski skupini DeSUS se zavedamo, da so korupcija, nepotizem in klientelizem
               zelo pereč problem slovenske družbe. Učinkovitost preprečevanja, obvladovanja ter
               zatiranja teh, vladavini prava nevarnih pojavov, je v prvi vrsti odvisna od prave in
               trdne politične volje vseh nas, ki danes obravnavamo še en zakon na to temo.
               Podpirati želimo prizadevanje za vzpostavitev čim manj koruptivno obarvanega okolja.
               Dobrih rezultatov še ni, čeprav se kaže luč na koncu predora. Zavest po nujnosti boja
               zoper korupcijo je vedno močnejša, le lotevamo se prijemov, ki silijo v nasprotno
               smer. Politična volja niha med lepimi besedami in grdimi dejanji v smislu
               odpravljanja samostojne protikorupcijske komisije, ki jo še imamo in dobro dela.
               Stališče poslancev DeSUS-a glede obravnavanega zakona je odklonilno, ker predlagatelj
               mimo nujnih določb vsiljuje neprimerne in slabe rešitve, vse z namenom čim prej
               odpraviti "tako zvano" Kosovo komisijo, hkrati pa na že tako ali tako preobremenjeno
               Računsko sodišče seli obveznosti malodane zgolj pisarniškega dela, vodenja in
               zbiranja podatkov o premoženjskem stanju funkcionarjev. Tako rešitev razumemo kot
               namerno blokado dela Računskega sodišča na drugih, bistveno bolj obsežnih posledicah
               koruptivnega ravnanja ali kontroli javnih financ.</p>
               <p>V tem smislu naša poslanska skupina nasprotuje dodatni obremenitvi Računskega sodišča
               še z delom, ki ga že opravlja neodvisna komisija. Računsko sodišče je sicer državni
               organ, ki uživa zakonsko zagotovljeno neodvisnost in samostojnost v razmerju do
               drugih državnih inštitucij in ni dvoma, da bi kot tako lahko korektno zagotavljalo
               namembnost protikorupcijske zakonodaje, vendar mislimo, da to ni potrebno. Bolj
               vprašljiva oziroma dvoumljiva pa je kontrola nad nezdružljivostjo opravljanja javne
               funkcije, ki je zamišljena kot notranja kontrola, torej nadzor organa z njegove
               strani postavljenim funkcionarjem.</p>
               <p>Predlagatelj s predlogom novega celotnega zakona sicer ostaja v vsebinskih okvirjih
               odločbe Ustavnega sodišča, same rešitve pa so deloma iz Zakona o nezdružljivosti
               opravljanja javne funkcije s pridobitno dejavnostjo ali pa podobne, kot smo jih
               videli že v kali zatrtega zakona o integriteti v javnem sektorju. V tem predlogu,
               razen tega da prenaša pristojnosti neodvisne komisije za preprečevanje korupcije na
               več novih odvisnih organov in komisij, ni nič revolucionarnega, nič takšnega, kar bi
               v resnici učinkoviteje pripomoglo k protikorupcijskem delovanju. S predlogom tega
               zakona razdrabljenje naloge sedanje komisije na posamezne organe se izgubi
               preglednost nad izvajanjem zakona, kar lahko bistveno oslabi prizadevanje za odpravo
               ali vsaj zmanjšanje obsega pojava korupcij.</p>
               <p>Prav tako smo prepričani, da bi taka ureditev bila ne samo neracionalna, pač pa tudi
               predraga. Po naši oceni se v predlogu pogrešajo tudi drugi ukrepi, ki bi prispevali k
               uspešnejšemu zatiranju koruptivinih dejanj, kot so sistemskoanalitične, koordinativne
               in svetovalno-izobraževalne naloge. To, kar je na tem področju prav tako bistvenega
               pomena, je tdi odsotnost ureditve zaščite pred šikaniranjem prijaviteljev korupcije.
               Sporočilo nedavnega obravnavanega Poročila o delu Komisije za preprečevanje korupcije
               je bilo jasno. Protikorupcijska kultura v naši državi se izboljšuje; sicer postopoma,
               ampak napredki so vidni. Zasluge za to je potrebno pripisati obstoječi komisiji, ki
               kljub svoji negotovi usodi in kompetencam, kakršne pač so, delo na področju
               preventive in predrepresivnega postopanja s korupcijo odločno opravlja. Poslanci
               DeSUS-a že vseskozi vztrajno stojimo na stališču, da je smiselno vzpostaviti takšne
               pravne podlage, skozi katere bo lahko organ na področju preprečevanja korupcije tako
               učinkovito deloval, da bo zadoščeno cilju demokratičnosti našega sistema in vladavini
               prava. Potrebno mu je zagotoviti status samostojnosti, neodvisnosti ter
               apolitičnosti, strokovno in finančno zadovoljivo podporo, predvsem pa mu je nujno
               potrebno podeliti tudi vse potrebne pristojnosti za še učinkovitejše preprečevanje,
               odkrivanje in zatiranje korupcije. Njegova vloga pa bi morala biti naravna tudi v
               luči ozaveščanja javnosti o problemih in posledicah koruptivnega delovanja na
               splošno.</p>
               <p>Zato ocenjujemo, da bi bilo dobro, da so vse že obstoječe pristojnosti okrepljene in
               skoncentrirane na en organ, to je na neodvisno protikorupcijsko komisijo, ki mora
               igrati osrednjo vlogo v protikorupcijskem boju, seveda v okviru nujnega sodelovanja z
               vsemi ostalimi posamičnimi organi, katerim so na podlagi drugih predpisov prav tako
               dodeljene pristojnosti za delovanje na tem področju.</p>
               <p>Nenazadnje mislimo, da je predlog tega zakona še eno sramotno dejanje večjega dela
               naše oblasti in to v času predsedovanja Evropske unije in katere del imamo danes v
               hiši in takega ravnanja na področju boja proti korupciji od nas prav gotovo ne
               pričakuje.</p>
               <p>Iz povedanega sledi, da predlagani zakon ne izpolnjuje naših pričakovanj, ki jih v
               zvezi s to tematiko gojimo in glede katerih bomo vztrajali tudi v prihodnje. Zato
               zakonu s tako vsebino nismo naklonjeni in ga zato ne bomo podprli. Hvala lepa.</p>
            </sp>
            <sp xml:id="SDZ4-Redna-36-2008-02-29.sp64">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Sledi splošna
               razprava poslank in poslancev. Besedo ima gospod Anton Kokalj.</p>
            </sp>
            <sp xml:id="SDZ4-Redna-36-2008-02-29.sp65">

               <speaker>ANTON KOKALJ:</speaker>

               <p>Hvala lepa. Zakona, ki govori o omejitvah in prepovedi za nosilca javnih funkcij, kar
               sem trenutno tudi sam, takemu zakonu seveda ne morem nasprotovati. Kar bi izgledalo,
               kot da ne podpiram omejitev, kot da ne podpiram transparentnosti, kot da ne podpiram
               delitve oblasti in odprtosti in kot da nisem za to, da se omejuje korupcijo, ki je
               seveda - vemo, da priložnost dela tatu - in seveda za javne funkcionarje je to gotovo
               ena od skušnjav, ki se lahko pojavlja v vsakdanjem delu. Vendar moram pa reči, da
               ocenjujem, da vsebina tega zakona z vidika boja proti korupciji, čeprav vemo, da ni
               neposredno to edini inštrument, ki naj bi pomagal k izkoreninjanju korupcije, po moji
               oceni umiva obraz, pušča pa pravzaprav vprašanje, kako je s telesom. Namreč, mislim,
               da gre v detajle glede določenih zadev, ki so po moji oceni celo pretirane.
               Omejevanje finančne vrednosti daril - v redu. Nekje je treba postaviti mejo. Vendar
               je problem po mojem tu, kako bomo to konkretno izvajali. Potem se mi postavlja
               vprašanje, zakaj in v kakšnem položaju se bodo znašli tisti funkcionarji, ki so
               povezani z naročili ali poslovanjem subjekti, kjer ustanoviteljske pravice ali pa
               kapital ne presega 5%. Jaz mislim, da to bi bilo potrebno razmisliti tudi o neki
               absolutni številki, neki maksimalni absolutni številki. 5% pri določenem podjetju ali
               pri določenem poslu lahko pomeni včasih zelo malo, včasih pa lahko zelo veliko.</p>
               <p>Potem se seveda postavlja vprašanje, če je pravično, da se za pridobitne dejavnosti
               lahko sklene petina polnega delavnega časa s soglasjem delodajalca, ni pa potrebno za
               nekatere dejavnosti, ki pa so lahko tudi zelo, bom rekel, na široko razumljene.
               Recimo znanstvenoraziskovalne, umetniške, kulturne in publicistične dejavnosti,
               pedagoške. Vem, da je praksa, da si kar precej funkcionarjev tudi iz našega Državnega
               zbora ohranja profesorsko kariero - tam, kjer so. Ne zdi se mi korektno, da za njih
               ni potrebno pridobiti soglasja, saj če zadeva ni oporečna, bo delodajalec soglasje
               dal. Mislim, da to ni korekten pristop do vseh poklicev in tu se diferencira poklice
               funkcionarjev in se na nek način dela selekcijo, kdo bo imel večje ugodnosti kot
               funkcionar, če bo kandidiral za neko funkcijo, kdo bo pa imel manjše ugodnosti kot
               funkcionar, če bo kandidiral za neko funkcijo. Mislim, da je to z vidika, bom rekel,
               osnovnega demokratičnega pristopa lahko vprašljiv princip.</p>
               <p>Postavlja se mi vprašanje, ki je povezano s korupcijo, ker namen tega zakona je
               gotovo tudi preganjanje korupcije, je delo drugih organov, ki so zadolženi po uradni
               dolžnosti in so plačani za to, da profesionalno preganjajo korupcijo in morajo bdeti
               tudi nad tem, kaj počnemo funkcionarji. No, in to moram omeniti - delo državnega
               tožilstva, s katerim, jaz moram reči, nisem preveč zadovoljen. Državljani se obračajo
               na nas, poslance in protestirajo, ker vlagajo različne predloge za kazenske ovadbe,
               kjer so, bom rekel, po laični oceni dokazi nesporni, vendar državni tožilci
               zavračajo, niti ne zahtevajo dodatnih aktivnosti, kjer bi se poskušalo pridobiti
               dodatno dokazno gradivo za to, da se kazenski pregon proti nekem funkcionarju, ki je
               evidentno, bom rekel, izkoriščal svoj prid, svojo funkcijo, niti ne začne niti se ne
               poskusi s postopki dokazati, da je takšen funkcionar nedolžen. Mislim, da ima tu
               državno tožilstvo izjemno veliko vlogo in težo.</p>
               <p>Jaz se strinjam z razdelitvijo nadzora pri posameznih vrstah funkcionarjev na
               njihove, bom rekel, tista telesa, ki imajo neposreden stik z njim in ki jih lahko
               najbolj učinkovito nadzirajo. Vendar se tu spet postavlja vprašanje, kot je bilo že
               prej omenjeno: koliko so ti organi neodvisni. Popolnoma neodvisen ni noben v tej
               državi, to smo si lahko na jasnem. Čisto neodvisni so samo ali pa smo samo državljani
               kot državljani. Tudi korupcijska komisija, o kateri se toliko govori, mora biti
               plačana iz državnega proračuna in to je tudi neke vrste odvisnost v končni fazi.
               Vendar se mi tu postavlja vprašanje na lokalnem nivoju. Občinska volilna komisija,
               vem, da je to najboljša izbira v tem trenutku, vendar mislim, da bi to funkcijo
               morali opravljati nadzorni odbori ali nadzorni sveti občin, ki bi morali biti
               pluralno sestavljeni. Vemo, da na lokalni ravni mnogokje niti enega predstavnika
               opozicije ni v teh organih, se pravi, nadzor je samo na papirju, v resnici ga pa ni.
               Recimo, to bi jaz predlagal, da bi se še razmislilo, če je možno to dikcijo na nek
               način spremeniti, seveda pa vem, da to pomeni tudi spremembo nekatere druge
               zakonodaje. Zato vem, da ta zakon lahko mogoče sproži spremembo še nekatere druge
               zakonodaje, ki bi imela nek sinergičen učinek in bi dejansko bolj učinkovito
               preprečevala korupcijo javnih funkcionarjev.</p>
               <p>Sam, kot sem rekel, bom sicer zakon podprl, ker mislim, da intenca je prava, poskuša
               se določiti bolj jasna merila, bolj transparentna merila. Vendar, kot sem rekel, samo
               z detajli takega zakona ne moremo zelo učinkovito poseči na področje preprečevanja
               korupcije s strani javnih funkcionarjev. Sam bi bil zelo za to, da se razmisli o
               tistih določbah, ki na nek način diferencirajo javne funkcionarje med seboj, glede na
               to, da smo vsi javni funkcionarji, ne glede na konkretno službo, s tega vidika v
               enakem položaju, bi bilo treba doseči, da smo obravnavani po enakih kriterijih. Kot
               sem rekel, bi mogoče še razmislili o nekaterih spremembah. Hvala.</p>
            </sp>
            <sp xml:id="SDZ4-Redna-36-2008-02-29.sp66">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janc.</p>
            </sp>
            <sp xml:id="SDZ4-Redna-36-2008-02-29.sp67">

               <speaker>KRISTIJAN JANC:</speaker>

               <p>Hvala lepa, predsedujoči. Državni sekretar, kolegice in kolegi! Ko poslušam vso to
               razpravo predlagateljev posameznih strank in ko sam pri sebi ugotavljam to zgodovino
               te komisije, tako imenovane Kosove komisije, ki smo jo ukinili, in vse to, kar se
               dogaja v zadnjem času v Sloveniji, ko se je Vlada končno odločila, da bo bolj jasno
               dala nadzor v gospodarskem prostoru morebitnih takšnih in drugačnih nepravilnosti, mi
               nikakor ne gre skupaj ta teza, današnja razprava o tem zakonu, ko bomo pa javni
               sektor in funkcionarje malce razpršili, kot da je to organ, pri katerem s tega mesta
               ne vidimo nekih velikih težav.</p>
               <p>Po mojem prepričanju ta predlagani zakon ni optimalna rešitev, ni tista rešitev, ki
               bi lahko bila v ponos tako Vladi kot Državnemu zboru, da je to tisto nadomestilo tako
               imenovane Kosove komisije in da bomo s tem bili optimalni. Moje osebno mnenje je
               tukaj malce drugačno. Bojim se, da ni to najbolj posrečena oblika reševanja. Pa
               pustimo Računsko sodišče, do katerega imam veliko spoštovanje. Težko bi pa rekel, da
               je neka občinska komisija lahko verodostojen organ na lokalni ravni, ker poznam, kako
               so delegirani v to sestavo, kdo so ti ljudje, kakšne so njihove strokovnosti,
               sposobnosti in tako naprej. In si težko predstavljam ta model na lokalni ravni, kako
               bo to funkcioniralo v smislu tistega, kar dela zdaj še v bistvu tako imenovana Kosova
               komisija. Na ta vprašanja bi potreboval res temeljite odgovore in kako si
               predlagatelj predstavlja, da bo ta zadeva učinkovita, uspešna; dobro, da bo
               neodvisna, o tem je težko razpravljati, ker zagotovo ne bo. In mislim, da bi bilo
               prav o tem dobiti malo bolj jasne namene predlagatelja, kako si to predstavlja.
               Korupcija je resen problem v Sloveniji, o tem ni dvoma. Mislim, da vsi tu
               razpravljamo v tem duhu, da to rabimo, in tudi izkušnje v Evropi kažejo, da je treba
               imeti tako komisijo. Seveda, ali je bil problem te komisije predvsem njeno delo, ali
               predsednik, ali vsebina dela, ali prioriteta dela, ali se je ukvarjala komisija
               predvsem s tistimi stvarmi, ki so se zdele tudi meni neprioritetne. Glede
               združljivosti županov, ravnateljev, občinskih svetnikov, teh, onih, v to, se mi zdi,
               da je bilo mogoče res preveč energije vložene v ta del, pa bistveno premalo v tisti
               del, kako so si nekateri funkcionarji polnili svoje osebne račune. Tu je pa bilo
               mogoče premalo narejenega, s tem se strinjam. Ampak zdaj, če je problem v teh ljudeh
               ali pa v tej vsebini, potem bi morali tu neke stvari bolj doreči, definirati, kako in
               na kakšen način. Vem, da to ni enostavna zadeva, tudi jaz nimam formule, da bi
               pokazal, takole bi bila pa to optimalna rešitev za večino poslancev v Državnem zboru.
               Zato je verjetno predlagatelj po mojem proučil stvari, ampak po tem, kar vidim, ne
               najbolje, da bi ta model zdaj lahko odlično nadomestilo tako imenovane Kosove
               komisije in da bo ta bistveno bolj uspešna, kot je ta obstoječa, ki je zdaj v bistvu
               ni več, le formalno še izvaja svoje poslanstvo.</p>
               <p>Tako da sem tu precej skeptičen, tudi nimam jasne podpore, morda jo bom na koncu
               razprave še dobil, bojim se pa, da ne, in bom težko podprl takšen zakon, ki ne
               prinaša tistega, za kar si Vlada, poslanci, parlament kot tak trudimo, da bomo dobili
               takšen organ, takšno komisijo, ki bo tudi na tem področju delovala bolj uspešno, kot
               je obstoječa. To me mora prepričati - da bo bolj uspešna, kot je ta, ki formalno še
               vedno opravlja svoje poslanstvo. To mene ne prepričuje. Tako da bom v duhu današnje
               razprave tudi sam videl, kaj narediti, in potem v okviru druge obravnave, če bodo
               morda kakšni popravki v smislu dopolnjevanja tega dela predlaganega zakona in
               izboljšanja sistema, se bom tudi odločil. Hvala.</p>
            </sp>
            <sp xml:id="SDZ4-Redna-36-2008-02-29.sp68">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler. Prosim.</p>
            </sp>
            <sp xml:id="SDZ4-Redna-36-2008-02-29.sp69">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Želela bi samo ugotoviti dejstvo, da očitno
               Vlada še ni odstopila od svoje namere, ki jo je sicer prek neke poslanske skupine
               kazala že na začetku tega mandata, da namreč hoče odpraviti Kosovo komisijo. Pri tem
               ste pogosto ali pa so pogosto uporabljali formulacijo, da je Kosova komisija
               neučinkovita, ker je v bistvu brezzobi tiger, ampak po tem, kako Vlada ne odstopi od
               te svoje namere, da bi Kosovo komisijo odpravila, je očitno, da je ta Kosova komisija
               vendarle bila zelo učinkovita in morda za koga celo preveč učinkovita.</p>
               <p>Zdaj pa manipulacija, ki smo ji danes tukaj priča, da poskuša predlagatelj te naloge
               in vlogo, ki jo je imela Kosova komisija, razpršiti na različne nivoje, na različne
               organe, tukaj nimam česa dodati k temu, kar je pravkar moj predhodnik govoril. Seveda
               ni mogoče pričakovati, da bo neka občinska komisija opravila to nalogo in to vlogo na
               ta način, da bi bila res učinkovita. In potem se te naloge razpršijo na različne
               nivoje. Predvideno je, da na ravni pokrajine je to neka pokrajinska komisija, tukaj
               na državni ravni pa se ta vloga daje Računskemu sodišču - kar je seveda zelo
               zanimivo. Zanimivo tudi zaradi tega, ker včeraj nam je predsednik Vlade tukaj
               povedal, da Računsko sodišče pravzaprav nima takšne vloge, kot si jo lasti, ko
               zahteva od predsednika Vlade, da predlaga razrešitev konkretnega ministra. Danes, s
               tem predlogom pa želimo oziroma Vlada želi Računskemu sodišču dodati neko nalogo in
               vlogo, ki je pa v bistvu nima. Po naši ustavi je zelo jasno, kakšno vlogo ima
               Računsko sodišče, in pravi Ustava: "Računsko sodišče je najvišji organ kontrole
               državnih računov, državnega proračuna in celotne javne porabe." Ampak, po tem zakonu
               pa bi Računsko sodišče dobilo neko dodatno nalogo, ki je jaz po tej ustavni določbi v
               bistvu ne vidim. In se mi zdi to na nek način sporno, ne glede na to, da je potem,
               kot primerjava navedena, recimo, Avstrija, kjer tudi računsko sodišče opravlja ta
               nadzor nad nezdružljivostjo funkcije posameznih funkcionarjev. Tako, da jaz mislim,
               da gre spet za neko veliko manipulacijo in vztrajanje pri nečem, ki je potem tudi
               tako, kot je predlagano v tem zakonu, sporno.</p>
               <p>In zanimivo je tudi to vprašanje, ki nisem slišala odgovora nanj. Mi smo ravnokar,
               pred nekaj tedni ratificirali Konvencijo Združenih narodov o boju proti korupciji. In
               tam je določeno, da mora sleherna država, ki je ratificirala to konvencijo, sporočiti
               generalnemu sekretarju OZN, kateri bo tisti neodvisen in samostojen organ v državi,
               ki bo opravljal koordinacijo protikorupcijske strategije. Me zelo zanima, kateri
               organ bo Vlada sporočila generalnemu sekretarju OZN, da je tisti, ki opravlja to
               koordinacijo in ki je neodvisno in samostojno telo, tako kot je to zahtevano po
               konvenciji OZN. Očitno tudi tukaj pravzaprav Vlada ne daje oziroma predlagatelj ne
               daje jasnega odgovora in si, jaz si pač to tako razlagam, spet dopušča neko sivo
               polje, nek manevrski prostor, kjer bo očitno zmanipulirala zadeve. In jaz res ne
               vidim razloga, zakaj ne bi mogli dopustiti, da ta Kosova komisija nadaljuje z delom,
               ker očitno dela dobro.</p>
               <p>In tudi še en problem je pri teh zdaj po novem razpršenih organih, ki naj bi na
               različnih ravneh ta nadzor počeli. Namreč, vemo, kako se Kosova komisija, člani te
               komisije imenujejo oziroma volijo, da je tukaj vloga Državnega zbora, ki je izvolil
               to komisijo, te komisije na nižjih ravneh, ki bi jim naj ta zakon dodal to vlogo, pa
               se oblikujejo na čisto druge načine in način, kako je nekdo izvoljen v neko funkcijo,
               pa tudi pove, koliko je potem tak funkcionar odvisen in samostojen in kako potem
               lahko dejansko opravlja to vlogo, ki jo ima. Hvala.</p>
            </sp>
            <sp xml:id="SDZ4-Redna-36-2008-02-29.sp70">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Zmago Jelinčič Plemeniti.</p>
            </sp>
            <sp xml:id="SDZ4-Redna-36-2008-02-29.sp71">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Mi zakona ne bomo podprli. Namreč, če spustim vse
               ostalo, o čemer so že govorili kolegi poslanci in kolegice poslanke, je
               nesprejemljivo to, da se kompetence kontrole in raziskave skorajda korupcije
               prenašajo na nekaj takšnih organov, ki za to zagotovo niso niti kvalificirani, še
               manj pa pristojni. Računsko sodišče zagotovo ne more opravljati kontrole vseh javnih
               uslužbencev, konec koncev Računsko sodišče ima druge kompetence, druge namene in ne
               vem, kako naj bi Računsko sodišče izvajalo nadzor nad prejemanjem daril, kajti že
               Kosova komisija tega ni zmogla. Vemo primere, ko se je na Kosovi komisiji znašla
               šunka, pršut, razne klobase in podobno, zaradi tega, ker jih je komisija morala
               zapleniti iz enega enostavnega razloga, ker so bile vredne več kot tista minimalna
               dovoljena vsota za darila. Ne vem kako se bo znašlo na Računskem sodišču, kakšno
               kosilo, ki bo veljalo več kot minimalna vsota za darilo. Ali bodo prinesli tja
               krožnike z govejo juho ali kaj podobnega, ne vem, ali pa narezano govedino? Kaj bo pa
               potem naredil gospod predsednik Računskega sodišča? Ali bo to zaprl v sef, ali bo
               pojedel, ali bo zlil stran? Stran ne sme zliti, ker gre za dokazni material in - ne
               vem. Skratka, hecno. Še bolj hecno je, kako bodo to opravljale, recimo, državna
               volilna komisija, občinske in pa pokrajinske volilne komisije, sodni svet in pa
               državnotožilski svet. Ne vem, katera občinska volilna komisija bo smela kontrolirati
               občinskega svetnika. To lahko naredi, recimo, nadzorni odbor občine - občinskega
               sveta. Občinska volilna komisija ima druge pristojnosti: ima pristojnosti ugotavljati
               pravilnosti kandidatov in pa na koncu ugotavljanja in razglasitve rezultatov. Ne pa,
               da bo kontrolirala ali je en funkcionar pojedel klobaso s hrenom, ki je "koštala" v
               eni "štacuni" tri evre, v enem "nobel" lokalu pa, recimo, dvajset ali pa petindvajset
               evrov, kar pa že sodi v koruptivno dejanje. Mislim da se s tem zakonom absolutno
               smešimo in takšen zakon zagotovo ne more iti naprej.</p>
               <p>Zakon, ki smo ga vložili v Poslanski skupini Slovenske nacionalne stranke je bil
               dober zakon in mislim, da je Računsko sodišče oziroma Ustavno sodišče naredilo veliko
               napako, ko ga je anuliralo. In tudi argumentacija Ustavnega sodišča, češ da bi šlo v
               primeru, če bi te sume korupcije pregledovala komisija v Državnem zboru, da gre za
               politično vpletenost, je bedasta. V tej komisiji so predstavniki vseh političnih
               strank oziroma bi bili predstavniki vseh političnih strank, kar pomeni, da bi bila ta
               komisija absolutno politično uravnotežena. Ne bi bilo preference leve ali desne
               strani ali ne vem koga vsega. Ampak bi bilo jasno kdo, da so notri vsi člani vseh
               političnih opcij in zaradi tega zagotovo ne bo mogoče preferirati ene ali druge
               strani. Vendar Ustavno sodišče ne razmišlja tako. Ustavno sodišče ima en svoj koncept
               razmišljanja, tako kot kompletna sodna oblast v Republiki Sloveniji, ki ima vzvišen
               koncept razmišljanja nad vsemi ostalimi državljani in državljankami in dela po svoje,
               tako kot komu pač tam "paše". Konec koncev imajo absolutno imuniteto, imajo mandate
               takšne, da se človeku stoži po njihovih stolčkih in podobne zadeve.</p>
               <p>Skratka, zakona, še enkrat, ne bomo podprli. Pričakujemo pa od Vlade v kratkem
               novega, ki bo pa seveda te neumnosti, ki so zdaj v tem, zmetal ven. Hvala lepa.</p>
            </sp>
            <sp xml:id="SDZ4-Redna-36-2008-02-29.sp72">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Stanislav Brenčič.</p>
            </sp>
            <sp xml:id="SDZ4-Redna-36-2008-02-29.sp73">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Jaz sam sem trdno prepričan, da je
               ureditev vprašanja odkrivanje in preprečevanje korupcije in temu primerno drugih
               legitimnih pojavov za povsem samostojnim neodvisnim organom, kot ji v tem primeru
               pravimo tako imenovana Kosova komisija, dobra. Potreben bi bil le popravek Zakona o
               preprečevanju korupcije, ki ureja ustanovitev neodvisne protikorupcijske komisije v
               smislu, kot izhaja iz ugotovitev Ustavnega sodišča. Takšna rešitev je, če nič
               drugega, tudi edina skladna s Konvencijo Združenih narodov o preprečevanju korupcije.
               To konvencijo je končno ratificirala tudi Republika Slovenija, žal z vratolomnim
               pristopanjem iz vladnih izhodišč z ustanavljanjem nekega vladnega pooblaščenca, ki bi
               navsezadnje pripeljal lahko do tega, da bi praktično nadziral ali vrečo držal tisti,
               ki tudi vanjo daje.</p>
               <p>Predlog ali rešitev, kot ga zasleduje predlog tega zakona, razprši področje
               odkrivanja, preprečevanja in tako naprej korupcije na polno za ta vprašanja
               pristojnih organov ali inštitucij ali subjektov, ki pa za tako specialne posege
               največkrat niso niti dovolj strokovno podkovani in tudi vsestransko urejeni v ta
               namen. Tak pristop ima že po logiki sami učinek v smislu "polno babic, kilavo dete".
               Potrebno in pristno dobro bi bilo obstoječo komisijo kot specialen organ za to
               področje kadrovsko, organizacijsko, pristojnostno okrepiti, vzpostaviti celostno
               infrastrukturno - logistični inštrumentarij, kot ga, recimo, posedujejo temu primerni
               organi, kot so finančne policije po nekaterih drugih evropskih državah, in nenazadnje
               potrebno bi bilo tudi kader takšne komisije dobro plačati in s tem dodatno usmeriti v
               to, da bodo ti ljudje stabilni in nevtralni v svojem delu.</p>
               <p>Slabo je, da se poslanstvo te komisije, te neodvisne komisije vse preveč, žal,
               transformira na njenega predsednika, predvsem pa na zamere, ki jih ta predsednik
               uživa s strani ključnih funkcionarjev SDS-a. To je velika napaka, kajti s tem se
               namen, zaradi katerega je ta komisija z zakonom bila ustanovljena, praktično izničuje
               oziroma se ga onemogoča, da bi ta komisija opravljala to, kar v smislu od Konvencije
               Združenih narodov njej priteče. Predlog zakona kot takšen zavračam. To je po mojem
               trdnem prepričanju tudi izhodiščno glede na Konvencijo Združenih narodov o boju proti
               korupciji pri preprečevanju korupcije korak nazaj. Tako upam, da bo v tem Državnem
               zboru prevladala modrost in se bo ta predlog zakona že v osnovi zavrnil. Če se to ne
               bo zgodilo, sem prepričan, da ga bomo zavrnili potem, ko bo nekoliko bolj modro
               ravnal Državni svet, če bo zakon sprejet, in bo potrebno za veto zbrati ustreznejši
               kvorum.</p>
               <p>Jaz vsekakor zakona ne podpiram. Hvala.</p>
            </sp>
            <sp xml:id="SDZ4-Redna-36-2008-02-29.sp74">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Cvikl. Prosim.</p>
            </sp>
            <sp xml:id="SDZ4-Redna-36-2008-02-29.sp75">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanke in poslanci.</p>
               <p>Sam seveda ne bom podprl Zakona o omejitvah in prepovedi za nosilce javnih funkcij,
               ker se strinjam s tistimi, ki pravimo, da bo ta zakon dovolil, če hočete, v večji
               meri koruptivna dejanja in bo celo že dosedanji kolikor toliko izdelan sistem
               razgradil. Ne predstavljam si, kako lahko Vlada Republike Slovenije, ki je dobila
               najprej s strani Državnega sveta, potem s strani Ustavnega sodišča jasno sporočilo,
               da ni ustrezno razgrajevati institucijo, ki jo v Sloveniji danes za to imamo -
               Komisijo za preprečevanje korupcije - smatra, da bo namesto ene komisije nekaj čez
               200 različnih institucij bolje izvajalo nadzor nad dejanji javnih funkcionarjev.</p>
               <p>Tudi ko pogledam tekst tega zakona, me kar veliko stvari moti. Zanimiva je teza, da
               je drugo pomembno poglavje v tem zakonu prepovedi in omejitve pri sprejemanju daril.
               Glede na poznane dogodke bi predlagal, da bi tukaj imeli določbo zakona, ki bi
               predvsem prepovedoval funkcionarjem dajanje daril. Ker je dajanje daril tisto, kar je
               problem, ki pomeni koruptivno dejanje. Je pač prvi korak. O tem govori v današnjem
               intervjuju tudi gospod Šoltes. Ker če se Vlada, na primer, s svojo politično
               odločitvijo odloči, da bo neki instituciji dala veliko darilo - eden od poslancev je
               danes govoril, govorimo o nizki vrednosti delnic Splošne plovbe Piran -, potem je
               nekaj narobe, potem je to pot h koruptivnemu dejanju v naslednjem koraku. Gotovo je
               povsem jasno, da ko se uveljavi ta zakon, ni znano, kdo bo lahko in kdo bo deloval
               preventivno. Ena temeljnih značilnosti protikorupcijske komisije, kot je delovala od
               leta 2004 dalje, je, da je dajala svoja mnenja. Naj spomnim na vsaj dva primera. Eden
               je bil primer tako imenovanega sklepanja mimo zakona, kot se je potem kasneje
               ugotovilo, helikopterskih prevozov. Drugo mnenje pa je bilo mnenje, ali je koruptivno
               in potencialno koruptivno dejanje zloraba položaja, ki jo je izvedel nek direktor
               nekega organa v sestavi Ministrstva za finance, ko smo poslanke in poslanci pokazali
               z dokumenti, da je prišlo do koruptivnega dejanja, da je prišlo do dajanja daril
               posameznikom skozi neke fiktivne pogodbe. Zato mislim, da je iti štiri leta po
               tistem, ko imamo protikorupcijsko komisijo, ki očitno stopa na žulje marsikomu,
               očitno stopa na prste, ustvarja dovolj velik pritisk na sedanjo izvršno oblast,
               nekako nesprejemljivo, da ta izvršna oblast, ki naj bi, pravite tako, delovala
               protikoruptivno, pravzaprav institucijo, ki je na to opozarjala, s tem zakonom ukinja
               in jo razblinja na dvesto in toliko institucij.</p>
               <p>Nekateri so danes že govorili o tem, kako bo Računsko sodišče izvajalo to vlogo.
               Veste, poslušati predstavnike Vlade, da je Računsko sodišče tista prava institucija,
               ki naj zdaj sprejema podatke o premoženjskem stanju in naj na podlagi tega ugotavlja
               eventualne spremembe in tako naprej, pomeni dvoje. Najprej pomeni, da se Računsko
               sodišče, ki se mora ukvarjati predvsem z učinkovitostjo javne porabe in eventualnimi
               nezakonitostmi postopkov javne porabe, kot jih določa javnofinančna zakonodaja, da
               temu Računskemu sodišču dajete sedaj druge naloge. Kolegica Darja Lavtižar je
               govorila o tem, da ta naloga Računskemu sodišču po ustavi ni dana. Ni dana Računskemu
               sodišču naloga, da bodo funkcionarji pri njem prijavljali premoženjsko stanje. Tudi
               če gremo zelo natančno v dikcijo zakona, boste videli, da ste v tako imenovani
               filozofiji zmanjševanja administrativnih obremenitev celo rekli, da bodo organi kar
               sami pošiljali Računskemu sodišču te podatke. Vendar ste pozabili na zelo pomembne
               institucije, ki lahko pomembno vplivajo na premoženjsko stanje posameznega
               funkcionarja, pa seveda ni nihče dolžan te podatke sporočati. Govorim o tem, da ni
               povsem jasno, ali bo Računsko sodišče, tako kot je sedaj protikorupcijska komisija, v
               polni meri uveljavilo enak obrazec, kot ga je pripravila protikorupcijska komisija.
               Moram reči, da je srž problema, o katerem govorimo, ravno v tem obrazcu. Leta 2004 je
               ob uveljavitvi tega zakona in na začetku dela protikorupcijske komisije na tisoče
               funkcionarjev v Sloveniji moralo podati zelo celovit prikaz svojega premoženjskega
               stanja, prihodkov, odhodkov, če hočete, stanja na aktivi in stanja dolgov in potem
               seveda neto premoženja. Če bomo ukinili protikorupcijsko komisijo, ni jasno, komu
               bodo funkcionarji na koncu svojega mandata podali novo stanje in kdo bo primerjal ti
               dve stanji. To ni jasno, bom rekel, vsaj za občinske funkcionarje to ni jasno. Ker
               občinski funkcionarji naj bi od zdaj naprej seveda to morali poročati občinskim
               volilnim komisijam, da ne govorimo seveda še o nekaterih drugih. Zakon kot je
               pripravljen, je predvsem zakon zaradi, če hočete, ukinitve protikorupcijske oziroma
               Kosove komisije. In zakon, tako kot je pripravljen, onemogoča preventivno delovanje
               na področju korupcijskih dejanj in seveda zaradi tega je veliko slabša rešitev, kot
               je dosedanja pot.</p>
               <p>Na koncu še seveda o tem odnosu Vlade oziroma bom kar rekel, Janeza Janše do
               Računskega sodišča. V zakonu ni jasno, kaj se zgodi, če nekdo nekaj ne naredi. Ali ni
               jasno, kaj se zgodi, če, poenostavljeno povedano, nekdo krši zgodbo, razen, da se
               pravi, da se mu bo plača zmanjševala za desetino za vsak mesec, ko pač nekaj ni
               prijavil, do minimalne plače. Veste, če nekdo je funkcionar in v bistvu, v
               narekovaju, "daje in mu je dovoljeno dajanje daril" in potem se seveda v neki drugi
               obliki ta darila vračajo, pa ne poroča tega Računskemu sodišču, je vse, kar se bo
               zgodilo, je to, da on še zmeraj bo funkcionar, ampak da bo funkcionar z minimalno
               plačo. V primeru, kadar pride do slabega gospodarjenja, takrat seveda zakon o
               Računskem sodišču določa, da naj bi takšen funkcionar moral oditi. Vendar mi smo
               videli te dni na primeru gospoda ministra Podobnika, da Janez Janša ne spoštuje
               zakona o Računskem sodišču in ne namerava narediti tega, kar je že uzakonjeno. Torej
               razložite mi, kako bo v novem sistemu izvajana preventivna vloga protikorupcijskih
               organov in kako bomo zagotovili to, da bodo funkcionarji vnaprej spoštovali
               posamezna, če hočete, načelna mnenja. In nekaj deset mnenj, ki jih je
               protikorupcijska komisija oblikovala v zadnjih letih, so pomembno napotilo tako
               internim revizorjem, zunanjim revizorjem, notranjim kontrolorjem, kaj je in kaj ni
               dopustno in kaj je in kaj ni tako imenovano koruptivno dejanje.</p>
               <p>Zato seveda je ta zakon velik korak nazaj. Korak nazaj v čas, ko Slovenija ni
               izpolnjevala pogojev, ki so bili potrebni za izpolnitev tega, da smo vstopili v te
               nekatere mednarodne institucije, tudi v Evropsko unijo, in bojim se, da bo Slovenija
               neko polje, v katerem se bodo koruptivna dejanja samo še razširjala zaradi tega, ker
               ukinjate protikorupcijsko komisijo. Winston Churchill je rekel: "Kadar ne želiš
               rešiti problemov, ustanoviš komisijo." In ker vi ne želite reševati problemov na
               področju korupcije, ustanavljate več kot dvesto komisij, ki se bodo, v narekovajih,
               "ukvarjali" s tako imenovanim omejevanjem in prepovedi dobitniških aktivnosti za
               nosilce javnih funkcij. Zato je ta zakon slab in nas spremlja nazaj namesto naprej.
               Hvala.</p>
            </sp>
            <sp xml:id="SDZ4-Redna-36-2008-02-29.sp76">

               <speaker>PODPREDSEDNIK MAG. VASJA KLAVORA:</speaker>

               <p>Hala lepa. Gospod Drago Koren, izvolite.</p>
            </sp>
            <sp xml:id="SDZ4-Redna-36-2008-02-29.sp77">

               <speaker>DRAGO KOREN:</speaker>

               <p>Hvala, predsedujoči, za besedo. Lep pozdrav poslankam in poslancem.</p>
               <p>Svojo razpravo bom začel najprej s tem, da poudarim, da se osebno zelo zavzemam, da
               se kakršnakoli korupcija in kjerkoli, v katerikoli ustanovi prepreči in izkorenini.
               Moram reči, da podpiram vsakega in vsako institucijo, ki teži k temu, da se korupcija
               preprečuje in da se korupcija tudi izkoreninja. V Sloveniji imamo več institucij, ki
               so po svoji funkciji zadolžene in imajo nalogo, da odkrivajo in tudi preganjajo
               korupcijo, na čelu s policijo, tožilstvom in naprej potem s sodstvom. In po mojem
               mnenju so te institucije tiste prve poklicane, ki morajo narediti vse, da korupcijo
               pri nas preprečujejo in tudi preganjajo morebitno odkrito pa tudi, bi rekel,
               pripeljejo do sodnega epiloga.</p>
               <p>Veliko govora je danes o ukinjanju Kosove komisije. Jaz mislim, da res ni prav in ni
               pošteno, da danes razpravljamo in govorimo o tem, če vemo, da je to bilo že leta 2006
               s sprejetim zakonom storjeno. Mi bi lahko danes govorili in razpravljali o tem, da
               naj te naloge v tem zakonu, ki ga danes sprejemamo, damo nazaj posebni komisiji,
               kateri po starem rečemo Kosova komisija. Jaz osebno moram reči, da nimam nobenih
               zadržkov do kakršnekoli komisije, še manj pa do kakršnegakoli Draga Kosa, saj sva
               celo soimenjaka. Ampak razpravljati in govoriti sedajle o tem, če boste ukinili
               Kosovo komisijo, jaz mislim, da je nepotrebno in, da ne rečem celo, zavajanje
               javnosti.</p>
               <p>Osebno moram reči, strinjam se in nimam nič proti, da te naloge prevzame Računsko
               sodišče, tako kot je predlagano v tem predlogu zakona danes. Mislim, da je naše
               Računsko sodišče en samostojen neodvisni organ. Jaz bi celo upal si trditi, da je to
               en organ v Sloveniji, ki, po moji oceni, dela zelo dobro. In ne vidim vzroka, da bi
               nasprotoval predlogu, da bi to opravljalo Računsko sodišče.</p>
               <p>Prej je eden od razpravljavcev govoril tudi o tem, moram reči, da me je zelo zbodlo
               to, da mora pač to delati ena neodvisna institucija, katero je treba dobro plačati.
               Lepo vas prosim, ali nismo vsi dolžni svoje delo opravljati dobro in pošteno. To
               vidim kot kritiko vseh ostalih zaposlenih v raznoraznih organih, v raznoraznih
               institucijah, da delajo slabo, zato so pa tudi slabo plačani. Mislim, da moramo biti
               pošteni. Vsak delavec si zasluži za svoje delo primerno in ustrezno plačilo. Že
               vnaprej govoriti o tem, da je treba nekoga dobro plačati za to, da bo dobro delal, se
               mi pa zdi poniževalno do vseh ostalih delavk in delavcev, še posebej do tistih z
               najnižjimi osebnimi dohodki, ki cel mesec delajo, da ne rečem, za nizko plačo.</p>
               <p>Moram reči, da sem se prej malo zmedel, ko sem govoril o tem, da me nič ne moti, da
               prevzame to Računsko sodišče. Po drugi strani ne vidim potrebe, da ustanavljamo za ta
               namen zopet eno novo neodvisno institucijo. Meni se zdi, da je nepotrebno, tako kot
               je prej eden od razpravljavcev, mislim, da celo Milan govoril, ustanavljamo komisije,
               komisije, komisije. Zakaj toliko komisij? Se strinjam s tem. S tem da bom rekel,
               zakaj bi tu podvajali oziroma snovali neko novo institucijo, če lahko, vsaj jaz
               mislim, to ustrezno opravlja tudi Računsko sodišče v največji meri in pa, recimo,
               volilne komisije, občinske in državna.</p>
               <p>Zaključil bom s tem, želim samo to, da omogočimo kateremukoli organu - trenutno je v
               tem zakonu pač predvideno Računsko sodišče -, da uspešno in res učinkovito odkriva in
               naprej sproža postopke pregona korupcije, ki se pojavlja v Sloveniji, in s tem bomo
               naredili največ za Slovenijo. Hvala lepa.</p>
            </sp>
            <sp xml:id="SDZ4-Redna-36-2008-02-29.sp78">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K repliki se je prijavil poslanec Milan M. Cvikl. Izvolite.</p>
            </sp>
            <sp xml:id="SDZ4-Redna-36-2008-02-29.sp79">

               <speaker>MAG. MILAN M. CVIKL:</speaker>

               <p>Spoštovanemu poslanskemu kolegu Korenu naj povem, da seveda Milan ni nič rekel, da je
               problem z ustanavljanjem komisij. Jaz sem povedal naslednje, da ni treba ukiniti
               protikorupcijske komisije in namesto nje ustanoviti dvesto in toliko komisij, ki se
               bodo ukvarjale s tem, kar zdaj dela ena ekipa petnajstih ljudi. In ne morete
               pričakovati, da bo zdaj dvesto komisij - ne, ne, pazite, nimajo te naloge - dvesto
               komisij mora zagotoviti enako, če hočete, diskretnost, mora imeti enake obrazce, mora
               na enak način pridobivati te podatke, kot jih sedaj dobiva po svoji uradni dolžnosti
               protikorupcijska komisija. Računsko sodišče pa po ustavi te vloge niti nima. In zato,
               če želite, mi imamo Računsko sodišče tudi zato, da bo ugotovilo, ali so postopki
               preverjanja teh podatkov skladni z javnofinančno zakonodajo. Tudi to lahko Računsko
               sodišče preverja. Protikorupcijska komisija je pooblaščena, zbira te podatke,
               predvsem pa daje načelna mnenja. In ta mnenja vas bolijo, zato ker je pač v tem
               mandatu toliko napak in je protikorupcijska komisija na to opozarjala. V zakonu ni
               predvidena več ta vloga protikorupcijske komisije, niti ni jasno, kdo bo in kako bo
               sodeloval z organi pregona, in tako dalje.</p>
               <p>Zato, dragi spoštovani kolega Koren, mislim, da slepo sledite politiki Janeza Janše,
               ki je, ustvariti meglo, ustvariti veliko institucij, veliko komisij, da se problem
               korupcije ne bo reševal.</p>
            </sp>
            <sp xml:id="SDZ4-Redna-36-2008-02-29.sp80">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo na podlagi seznama prijavljenih. Besedo ima poslanka Breda
               Pečan. Izvolite.</p>
            </sp>
            <sp xml:id="SDZ4-Redna-36-2008-02-29.sp81">

               <speaker>BREDA PEČAN:</speaker>

               <p>Hvala lepa za besedo, gospod podpredsednik. Najprej bi nadaljevala s tem, kar je že
               kolega Cvikl rekel. Mislim, da je bil Churchill, ki je rekel, da če nočeš nečesa
               razrešiti ali narediti, potem imenuj komisijo. In tu s tem zakonom imenujemo oziroma
               nalagamo 210 občinskim volilnim komisijam, plus, recimo, če bo 14 pokrajin, 14-im
               pokrajinskim volilnim komisijam, eni državni volilni komisiji, Računskemu sodišču,
               Sodnemu svetu, tožilskemu svetu, se pravi ne gre 210, ampak gre za približno 230
               komisij in kot vrhovno pa še Računsko sodišče, ki bo razpršeno ugotavljalo, ali so
               posamezni funkcionarji vsi neupravičeno pridobivali premoženje, sprejemali darila in
               tako naprej. In tukaj bi jaz opozorila na eno pomembno stvar. Da ta zakon ravno tako
               kot zakon, ki ga je Ustavno sodišče delno razveljavilo in delno zahtevo odpravo
               pomanjkljivosti pravzaprav opušča eno zelo pomembno nalogo, ki jo ima Komisija za
               preprečevanje korupcije, in to je nadzor oziroma preventivno delovanje na področju
               tudi javnih uslužbencev. Če gremo analitično pregledati pojave razkrite korupcije v
               preteklih 10-ih, 15-ih letih, lahko ugotovimo, da je večji del koruptivnih dejanj, ki
               so bila razkrita in tudi potem sodno obravnavana, pravzaprav pri javnih uslužbencih,
               niti ne toliko pri funkcionarjih. Samo ti javni uslužbenci opravljajo delo, ki je
               zelo odločilno pri izbiri izvajalcev, pri dodeljevanju subvencij, pri izbiri
               koncesionarjev in tako naprej in tako dalje. Konkretno, recimo, koncesijo kdo
               podeljuje za katerokoli monopolno dejavnost javnega pomena? Dodeljuje jo predstojnik
               nekega urada v neki občini z navadno odločbo na osnovi sicer javnega razpisa, vendar
               po Zakonu o javnih gospodarskih službah. Se pravi, kdo je tisti, ki med funkcionarji,
               recimo, v neki občini, ki je odgovoren za to, da bo prišlo, da je on bil podkupljen
               za to, da se je odločilo o točno določenem koncesionarjem? Kdo pravi, da so samo
               javni funkcionarji tisti, bom rekla raje v prvi osebi množine, ki smo izpostavljeni
               pritisku oziroma možnosti, da nas kdo podkupi ali da sprejmemo preveliko darilo?
               Smešno je, recimo, med drugim to, kaj pa je koruptivno dejanje drugega kot dajanje
               daril in v določilih tega zakona je napisano, da nekdo, ki sprejme v nasprotju z ne
               vem katerim odstavkom 3. člena, ki krši zakon v nasprotju s 3. členom, plača od 200
               do 1200 evrov kazni. Zanimivo, ne? Se pravi, če dobi milijon evrov veliko darilo,
               plača 200 do 1200 evrov kazni. Zelo zanimivo. A na tak način bomo preganjali in
               preprečevali korupcijo?!</p>
               <p>In še nekaj. Dejstvo je, da nalaganje dodatnih nalog Računskemu sodišču, o katerem
               smo danes že slišali, da ima točno z Ustavo določeno vlogo, na svoji začetni strani
               vsakega revizijskega poročila napiše, da sledijo potem javnega denarja. Ko govorimo o
               javnih funkcionarjih in javnih uslužbencih in možnostih korupcije v zvezi z njimi -
               tu ne gre za javni denar. Tu gre v veliki večini za denar, ki ga dajejo, ali darila,
               ki jih dajejo osebe zasebnega prava. Posamezniki in osebe zasebnega prava. Se pravi,
               da je nelogično, da dajemo nalogo take vrste Računskemu sodišču. Ali ni morda ta
               zakon vložen tudi zaradi tega, da bi Računsko sodišče toliko preobremenili, da bi mu
               preprečili izvajanje osnovne temeljne naloge, ki mu jo dodeljuje Ustava Republike
               Slovenije? Morda je to namen. In ponovila bom, kljub temu da je to morda nekoliko
               odveč. Ponovila bom, da se mi zdi vendarle smešno, cinično, da nekdo, ki najprej
               trdi, da Računsko sodišče nima pravice zahtevati razrešitve nekega javnega
               funkcionarja, češ da je v ustavi zapisan tisti javni funkcionar, istočasno pa mu v
               skoraj istem dnevu, že naslednji dan nalagamo, da bo moral zahtevati razrešitev
               nekega javnega funkcionarja, ki je tudi zapisan v ustavi. Jaz mislim, da smo prišli v
               čas, ko enostavno človek ne more več verjeti, da je državljan države, v kateri ne
               velja več nobena resnica, nobeno pravilo, kjer si lahko minister, ki tak zakon vlaga,
               privošči, da ga sploh ni na seji Državnega zbora, zakonodajnega telesa, da bi ga
               lahko vprašali, kako si je lahko dovolil, da je pustil v ta zakon napisati takšne
               šlamastike. Da so v tem zakonu zapisane stvari, kjer je recimo kazen za pravno osebo,
               ki ne da podatkov o svojem uslužbencu, delavcu, da je zagrožena kazen od 200 do, ne
               vem koliko, 4000 evrov, v Zakonu o prekrških, ki je podlaga za to kazen, je pa
               najnižja zagrožena kazen pa 400 evrov. Ja, za božjo voljo, kaj znate kaj pogledati še
               v kakšen drug zakon? Tam je napisano, da funkcionar, ki ne preda mandata, ob tem, da
               opravlja neko delo, ki je nezdružljivo z njegovo funkcijo, govorim o županu,
               podžupanu, da enostavno tolerira to, da je v tem zakonu zapisano, da mora to v enem
               mesecu storiti. Če pa pogledamo v zakon o lokalni samoupravi, je pa tam tri mesece.
               Kaj to govori o kvaliteti dela ministrstva, ki največ da na imidž državne uprave, ki
               največ da na javno podobo, ki največ da na odličnost dela delavcev v tem ministrstvu.
               Že samo to je kar dovolj povedano. In jaz mislim še nekaj. Uporabljati pripravo
               zakonov in zakonodajni postopek za to, da neko osebo, ki nam gre na živce, ki ji bo
               tako ali tako potekel mandat leta 2009, da gremo zakone pisat in jih siliti skozi
               Državni zbor, pri tem pa opuščamo zelo, zelo pomemben del boja proti korupciji.
               Dejstvo je, da zlasti v zadnjih dveh letih lahko brez kakršnegakoli pretiravanja
               zatrdim, da je koruptivnost v Sloveniji, če drugega ne, vsaj javno bistveno bolj
               opazna kot kadarkoli prej, da smo prišli tako daleč, da si ne moremo več privoščiti,
               da take zakone spuščamo skozi Državni zbor.</p>
               <p>Zato vas opozarjam, gospe in gospodje, kolikor vas je sploh tukaj, da pred očmi
               Slovenk in Slovencev, greste preko vsake meje.</p>
            </sp>
            <sp xml:id="SDZ4-Redna-36-2008-02-29.sp82">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo se vključuje državni sekretar, gospod Rep, beseda je vaša.
            </p>
            </sp>
            <sp xml:id="SDZ4-Redna-36-2008-02-29.sp83">

               <speaker>MAG. ROMAN REP:</speaker>

               <p>Hvala, gospod predsedujoči. Res, vprašanje, kdo gre preko vsake meje. Pa ne bom
               polemiziral glede takih navedb z vami, ampak nekaj jasnih neresnic je bilo tukaj
               izrečenih, pa tudi neka nerazumevanja v prejšnjih razpravah, pa mislim, da je prav,
               da si nekatere stvari vseeno pojasnimo in razčistimo.</p>
               <p>Kar se tiče nadzora občinskih volilnih komisij, 200 in nekaj, ki bodo jutri reševale
               korupcijo, ki bodo obravnavale in se ukvarjale z ne vem kakšnimi nalogami. Jaz bi vas
               vseeno prosil, da dobro pogledate, kaj govori ta člen. Ta člen rešuje samo eno
               vprašanje: vprašanje nezdružljivosti. Če si pogledamo poročilo Komisije o
               preprečevanju korupcije za leto 2006, takšnih primerov s področja nezdružljivosti je
               bilo v celem letu, lahko tukaj preberem, obravnavali so devet primerov, podali so pet
               mnenj in 11 sklepov. Ogromno.</p>
               <p>Računsko sodišče in pa vprašanje oziroma namera Vlade, da bomo zasuli Računsko
               sodišče z delom, tako da ne bodo mogli opravljati svojega temeljnega poslanstva. Če
               bi bilo temu tako, bi se človek lahko z vami strinjal. Ampak resnica je daleč od
               tega. Dodaja se pomembno pooblastilo Računskemu sodišču, kar bo predstavljalo
               minimalni delež dodatne obremenitve in zato bodo tudi dobili dodatne ljudi. Če spet
               pogledam poročilo te naše komisije, ugotavljamo, da s področja prijavljanja
               premoženjskega stanja v letu 2006 je komisija obravnavala cele tri primere. Ogromno,
               res ogromno, tri primere. Glede nekaterih razprav in pojasnil, da Državni svet
               nasprotuje tej obravnavi. Sam sem sodeloval v celi proceduri, ki jo je opravil
               Državni svet okoli tega zakona, in Državni svet je ta zakon podprl.</p>
               <p>Kar se tiče Računskega sodišča, vse določbe, ki so tukaj zapisane, so bile usklajene,
               večji del tudi na njihovo iniciativo dodelane in popravljene in so z Računskim
               sodiščem usklajene. Torej si ne izmišljujemo in ne soliramo z nekimi svojimi
               rešitvami. Mimogrede, se vam tudi zahvaljujem, res smo ministrstvo, ki si prizadeva
               za odličnost, res je. In mislim, da državljani znajo to pravilno oceniti.</p>
               <p>Kar se tiče ukinjanja komisije in polemike. Nekateri poslanci ste zelo lepo
               razložili, kaj je prinašal prejšnji zakon, katerega izvajanje je zaustavilo Ustavno
               sodišče. Tu bi dodal eno besedo. S temi prehodnimi določbami v bistvu podaljšujemo
               izvajanje komisije do 1. 1. 2009. Če bi želeli, da se to takoj ukine, sploh teh
               prehodnih določb ne bi napisali. In če bo ta zakon sprejet, bi pač bila zadeva
               zaključena.</p>
               <p>Za konec še en stavek. Zmotno je mišljenje, da imamo na mizi zakon, ki se ukvarja z
               bojem zoper korupcijo ali pa zakon, ki ureja boj proti korupciji. S temi vprašanji
               imamo v naši državi že kar nekaj zakonov, ki se s tem ukvarjajo. In boj proti
               korupciji je v prvi vrsti v pristojnosti policije in državnega tožilstva, kar v
               zadnjem času lahko tudi sami spremljamo, kako se tej stvari v nekaterih primerih
               streže. Hvala.</p>
            </sp>
            <sp xml:id="SDZ4-Redna-36-2008-02-29.sp84">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Vprašanje pa je, če ste vi kvalificirani, da ocenjujete zmotnost
               poslancev ali nezmotnost.</p>
               <p>Replika, kolegica Pečanova.</p>
            </sp>
            <sp xml:id="SDZ4-Redna-36-2008-02-29.sp85">

               <speaker>BREDA PEČAN:</speaker>

               <p>Mislim, da vendarle sarkazem, ki ga je v veliki meri predstavil gospod predstavnik
               ministrstva za upravo, ni na mestu. Govoriti o tem, da sem govorila o neresnicah, ko
               sem govorila o odličnosti tega ministrstva, sem govorila, recimo, o usklajenosti
               določil dveh zakonov s tem zakonom, neusklajenosti. In da tukaj ne gre za odličnost,
               ampak kvečjemu za malomarnost. Ko pa govorimo o boju proti korupciji, se tudi po
               tekstih, ki jih dobimo v mednarodnih listinah, proti korupciji ne moremo bojevati kot
               boju proti samo in edino z odkrivanjem in kaznovanjem koruptivnih dejanj, ampak
               predvsem s preventivo. In tukaj ta zakon obravnava preventivo samo v primeru javnih
               funkcionarjev. In ničesar, ampak res ničesar ne prinaša v zvezi s preventivo, ki se
               ji reče, kako drugače kot samo to, da javni uslužbenci in javni funkcionarji morajo
               biti tudi oboroženi, ker namreč marsikdo sploh ve ne, da je izpostavljen korupciji in
               da je to, kar počne, lahko koruptivno dejanje. In tega, dragi gospodje, niste
               napisali v ta zakon in zato delate to državo invalidno v delu boja proti korupciji.
               To je eno. In še nazadnje - se opravičujem, moram takoj končati... Ni treba? Lahko še
               govorim. Torej, nazadnje bi še nekaj rekla. Ko govorite o milostnem času, ki ga
               podeljujete Komisiji za preprečevanje korupcije, ne gospodu Kosu, Komisiji za
               preprečevanje korupcije, ki je resnično neodvisen organ. Volilne komisije, ki bodo
               zbirale podatke o premoženjskem stanju, v tem zakonu, recimo, ni napisano, da
               premoženjsko stanje - govorim o nepremičninah, ki jih imajo funkcionarji v lasti - ni
               javni podatek. Zanimivo! Zakaj tega niste napisali - da se lahko objavi javno
               premoženjsko stanje vseh funkcionarjev. Ravno zdaj smo dobili vprašanje od nekaterih
               medijev, kaj je zdaj s tem. /Oglašanje v dvorani./ Prosim? Kakšnemu zakonu? Nisem
               bila jaz proti zakonu. Jaz sem rekla, da je treba v zakon zapisati, da je to javno za
               vse. In tudi za tiste javne uslužbence, ki imajo opravka s pomembnimi odločitvami, ki
               lahko pripeljejo do koruptivnih ravnanj.</p>
            </sp>
            <sp xml:id="SDZ4-Redna-36-2008-02-29.sp86">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Rudolf Petan. Izvolite.</p>
            </sp>
            <sp xml:id="SDZ4-Redna-36-2008-02-29.sp87">

               <speaker>RUDOLF PETAN:</speaker>

               <p>Hvala za besedo, gospod podpredsednik. Korupcija je velik problem v vsaki državi,
               kjer se pojavlja. In žal izsledki kažejo, da se pojavlja v vsaki državi, vprašanje je
               samo, na kakšnem nivoju je in kako se zadeve lotevajo. Da je zadeva res
               problematična, kaže tudi to, da se je korupcija pojavila v samem vrhu Organizacije
               združenih narodov. Verjetno se tega vsi spomnite. To se pravi, zadeva je resna in
               potreben je resen in učinkovit pristop.</p>
               <p>Treba je tudi poudariti, da pravna država sloni tudi na dobrih nadzornih organih in
               dobrih službah, ki imajo za to ustrezna orodja in ustrezne kompetence. In ta boj
               proti korupciji je najučinkovitejši tam, kjer dobro funkcionirajo vsi organi, ki so
               zadolženi za nadzor, takšen ali drugačen, in ki imajo tudi vsa orodja. Naj samo
               spomnim, da je bil tudi v Sloveniji sprejet zakon, da se vse premoženje funkcionarjev
               javno objavi. Ampak, glej ga, zlomka, nekateri iz opozicije so to dali na Ustavno
               sodišče, ki je potem zadevo ustavilo, zavrglo, češ da gre za takšne stvari, ki niso
               za javnost. Zato točiti krokodilje solze s strani opozicije, da bi bilo to dobro.
               Oprostite. Zakon je bil sprejet. Zakaj pa ste ga dali na Ustavno sodišče, če je že to
               nekaj narobe? Zdaj pa govorite tisto, kar je Ustavno sodišče ugotovilo, da nekaj ni v
               redu. Zato je to veliko sprenevedanje.</p>
               <p>In sedaj, spoštovani gospe in gospodje, jaz bi se vrnil na začetek te zgodbe. Mislim,
               da je bilo v letu 2004, ko smo začeli govoriti in sprejemati zakon o tej komisiji. In
               v Slovenski demokratski stranki smo takrat zastopali natanko takšno stališče, kot ga
               danes zastopamo. Nič nismo mi spremenili nobenega stališča. In že takrat smo
               opozarjali, da takšna komisija ne more biti učinkovita. Dovolite, da vas spomnim -
               takrat sploh še nismo vedeli, kdo bo predsednik. To pomeni, da ne govorimo o
               predsedniku, ampak govorimo o komisiji. Takrat smo rekli, da takšna komisija ne more
               biti učinkovita. Mi smo dali prispodobo - brezzobi tiger. Enako mišljenje, popolnoma
               enako mišljenje imamo tudi danes. Popolnoma enako. To pomeni, da mi nismo spremenili
               mišljenja. Še vedno govorimo o tem, in to pa lahko kvalificirano govorimo, ker danes
               je že takšna časovna distanca, ko že lahko ocenjujemo delo te komisije. Govorim
               strogo o komisiji. V glavnem, ko ocenjujemo delo te komisije, govorimo o velikem
               medijskem pompu, o nekaj občinskih funkcionarjih. Tega je bilo zelo veliko. Kasneje
               se je izkazalo, da je to bolj na trhlih nogah, da zadeve sploh ne pridejo preko prve
               stopnje na organih, ki so za to pristojni. Veliko se je govorilo o združljivosti ali
               nezdružljivosti župana z njegovo funkcijo ravnatelja v osnovni šoli. Lepo vas prosim!
               Če je to cilj neke bitke proti korupciji te komisije, potem pa tudi ne vem, kje
               živimo. Če je to osnovni problem, da je ravnatelj lahko ali ne sme biti župan. Kaj pa
               ima to zveze sploh s korupcijo. Dobro z nezdružljivostjo ja. Ampak s korupcijo, ko
               danes toliko govorite, to nima prav nobene zveze. Če je ravnatelj tudi župan in dobi
               plačilo za tisto, kar opravlja pošteno, korektno, tako kot je po zakonu. Tu ne vidim
               nobene korupcije. In to je bil eden od velikih dosežkov recimo te komisije. Poudarjam
               komisije. Nič pa ni bilo govora o kakšnem cestnem lobiju in kakšni "čisti lopati",
               kot se danes govori. Uporabljam te izraze, ki so v javnosti. Drugače jaz ne mislim
               tako. Nič ni bilo o tem rečeno. Tam pa se seveda obračajo milijoni in milijarde
               evrov. O tistem pa ni bilo nobenega govora. In ker smo danes veliko o tem govorili,
               jaz ne mislim ponavljati tistega, kar je bilo rečeno. Ampak, nekaj me je zbodlo.
               Namreč bilo je rečeno, da smo ravno v Slovenski demokratski stranki obsedeni ali
               nasprotujemo tej komisiji in predsedniku in zato se je pojavil tudi tak zakon.
               Poslušajte, zdaj vas bom pa jaz malo drugače vprašal. Ali bi mogoče rajši videli, da
               bi se mi dobro razumeli s to komisijo pa s tem predsednikom? Me prav zanima, kaj bi
               šele takrat govorili, o čem bi takrat govorili, če bi se mi dobro razumeli. In veste,
               veliko rajši slišim, da govorite, da nasprotujemo, kot pa da se dobro razumemo s to
               komisijo, in to iz dveh razlogov. Prvič zaradi tega, ker nasprotujemo zato, ker smo
               že ob ustanovitvi nasprotovali. Preglejte magnetograme, preberite, kaj smo govorili
               na plenarnih sejah in pa na sejah odborov, ko smo ustanavljali to komisijo, ko ste jo
               hoteli ustanoviti, popolnoma enako, kot govorimo danes. Zato nas to nič ne moti, če
               govorite, da se ne razumemo, ker smo že v osnovi povedali, da ta komisija ne more
               doseči tistega, kar bi želeli. In drugo, zelo hudo bi bilo, če bi nam očitali, da smo
               se s takšno komisijo zlizali. Razmislite o tem, kaj nam očitate.</p>
               <p>In za zaključek. Zakaj pa imate takšno bojazen navsezadnje, da bi Računsko sodišče
               opravljalo nadzor? Računsko sodišče ima zobe vendar, takšna komisija pa ne. To se
               pravi, takšna komisija ima orodja, da lahko nekaj opravi. Ali se vi zdaj mogoče
               bojite nadzora neke inštitucije, ki ima vsa orodja? Tega ne razumem. Ali pa mogoče vi
               ne zaupate Računskemu sodišču? Ali mogoče menite, da to ni neodvisen nadzorni organ?
               Jaz ne trdim, da vi tako mislite, jaz samo postavljam hipotetično vprašanje, tako kot
               ste ga vi nam postavili v drugi obliki. In še nekaj, to pa res za konec. Po nekaterih
               raziskavah javnega mnenja imamo v Sloveniji v zadnjem času več korupcije, pa smo pred
               štirimi leti ustanovili komisijo. Ja, kako pa to gre zdaj skupaj? To pa zdaj ne gre
               skupaj. Imamo komisijo, ki pravite, da dela dobro, pa po raziskavah javnega mnenja
               imamo več korupcije. To se pravi, nekaj ne gre skupaj, se pravi resnica mora biti
               nekje drugje.</p>
               <p>In še enkrat, da poudarim, da zagovarjamo v SDS enaka stališča, kot smo jih takrat,
               ko se je komisija ustanavljala, ko sploh nismo vedeli, kdo bo član te komisije. To se
               pravi, imena pri tem ne igrajo nobene vloge. Gre samo za tisto, kar ima nek organ v
               pristojnosti, kakšne pristojnosti so in kaj lahko v bistvu dela. Samo za to gre. In v
               tem času v tej časovni distanci se je pokazala resnično tista pravilnost naših
               trditev, da je to neka komisija, ki nima vseh pristojnosti ali ki je brezzobi tiger,
               ki nima vseh orodij, da bi lahko opravila tisto, za kar je bila postavljena. In to
               trdimo še vedno in zato tudi takšen predlog. Jaz bom podprl tak predlog, ki je pred
               nami. Hvala lepa.</p>
            </sp>
            <sp xml:id="SDZ4-Redna-36-2008-02-29.sp88">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim mag. Franc Žnidaršiča. Ga ni? Besedo ima
               poslanec Srečko Prijatelj.</p>
            </sp>
            <sp xml:id="SDZ4-Redna-36-2008-02-29.sp89">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Sama demagogija vas je, korupcija pa raste, tako
               pravijo državljani. Če bi pogledali malo glas ljudstva, bi videli, da so po
               prepričanju Slovencev najbolj koruptivni zdravniki, za njimi pa odvetniki, notarji,
               policisti, inšpektorji, cariniki, poslanci nismo izvzeti in tudi ne sodniki.
               Lepo!</p>
               <p>Poglejte, govorite o tem, da država postavlja vzvode in da imamo odlično urejeno
               področje za kontrolo korupcije. 6. maja 2005 sem na ministra za finance naslovil
               pisno poslansko vprašanje, v katerem ga sprašujem, zakaj je dovolil, da so državni
               organi na zakonit način pretentali in opeharili kar dve tretjini Slovencev. Nekoč 350
               tisoč vredni certifikati so danes vredni komaj 10 tolarjev, govorim o tolarjih, za
               350 tisoč smo jih dobili, po 10 jih danes lahko prodajate. In, glejte, ravno ta
               njiva, ravno ta pašnik je omogočil tudi s privolitvijo države, da so mnogi postali
               danes novodobni bogataši. Ali se je kdo oglasil? Uradna oblast? Je mogoče koga
               aretirala? Ne, še naprej se krade. Nekupljene delnice se zastavljajo za jamstvo. In
               še danes je to možno. In imate preverjeno stanje lahko jutri, če bi Kosova komisija
               ali Računsko sodišče ali pa organi javnega pregona hoteli ukrepati. Ampak nič se ne
               bo zgodilo. /Opozorilni znak za konec./ In še nekaj bi vam rad povedal, da smo 29.
               marca na Vlado Republike Slovenije naslovili zahtevek, v katerem smo zahtevali
               preverbo finančnih stanj za vse bivše politične aktiviste... /Izklop mikrofona./</p>
            </sp>
            <sp xml:id="SDZ4-Redna-36-2008-02-29.sp90">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Jožefa Jerovška.</p>
            </sp>
            <sp xml:id="SDZ4-Redna-36-2008-02-29.sp91">

               <speaker>JOŽEF JEROVŠEK:</speaker>

               <p>Hvala lepa. Lep pozdrav, spoštovani predsedujoči, kolegice in kolegi! Pred sabo imamo
               nov zakon, ki naj bi urejal predvsem nezdružljivost javnih funkcij, sedaj se imenuje
               zakon o omejitvah in prepovedih nosilcev javnih funkcij. V zvezi s tem se dejansko že
               nekaj časa v domači javnosti razvija velika polemika predvsem v zvezi z delovanjem
               dosedanje protikorupcijske komisije. Jaz trdim, da je ta komisija pod sedanjim
               vodstvom storila izjemno malo. Da ni bila uspešna in da se je zadeve lotevala
               izrazito politično. V svojih načelnih mnenjih je skušala pokrivati zgolj en spekter
               političnega prostora, javnih funkcionarjev, in tako izrazito politično opredeljene
               komisije pravzaprav v tej državi ni, predvsem pa ne na področju, ki je izredno
               pomembno - boj zoper korupcijo. Boj zoper korupcijo je izjemno pomembna naloga
               oblasti in vseh organov, ki se s pregonom korupcije ukvarjajo, se pravi
               kriminalistov, tožilcev in sodišč. In tega boja ni mogoče opravljati z metodami, ki
               so politično pogojene. Navedel bom primer, kjer je šlo za tako nevzdržno, nezaslišano
               politično ravnanje, s hkratno zlorabo proračunskih sredstev za neproračunske
               nenamenske namene. Komisija za preganjanje korupcije je v letošnjem letu oziroma v
               lanskem letu za približno milijon dolarjev sredstev naročila študijo na pravni
               fakulteti v zvezi z ravnanjem policije v azilnem domu v Postojni, kjer je bila
               nastanjena družina Strojan. Pomislite, protikorupcijska komisija se je ukvarjala s
               tem, ali je policija spoštovala človekove pravice dosledno v zadevi družine Strojan.
               Bolj eklatantno političnega ravnanja, nezakonitega, si ne moremo zamišljati. In s
               temi ugotovitvami, seveda plačali so študijo, študija je bila narejena verjetno v
               skladu z željami naročnika, so šli na tiskovno konferenco. Izrazito politiziranje,
               nenamenska raba sredstev. Zaradi tega se čudim, ko je kolega poslanec rekel, da
               izvirajo zadeve iz zamere funkcionarjev SDS do predsednika te komisije. Nobene
               zamere. Vendar bomo opozarjali na nenamensko rabo denarja, na zlorabo v politične
               namene in ne moremo ostati nemi, da je to funkcionar, ki je tako eklatantno kršil
               človekove pravice in ob tem ne čuti niti ne objektivne, niti moralne odgovornosti, da
               bi v dokončni sodbi sodišča, ki je ugotovilo kršenje človekovih pravic, odstopil.
               Zato moram reči, da če se poslanci strinjajo s tem, da takšno funkcijo lahko
               opravlja, tu se pa jaz ne morem strinjati, človek, ki je tako eklatantno kršil
               človekove pravice, pravice novinarjev, mislim, da se moramo v tej državi zavzemati,
               da se umakne na kakšno drugo mesto. In sam bi se moral umakniti.</p>
               <p>Spominjam se člankov v Financah in drugih, ko so novinarji in celotna anketa je bila,
               kjer so jasno izrazili, da je izgubil moralno legitimacijo. In sedaj nam očita nekdo,
               da če opozarjamo na to, da so to zamere. To so zamere zoper človekove pravice. Ali se
               potem te stranke, ki tako vehementno branijo to, strinjajo s kršitvami človekovih
               pravic, tako eklatantnimi? Meni je prav, če tako smatrate. Relativno velik proračun
               te komisije, smo prej videli, se ni izkoristil, da je bilo obravnavanih zelo malo
               primerov, da ta komisija dejansko ima edini namen izgleda politično delovati in če
               pride tukaj do prerazporeditev teh funkcij, teh opravil na druge, že obstoječe
               komisije, je racionalno, ne bo pa boj zoper korupcijo zaradi tega oškodovan. Boj
               zoper korupcijo se pa v tem trenutku in v tem času izjemno efektivno v tej državi
               izvaja. To je glavna stvar, ki vas skrbi. To je glavna stvar. Kolegica iz Socialne
               demokracije je rekla, da je sedaj koruptivnost v Sloveniji bolj opazna kot prej. In
               to jo moti. Seveda je bolj opazna, če smo priča vsakodnevno dejansko efektivnemu delu
               tožilstev, kriminalistične policije. Ko ste bili vi na oblasti, se ni dogajalo, se ni
               delalo, zavestno ste zavirali, razgradili kriminalistično policijo znotraj policije,
               da bi še dolgo bila neefektivna. Rabili smo v tem času nekaj časa, da so te
               inštitucije postale efektivne. Sedaj pa delujejo in to izjemno moti opozicijo. Vi iz
               opozicije, ko ste bili na oblasti, ste podaljševali v zakonih zastaralne roke za
               gospodarski kriminal, da bi ja zaščitili vse, ki se s kriminalom belih ovratnikov
               ukvarjajo, da ne bi nikoli prišli pred roko pravice. In zaradi tega mene tudi ne
               čudi, da je predstavnik Liberalne demokracije rekel, z vsemi silami se bomo borili
               proti uveljavitvi zakona. Ampak to ni edini zakon, proti kateremu se boste vi z vsemi
               silami borili. Včeraj je bilo jasno, da če pridete na oblast, boste brezplačne vrtce
               takoj ukinili. Ker je to privilegij za široko paleto ljudi, ne zgolj za elito. Vi
               delate za elito vedno.</p>
               <p>Motila vas je dijaška prehrana. To boste tudi ukinili, če boste prišli na oblast.
               Sedaj ste že preprečili uvedbo pokrajin, kajti s pokrajinami bi se Slovenija
               decentralizirala, bi šlo precej denarja, mnogo denarja tudi v Prekmurje, tudi v
               Haloze, tudi na Pohorje, tudi v Soško dolino, tudi v Belo krajino. Vi temu
               nasprotujete. In iz istih razlogov nasprotujete tudi temu, da pride do spremembe na
               tem področju, kjer opažamo neefektivnost, nedejavnost, politično angažiranje
               funkcionarjev. Prav nič drugega ne vidim v vaših prizadevanjih kot nasprotovanje boju
               zoper korupcijo. Se vam zdi, da so že tako blizu volitve, da boste to obdobje, ko se
               sami niste borili zoper korupcije, lahko podaljšali še za naslednja štiri leta? Ne
               boste. Volivci vas ne bodo podprli. Volivci podpirajo to, kar se dogaja, da se bori
               zelo efektivno zoper korupcijo, zoper gospodarski kriminal in dobili boste
               nezaupnico. Hvala lepa.</p>
            </sp>
            <sp xml:id="SDZ4-Redna-36-2008-02-29.sp92">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Replika?</p>
            </sp>
            <sp xml:id="SDZ4-Redna-36-2008-02-29.sp93">

               <speaker>BREDA PEČAN:</speaker>

               <p>Zelo kratko. Zanimivo je, da je ta zelo učinkovit boj za korupcijo izločil dva lepa
               dečka, pripadnika vaše stranke.</p>
            </sp>
            <sp xml:id="SDZ4-Redna-36-2008-02-29.sp94">

               <speaker>PODPREDSEDNIK SAŠO PEČE:</speaker>

               <p>Hvala lepa. Nadaljujemo na podlagi seznama prijavljenih. Besedo ima poslanec Martin
               Mikolič. Izvolite.</p>
            </sp>
            <sp xml:id="SDZ4-Redna-36-2008-02-29.sp95">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni. Tudi sam sem mnenja, da je kljub danes obširni
               razpravi, kjer so različna mnenja, je tema te zakonodaje dokaj pomembna. Pomemben je
               vsekakor boj proti korupciji. Bi pa rekel, da poštenje bi moralo biti prva in
               največja vrednota funkcionarjev. Glede na to, da pa pri pomembnih odločitvah, ko
               govorimo o javnem denarju, sodelujejo tudi javni uslužbenci, pa vsekakor velja to
               tudi za njih. In če bi to bilo tako, potem vsekakor ne bi rabili ne zakona, ne
               organov nadzora. Ker pač tako ni, moramo imeti temu primerno zakonodajo in moramo
               imeti temu primerne, če lahko tako rečem, organe nadzora.</p>
               <p>Ali je omenjena rešitev, ki jo predlaga zakon, idealna, lahko ugotavljamo, da ravno
               zaradi tega imamo danes splošno razpravo, ker poslanci poskušamo predstaviti tudi
               svoja stališča, svoja mnenja glede predloga. Bi pa omenil to. Poglejte, če bo nadzor
               opravljala občinska volilna komisija, jaz tu ne vidim nič slabega, ker bo odločala,
               tako kot je bilo že prej rečeno, o združljivosti oziroma nezdružljivosti določenih
               funkcij. Morda pa bo občinska volilna komisija imela večji občutek. Najbrž bo treba
               tudi s strokovnega vidika ugotoviti, kaj je združljivo in kaj ni združljivo. V
               občinah, v lokalnih skupnostih se marsikaj dogaja, kjer pač tisti, ki smo župani,
               včasih ugotavljamo, da določene zadeve pa res ne gredo skupaj. Bom omenil samo eno.
               Ali je član ali članica občinskega sveta istočasno odvetnik, ki zastopa v določenem
               primeru občanko ali občana v sporu proti občini. Zame to ne gre skupaj. Ampak zakaj
               to pravim? V praksi se to dogaja. Ker ta odvetnik, ki je tudi član občinskega sveta,
               ni v enakovrednem položaju z drugim odvetnikom, ki nima določenih notranjih
               informacij, če zdaj lahko tako rečem, glede situacije na občini oziroma glede
               določenih zadev, v katerih je prišlo do določenega spora. O tem najbrž do zdaj ni
               nihče razpravljal, niti ni razmišljal, ampak je to tudi eden od problemov, ki se
               dogajajo na nivoju lokalnih skupnosti.</p>
               <p>Kar se tiče Računskega sodišča. Ker sem do sedaj že imel tudi kot župan priliko se
               srečati z Računskim sodiščem, bi rad omenil to, kar mislim, da sem že nekajkrat
               povedal, glede njihovih določenih odločitev glede gospodarnosti določenih projektov,
               ki se izvajajo na nivoju lokalnih skupnosti. Tu sem imel vedno občutek, da to
               Računsko sodišče ne zna oceniti. Kaj je vzrok temu? Vsekakor je vzrok temu
               zakonodaja. Zakonodaja, ki jasno precizira s pravnoformalnega vidika določene zadeve.
               In te zakonodaje, kar je tudi prav, saj smo jo sprejemali v Državnem zboru oziroma jo
               je sprejel zakonodajalec, se Računsko sodišče drži. In včasih se ti lahko zgodi, da
               je na koncu tista zadeva, ki je z vidika gospodarnosti bila prav gotovo s strani
               določenega investitorja dobro speljana, na koncu z vidika Računskega sodišča pa ni
               tako. In glede na to, da naj bi se Računsko sodišče ukvarjalo s tem področjem
               koruptivnosti oziroma teh dejanj, pa nekako upam, da bo to lažje z njihove strani
               oceniti, kaj je koruptivno dejanje in kaj ni.</p>
               <p>Nekaj glede daril. Sem 13 let župan, pa mislim, da je to veljalo že v prejšnjem
               zakonu glede omejitve daril. Tule moram kar javno povedati, da te zadeve nisem nikoli
               gledal in vprašanje, če jih bom tudi v prihodnje. Sicer smo nekateri malo naivni,
               najbrž tisti, ki smo vsaj pošteni in nas pravzaprav ta zadeva niti ne zanima. Če je
               pa kdo v občinsko pisarno konec leta prinesel kak liter vina, in to pravega vina, smo
               ga pa tako vsi skupaj spili takrat, ko je bilo še možno, pod narekovaji, da se je na
               delovnem mestu tudi kak deci spil. Ampak druga zadeva, če sem pa jaz popoldne z
               občanom ali nekim poslovnim partnerjem, če lahko tako rečem, šel v gostilno na dva
               deci, ali bom v tem primeru moral gledati tam, ali si bova plačala vsaj svoj deci?
               Poslušajte, mi smo na Štajerskem, saj nismo Gorenjci. To je pregovor pravzaprav, ker
               mislim, da so se zelo popravili v zadnjem času. In take zadeve pisati, še enkrat
               pravim, s strani tistih, ki mislim, da imamo to vrednoto, ki sem jo na začetku
               omenil, se mi zdi - ampak mora biti, zgleda. Vendar se danes resno vprašam, kje so
               tiste velike ribe, ki bi jih bilo treba ujeti. Zdaj, ali bo ta zakon kaj bolj
               produktiven, jaz vsaj upam, da s tega vidika pa bi moral biti, za tiste, zaradi
               katerih pravzaprav to zakonodajo tudi sprejemamo.</p>
               <p>Tako da bom sicer ta zakon podprl, ker pričakujem, da omogoča boj proti tistim, ki
               delajo, če lahko tako zaključim, nepošteno. Hvala.</p>
            </sp>
            <sp xml:id="SDZ4-Redna-36-2008-02-29.sp96">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Dovolite, ampak tudi sam bi rad s tega mesta izpostavil, težak
               je ta boj, kolega Mikolič. Še pred 50 minutami sem moral prepričevati novinarje, da
               nisem v tem trenutku tudi jaz v zaporu. Hočem povedati, da posamezna namigovanja
               znajo izjemno škoditi tako razpravi v tem Državnem zboru, označujejo pa predvsem
               moralo posameznikov, ki tovrstne informacije lansirajo v javnost. Drugače pa hvala
               lepa za vašo razpravo.</p>
               <p>K besedi vabim kolega Potrča. Izvolite.</p>
            </sp>
            <sp xml:id="SDZ4-Redna-36-2008-02-29.sp97">

               <speaker>MIRAN POTRČ:</speaker>

               <p>Hvala lepa. Kolegice in kolegi iz koalicije so tudi tokrat zelo dvolični. Eni povedo
               razloge za spremembo zakonodaje, to je bil gospod Jerovšek, drugi se skrivajo za
               drugačnimi stališči. /Opozorilni znak za konec./ Eni predlagajo, da naj bo Računsko
               sodišče glavni usmerjevalec našega dela, hkrati predsednik Vlade ne spoštuje
               odločitev Računskega sodišča. To je pač delovanje, zaradi katerega... /Izklop
               mikrofona./</p>
            </sp>
            <sp xml:id="SDZ4-Redna-36-2008-02-29.sp98">

               <speaker>PODPREDSEDNIK SAŠO PEČE:</speaker>

               <p>Hvala lepa. Prijavljeni čas vaše poslanske skupine je potekel.</p>
               <p>Nadaljujemo na podlagi seznama prijavljenih. Besedo ima poslanec Davorin Terčon. (Ga
               ni.) Besedo ima poslanec Ljubo Germič.</p>
            </sp>
            <sp xml:id="SDZ4-Redna-36-2008-02-29.sp99">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Predstavniki Vlade, kolegice in
               kolegi!</p>
               <p>Zelo se spomnim razprav prejšnjega mandata, ko je bilo iz takratne opozicije možno
               slišati nenehno obtožbe na račun takratne vlade, nas poslancev, s kraticami treh
               K-jev: korupcija, klientelizem in kriminal. Zato so bila pričakovanja te vlade, da bo
               na tej točki naredila zelo hitro določene ukrepe oziroma postavila to kot prioriteto
               svojega delovanja, zelo velike. Zanimivo je dejstvo, da primerjava med to in prejšnjo
               vlado kaže to, da je v prejšnjih vladah bil ustanovljen urad pri Vladi za
               preprečevanje korupcije, da je bila ustanovljena Komisija za preprečevanje korupcije,
               da pa v času te vlade, je zanimivo, kako tri leta je bilo možno slediti aktivnostim
               zato, da te komisije ne bi bilo. Bilo je zanimivo, ko smo danes poslušali citiranje
               iz poročila o delu Komisije za preprečevanje korupcije, ki ga je Državni zbor
               obravnaval na prejšnji seji. Danes smo poslušali citate, ampak zelo dobro bi bilo, da
               bi citate izločili ali pa jih prebrali slovenski javnosti tudi iz zaključka. Kajti
               danes je bilo veliko očitkov koalicijskih poslancev, kako neučinkovito deluje ta
               komisija. Ampak zanimivo, podprli smo zaključke tega poročila, ki pa govorijo o tem,
               da je v letu 2006 delo komisije bilo predvsem ali pa na delo komisije sta vplivala
               predvsem dva dejavnika. Na prvo mesto se postavlja njeno ukinjanje. Zakaj gospod
               državni sekretar niste povedali, da je to zelo bistveno vplivalo na številke, o
               katerih ste vi govorili. Torej ukinjanje te komisije je bistveno vplivalo na
               učinkovitost dela te komisije. To je bilo potrjeno tukaj v Državnem zboru. In s čim
               se je morala potem ta komisija ukvarjati? Ali se spomnite, da je komisija ostajala
               brez sredstev za svoje delo, ker smo bili postavljeni v nabor sredstev tudi s pozivi,
               da naj zunanji pomagajo, da bo ta komisija lahko imela materialne pogoje za delo?
               Tega danes predstavniki Vlade, ne koalicije nočete povedati. To se je dogajalo. In to
               se zapisuje v zaključkih tega poročila, da ne berem vsega.</p>
               <p>In če berete naprej, v zaključkih tega poročila, potrjeno v tem Državnem zboru, piše,
               da kljub vsem težavam je komisija kot edini organ v Sloveniji poskušala po načrtu
               preprečevati in omejevati korupcijo. Tudi to smo potrdili. Pri tem pa komisijo skrbi
               dejstvo, kar potrjuje tudi to, kar sem prej govoril, v kakšnih pogojih je delovala
               komisija, torej komisijo skrbi dejstvo, da ne v programskih in ne v proračunskih
               gradivih nobenega organa ni niti zaznati, da je bil zoper korupcijo njihova
               prioriteta. Ali ni to zanimivo, da nikjer iz dokumentov v treh letih te vlade ni bilo
               možno zaslediti prioriteto dela te vlade, za katero pravzaprav je bilo ponujeno na
               volitvah, da pa trije k-ji s prihodom nove vlade več ne bodo obstajali oziroma tega
               več ne bo. Ali ni to zanimivo, ta velika nasprotovanja?</p>
               <p>In potem, ko berete naprej v tem poročilu, ugotovite v zaključkih, da je stanje na
               preprečevanju zatiranja korupcije v Republiki Sloveniji skrajno zaskrbljujoče. In to
               oceno je potrdil Državni zbor. Ne samo, da se ne izboljšuje, opaziti je mogoče
               načrtno rušenje vseh resnih protikorupcijskih aktivnosti in aktivno vz postavljanje
               pogojev za razvoj in razmah prave sistemske korupcije.</p>
               <p>Gospod državni sekretar, povejte, ali ni signal dela te vlade, ki odgovarja na
               predlagani ukrep Računskega sodišča, da to ne šteje. Od katerega nivoja in do
               katerega nivoja takšni ukrepi takšnega organa, za katerega vi predlagate, da bo imel
               pomembno vlogo, ne šteje. Ali obstajajo izjeme za koga? Ali je pravna država v
               Sloveniji v polnem razmahu? To so sedaj vprašanja. Razlage, ki so zelo nekorektne in
               danes govorijo o tem, da naj volivci volijo tiste, ki skrbijo za dijaško prehrano, da
               naj glasujejo za tiste, ki želijo omogočiti lažje plačevanje vrtcev. To vlado in te
               poslance je treba spomniti, kako ste glasovali v razpravi o proračunih, ko smo
               predlagali amandmaje, da se postopno povečujejo sredstva v te namene. Zakaj tega
               danes ne poveste? Glasovali ste proti, vlada je bila proti, pri čemer je uvajala
               veliko amandmajev, ki so govorili o tem, kako je treba urejati posamezne odseke na
               račun posameznih poslancev vladajoče koalicije. Brez utemeljitve. Samo v enem stavku
               je pisalo: To bo pripomoglo k boljši varnosti cestnega prometa. Veste, koliko je teh
               odsekov? Ali samo koalicijski poslanci imajo take odseke? Toliko o tej korektnosti, o
               tej javni podobi, ki jo tudi mi dajemo danes. Mi dajemo danes javno podobo. In jaz se
               ne strinjam s tistimi ocenami, ki govorijo o tem, da ta zakon nima nič opraviti s
               korupcijsko komisijo in njenim ukinjanjem. Mi smo sprejeli zakon. Državni sekretar,
               jaz vem, da z arogantnimi nastopi v govorici nagovarjate tako poslance. Ko pa mi
               govorimo, jih zasmehujete. To je vaš odnos. Imate tudi vso pravico, seveda imamo pa
               tudi mi pravico do ocene takšnega vašega dejanja. In ko govorimo danes o teh stvareh,
               se jaz ne morem strinjati, da ta zakon ne ukinja korupcijske komisije. Ukinil jo je
               že zakon prej, ampak na tem zakonu je ureditev sporna za Ustavno sodišče. In vi imate
               danes škarje in platno v roki, da ste predlagali katerokoli drugo ureditev. Vi
               govorite o tem, saj bomo ukinili s 1.1.2009. Ponujate dedka Mraza. Hkrati pa ponujate
               sistem, ki vam ga poskušamo pokazati, da bo lahko bistveno manj učinkovit kot bi
               lahko bil sistem za neodvisno komisijo, ki bi lahko obravnavala te primere, če bi jo
               pomagali nadgrajevati tako, da bi bila učinkovita. In komisija v poročilu piše, vse
               je bilo narejeno za to, da se ukine, in vse je narejeno za to, da dela v najtežjih
               pogojih.</p>
               <p>Jaz bi samo spomnil na primere operacijskih miz. Kaj je naredila ta država, ko smo
               dokazovali v smislu tega tukaj v Državnem zboru? Interpelacija je bila vložena zaradi
               tega. Kaj se je dogajalo pri nabavi operacijskih miz? Tam Vlada ni upoštevala
               priporočil prejšnje vlade, da je pri nabavi šlo nekaj narobe in da naj sledi tistim
               napotkom. Ne, ni se sledilo. Šlo je v nov nakup, z bistveno previsokimi
               prevrednotenji teh operacijskih miz. Ko govorite, kako je bilo treba opremiti vse
               tiste državne organe za to, da to naredijo. Takrat je bilo to evidentno. Ne, v
               Državnem zboru so poslanci govorili: "Ne, s tem ni nič narobe." Minister je govoril:
               "Slovenci si zaslužijo najboljše operacijske mize." Vprašajte se, kajti ta vlada je
               potem dala Slovenkam in Slovencem mize, ki niso najboljše. Ali ni to zanimivo? Ta
               dvoličnost, na kakšen način se obravnavajo ta vprašanja. In ni bilo želje, da se
               razišče mednarodna primerjava, recimo, cen operacijskih miz Triumpf in Maquet na
               mednarodnem prostoru. In potem govorite, da bo o vseh teh povezavah izvajalo nadzor
               Računsko sodišče. Ko Računsko sodišče nekaj odloči, pa Vlada reče: "Ja, saj za to pa
               je še toliko drugih razlogov." Kar je vse preveč, da se to ne uresniči. In Računsko
               sodišče ima zobe. To je bilo danes tukaj rečeno. Ampak v tem primeru so potem ti
               zobje morali biti v obliki proteze, kajti bilo jih je treba izvzeti, kajti v tem
               primeru ne grize. V tem primeru Računsko sodišče ne grize. V tem primeru bo zelo
               težko govoriti tudi o tem, na kakšen način naj obravnavajo zelo pomembna vprašanja
               tudi občinske volilne komisije. Jaz mislim, da vam je poznan primer, da smo v
               Sloveniji morali tudi nekatere volitve ponoviti, ker je bila sorodstvena povezava
               volilne komisije z enim izmed kandidatov. Veste, takšnih primerov, po mojem je v
               Sloveniji še bistveno več. In glede na situacijo in razmere te vlade, ki govori, da
               je treba narediti čim manjše občine, čim manjše občine, da se bomo ja vsi poznali, da
               bomo ja potem lahko imeli čim več sorodstvenih vezi, ki nas bodo potem kontrolirale v
               smislu tega, da ne more biti nezdružljivosti opravljanja funkcij. Ali bo to učinkovit
               ukrep? Jaz dvomim, da bo to učinkovit ukrep. Imam pravico dvomiti. Vi pa mi tudi z
               nobenim argumentom ne dokazujete, da bo to učinkovit ukrep. Zakaj tudi dvomim v to?
               Dvomim, v to kako ste zapisali v obrazložitvi k temu členu. Kajti vi pišete:
               "Zakonsko rešitev v skladu z uredbo Ustavnega sodišča za nadzor nad nezdružljivostjo
               funkcij in drugih pridobitnih dejavnosti v različnih vejah oblasti, podeljujejo
               organom, pristojnim za imenovanje funkcionarja." Spoštovani gospod državni sekretar,
               ali mislite, da smo poslanci imenovani? Ali so župani imenovani? Jaz mislim, da
               nihče, ki tukaj sedi, ni imenovan. Ker če bo imenovan, potem mi jeseni ne rabimo na
               volitve. Potem naj nas Vlada imenuje ali pa naj imenuje vse tiste, ki jih lahko
               imenuje. Nas ne boste, sem prepričan. Kako lahko potem tako visoka stroka zapiše, da
               bo župana nadziral organ, ki ga je imenoval? Jaz sem šel na volitve in sem odločal o
               mojem županu v moji občini. Ko bom prišel nazaj, ga bom vprašal, če ga je nekdo
               imenoval, ne da ga je izvolil tisti del prebivalcev, ki je pač glasoval za njega.
               Tukaj me ne prepričujete, da bo ta volilna komisija, pri čemer pa še poznamo, recimo,
               ljudi, ki danes tam sedijo in vemo, po katerem ključu gredo noter. Veste, predlogi
               obstajajo, kako bo sestavljena volilna komisija. In povejte vi meni, kje je argument,
               kje je argument, ki mi govori o tem, da bo učinkovitost za to v okviru preprečevanja
               nezdružljivosti funkcij povečana? Povejte, kateri argument v teh razlagah k tem
               členom, ali v obrazložitvi, v uvodu o tem govori? Jaz tega nisem našel. Poskušam
               prebrati dokumente, vsaj tiste, kjer se vključujem v razpravo, da bi poskušal najti
               korektne razloge za to, ali je argument za ali proti. S takšnimi argumentacijami me
               ne prepričujete. Mi v Državnem zboru smo potrdili Vlado. Ampak Državni zbori in
               poslanci v Državnem zboru so bili pa na neposrednih volitvah. Saj jaz lahko razumem,
               da vam je to smešno, ampak na lokalnem nivoju približno vemo, kako se sestavljajo
               volilne komisije. Približno vemo, kdo tam sedi in približno vemo, kako strokovno so
               usposobljeni za to, da bodo vse to, kar se od njih pričakuje, uspešno se borili proti
               korupciji, v kakršne koli obliki, da bodo to tudi sposobni speljati. Jaz na
               konkretnem primeru, kar vrsto ljudi poznam, ki bodo zelo težko tudi sprejeli te
               obremenitve. Tudi odgovornost. Kajti k temu sodi tudi odgovornost. In kolikokrat je
               bilo danes in v zadnjem obdobju rečeno, da zelo primanjkuje znanja v prizadevanju za
               boj proti korupciji, kajti ta sistem je zelo zapleten in je znanje tista osnova, s
               katero bomo lahko to delali. In zdaj mi to takole širimo, da bi ne mogli drugače
               razumeti, kot da bo dejansko sistem lahko samo še manj učinkovit. Hvala lepa.</p>
            </sp>
            <sp xml:id="SDZ4-Redna-36-2008-02-29.sp100">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Jakoba Presečnika. (Ga ni.) Besedo ima
               poslanec Boštjan Zagorac.</p>
            </sp>
            <sp xml:id="SDZ4-Redna-36-2008-02-29.sp101">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Dajmo se vsi skupaj vprašati, kdaj se je
               zgodba o korupciji začela. Začela se je leta 2004, ko je ta Vlada prišla na oblast
               pod pretvezo, da bo uredila vse, kar se tiče korupcije, klientelizma in pranja
               denarja. Svojo zgodbo je začela urejati preko nekega prvega predloga zakona, katerega
               osnovni namen je bil po mojem prepričanju vzbujati pozornost, ampak še vedno na
               boljši način, kot je danes pred nami, in je za to uporabila tri poslance, tudi
               sedanje, pod narekovaji, opozicije.</p>
               <p>Če gremo naprej. Ko govorimo o korupciji, in če pogledamo zakon, ki je danes pred
               nami, je osnovno vprašanje, ki se mi postavlja, kdo se koga boji. Zakaj je treba
               navidezno transparentnost, kot velja danes, spreminjati v popolno netransparentnost?
               Nekdo se je ukvarjal s številkami in s členi in je ugotovil, da zakon omogoča
               teoretično 238 organom, da preverjajo, kdo bo koga nadziral. Če vemo, da imajo ti
               organi najmanj štiri ali pet članov, bo vsak sosed nadziral svojega soseda. In koga
               tu grabi paranoja? Koga je strah, da bi se kaj odkrilo? Ves ta boj, vsi ti organi
               niso bili v tem času sposobni preveriti poslovanja, ne vem, ugotavljam, Palome, kljub
               opozarjanju, podjetja Petek, kljub opozarjanju, Slovenskega tednika, kljub
               opozarjanju. Moram naštevati dalje? Ni treba, hvala, ker veste, za koga gre. Dejstvo
               o tem, da ste dali neko prioriteto Računskemu sodišču, se mi zdi, da ni toliko v
               vprašanju Računskega sodišča, večje vprašanje je, kako bo Vlada upoštevala Računsko
               sodišče. Danes sem slišal neko izjavo premierja, ko je dejal: "Veste, ja, saj, ampak
               kakšno luč bi pa, če bi ta Vlada upoštevala Računsko sodišče, to metalo v Evropski
               uniji, če bi upoštevali mnenje glede Ministrstva za okolje." Kaj to pomeni? Da se
               lahko vsak poslanec, pa ne opozicije, ampak vladne koalicije, v tem času privošči, ne
               vem, tudi jacuzzi, smeti ali karkoli, ker bo to metalo slabo luč, če ga bomo zdaj
               obravnavali in o njem povedali po resnici, da je mogoče naredil kaj narobe? Torej,
               teh šest mesecev imamo brezvladje in svobodne roke korupcije. Enako se dogaja pri
               Palomi. Tudi tam v zadnjih šestih mesecih enostavno Vlada, ker bi to metalo luč na
               sosede, ne upa ukrepati, nič. Ampak evidentno, predsednik uprave laže o izobrazbi,
               denar se pošilja sem in tja za neka pravna mnenja, naredi se pa nič. Je to boj proti
               korupciji? Lepo prosim, ne nas "farbati"? In nekatere junake vaše zgodbe, ki, v
               narekovajih, "sedijo v opoziciji", ste verjetno že danes poslali v boj izvajanja,
               protikorupcijskega zakona, ko so se začela pojavljati razna natolcevanja o tem, kaj
               kateri poslanci in na kakšen način pridobivajo in takšne stvari počnejo. Jaz imam to
               srečo, da nimam ne možnosti, ne časa se s temi stvarmi ukvarjati. In če ne bi ta
               vlada na velik zvon obešala korupcije in klientalizma, verjetno je ne bi s prostim
               očesom opazil. Ampak glede na vsa vaša obvestila, ki jih dajete o tem, kaj počnejo
               vladni ministri, ne vem, finančni minister in nekateri drugi, pa zato človek vrže
               pozornost in se malo pozanima in vidi, da gre za kup nepravilnosti. Vaše bitke proti
               korupciji se načeloma ustavijo pri nekih natolcevanjih in ugibanjih.</p>
               <p>Sam, tako kot je bilo že v uvodu povedano s strani mojega poslanskega kolega gospoda
               Pečeta, tega zakona ne bom podprl. Še enkrat bom poudaril, edini razlog je kolikor
               toliko transparentno zadevo narediti popolnoma netransparentno. Razlogov za to imate
               veliko. Kmalu so volitve in še kako potrebna bodo finančna sredstva. Hvala.</p>
            </sp>
            <sp xml:id="SDZ4-Redna-36-2008-02-29.sp102">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanko Cveto Zalokar Oražem. (Je ni.) Besedo
               ima poslanec Aleš Gulič.</p>
            </sp>
            <sp xml:id="SDZ4-Redna-36-2008-02-29.sp103">

               <speaker>ALEŠ GULIČ:</speaker>

               <p>Spoštovane kolegice in kolegi! V današnji razpravi smo slišali marsikaj, pomembnega v
               zvezi s preprečevanjem korupcije, tudi v zvezi z bojem proti korupciji, malo manj pa
               je bilo besed o zakonu o omejitvah in prepovedih za nosilce javnih funkcij, kakršen
               je pred nami. Jaz bom nekatere zadeve ponovil, ki sem jih povedal v predstavitvi
               stališča poslanske skupine, vključno s tem, da seveda poslanska skupina nasprotuje
               temu zakonu. Temu zakonu sedaj še trdneje nasprotujemo ravno zaradi tega, kar je bilo
               povedano s strani več koalicijskih poslancev pa seveda tudi kar je bilo povedno s
               strani gospoda državnega sekretarja, pri njem seveda tudi to, kako je bilo povedano.
               Jaz mislim, da vendarle v Državnem zboru poslanci predstavljamo ljudi, ki so nas
               izvolili, in ni, da bi se pustili zmerjati državnemu sekretarju in da bi nas
               ocenjeval na tako pavšalen način.</p>
               <p>Korupcija v Sloveniji ali narašča ali ne, tega pravzaprav ne moremo vedeti, tudi
               zaradi tega, ker je seveda ta vlada vseskozi vztrajno, natančno in dosledno
               preprečevala, kolikor se je pač dalo, kolikor je bilo v njeni moči, delo komisije za
               preprečevanje korupcije. Tudi tisto, kar je povedal državni sekretar, o primerih, ki
               jih je obravnavala korupcija, je seveda čisto zavajanje javnosti. Protikorupcijska
               komisija počne še kaj drugega, kot da daje primere naprej tožilstvu ali policiji.
               Potem seveda šele pride do tega, da se ukvarjajo že z izvršenimi koruptivnimi dejanji
               ali pa ne pač, kakor oceni ali tožilstvo ali pa policija. Včasih seveda jim tudi kaj
               uide. Že prej sem govoril o tem, da njihova tesnila tesnijo zelo slabo in potem, ko
               kaj uide, je zadeva že postopkovno tako zapletena, da je težko pripeljati zadevo na
               sodišču do konca. Tudi danes se to dogaja, zadeve prehitro uidejo v javnost, okužijo
               se sodniki in seveda potem je možnost, da je cel proces neveljaven, veliko večji.
               Tako bi rekli, če svetopisemski izrek prilagodimo, "kdor z lopato tolče, bo z lopato
               pokončan."</p>
               <p>Ta zakon, kakršnega pa danes obravnavamo, pa seveda omogoča sedanji Vladi dvoje:
               prvič, manipulacijo seveda s tem, kar se dogaja na področju boja proti že izvršeni
               korupciji oziroma preprečevanje korupcije in seveda omogoča še nekaj, namreč to, da
               bo komisija za boj proti korupciji tako ali tako ukinjena v mandatu naslednje vlade.
               Se pravi, spet tempirana bomba, spet nekaj v tem nizkem polju, ki ga na vsak način
               hoče ta vlada in ta koalicija pustiti svojim naslednikom. Se pravi, vrsto zadev, ki
               se prenašajo.</p>
               <p>Prej je kolega Jerovšek - o tem bom seveda tudi kasneje povedal, zakaj ga omenjal -
               govoril o tem, kako je opozicija proti brezplačnim vrtcem, kako je proti prehrani
               srednješolcev. Teh sendvičev, ki naj bi jih dobili srednješolci, seveda še ni. Tistih
               brezplačnih vrtcev tudi ne bo v času mandata te vlade. Se pravi, nič proti, ampak gre
               za nekaj, kar se nastavlja, kar se potika, kar se pravzaprav za vsak slučaj daje v
               obdobje po teh volitvah.</p>
               <p>Gospoda Jerovška seveda omenjam zaradi tega, ker me je podkupil s kavo, da bo lahko
               repliciral, recimo, bom tako končal zadevo, da boste vedeli, kako to gre lahko v tem
               Državnem zboru in kako se da vse zmanipulirati.</p>
            </sp>
            <sp xml:id="SDZ4-Redna-36-2008-02-29.sp104">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Vseh skrivnosti tudi ni treba izdati, kolega Gulič. In k besedi
               vabim poslanca Dimitrija Kovačiča, izvolite.</p>
            </sp>
            <sp xml:id="SDZ4-Redna-36-2008-02-29.sp105">

               <speaker>DIMITRIJ KOVAČIČ:</speaker>

               <p>Hvala lepa.</p>
               <p>No, čeprav to ni bila skrivnost, ker kajti, če bi to držalo, potem bi bil gospod
               Jerovšek tukaj in bi izkoristil priliko za repliko. No, ampak preidimo k stvari. Jaz
               mislim, da je Državni zbor pravo mesto za določeno mero, za pravšnjo mero demagogije,
               vendar toliko demagogije, kot je bilo pa danes izrečeno v tem državnem zboru, pa že
               dolgo ni bilo. Jasno je tudi, da poslanci, objektivno gledano, ne razpolagajo z vsem
               znanjem, ne morejo prebrati vseh gradiv, ki jih potem obravnavajo, ampak toliko
               neznanja, kot je bilo danes izrečeno ob obravnavi tega zakona, pa tudi že dolgo nisem
               slišal. Namreč, ves čas se poskuša govoriti o tem, kako bo ta množica različnih
               komisij, različnih organov nadzorovala korupcijo, ugotavljala premoženje, nadzorovala
               omejitve in prepovedi in tako naprej. Ne vem, zakaj takšne velike besede, ko sploh ne
               gre za to.</p>
               <p>Ti številni organi, predvsem govorim tukaj o volilni komisiji na državni ravni, potem
               vse občinske volilne komisije, ne bodo opravljali nič takega, izključna pristojnost
               njihova bo nadzor nad nezdružljivostjo funkcij in nič drugega! Samo ta del bodo ti
               številni organi ugotavljali in nič drugega, vse ostalo, ne glede na to, ali gre za
               državne funkcionarje, pokrajinske, občinske ali pa druge, bo ugotavljalo Računsko
               sodišče. In Računsko sodišče je tista inštitucija, ki bo več kot 90% vseh
               pristojnosti opravljala, ne pa tisti organi. Zato je to demagoško govorjenje ali pa
               govorjenje iz popolnega neznanja. In zdaj jaz dopuščam in spoštujem nekoga, ki je
               strokovnjak za montažo in demontažo prometnih znakov ali prometnih tabel, ampak, da
               govori o vsebini zakona popolnoma izven konteksta, to pa težje razumem. In da nekdo
               govori o dvoličnosti, ko je sam najbolj dvoličen. Mislim, da to ni korektno in da bi
               bilo bolje, da poskušamo obravnavati vsebino, ki jo obravnavamo in o kateri bomo
               kasneje odločali, ne pa, da govorimo vse drugo. In tudi težko razumem poslanca, ki je
               bil eden od podpisnikov Zakona o nezdružljivosti funkcij, ki ga je ta Državni zbor
               leta 2006 že sprejel, vendar je potem, kot vemo, Ustavno sodišče na nekaj členov
               imelo pripombe in je ugotovilo, da so sporni oziroma niso skladni z nekaterimi
               ustavnimi določili. Da pravi, Ustavno sodišče je naredilo napako, zato tega ne bomo
               spoštovali. Za nas je bil tisti zakon dober, vse ostalo pa ne sprejemamo. Ampak,
               morda je res naredilo napako, ampak tudi če jo je, odločitev Ustavnega sodišča je
               dokončna in jo moramo spoštovati, zlasti še mi, ki sedimo v Državnem zboru. In na tej
               podlagi je bil pripravljen sedaj novi zakon. Zakon sledi tistemu kar je bil napotek
               Ustavnega sodišča, na kakšen način je potrebno popraviti tisto, kar je Ustavno
               sodišče reklo, da ni v redu. In tukaj imamo to. Rečeno je bilo tudi, da gre za osebno
               zamero zoper Kosa in da je ves namen vsega tega zamenjava komisije in razrešitev
               Kosa. Ja, ni res. Jaz mislim, da je ravno obratno. Glede na izkušnje in glede na
               prakso dela dosedanje Komisije za preprečevanje korupcije kaže na to, da je imel
               ravno predsednik te komisije zamero do nekaterih in se je potem tudi, kot sem že prej
               povedal, precej politično orientiral na določene dogodke in na določene ljudi, ki jih
               je s svojimi načelnimi mnenji konkretno diskreditiral, ne da bi imel neko realno
               pravno podlago za to. In vsi se bomo verjetno strinjali, če bomo pošteni, da se z
               načelnim mnenjem ne sme ocenjevati in kakorkoli reševati konkretnih zadev. Še toliko
               manj obračunavati s konkretnimi ljudmi, tako da se konkretni ljudje in konkretni
               dogodki iz teh načelnih mnenj lahko spoznajo. To ni v redu, to ni potem načelno
               mnenje in je to potem zloraba pooblastil.</p>
               <p>Ko govorimo o tem ravnanju in zakaj se zamenjuje. Jaz sem v uvodu že povedal, da je
               bilo določeno ravnanje gospoda Kosa problematično. In sem tudi obrazložil, utemeljil,
               v katerih primerih. Ampak kljub temu tukaj ne gre za to, da se predsednika te
               komisije menja in tako naprej, ampak gre za to, da se sistemsko to področje ureja na
               boljši, bolj pregleden način, ki bo omogočal več, kot je bilo to mogoče sedaj. Ne
               glede na to, kdo je vodil to komisijo in kdo bo vodil to komisijo naprej.</p>
               <p>Ja. Imam še nekaj časa če se ne motim, tako da lahko še nekaj povem.</p>
               <p>Zato govorjenje nekaterih o tem, da se ukinja ena komisija zato, da se ustanavlja 200
               novih komisij, mislim, je res neresno. Zelo jasno je bilo povedano in je treba mogoče
               še enkrat povedati, da se ne ustanavlja niti ena komisija namesto prejšnje. Kajti,
               vse komisije in vsi organi, ki so pristojno na podlagi tega novega predloga, že
               obstajajo. Prevzeli bodo samo del pristojnosti te materije, ki se obravnava.
               Nobenega, niti enega organa ni na novo; ne bo na novo ustanovljen. In zato tudi ne
               drži tisto, "če ne želiš nekaj rešiti, potem ustanovi komisijo". Ni res! Niti ene
               komisije se ne ustanavlja na novo. Če se pa s tem ena ukinja, in šele po zelo dolgem
               prehodnem obdobju, torej po poteku mandata tega državnega zbora, potem pa je to
               kvečjemu racionalizacija. Ukinjaš en organ zato, da bodo obstoječi drugi organi
               prevzeli nalogo tega organa. Torej, kvečjemu racionalizacija je to. Izboljšanje. Če
               gledamo samo na ta formalni del, če ne gledamo na samo vsebino.</p>
               <p>In ko je nekdo tudi rekel, da gre vendar za to, da obstoječi zakon in obstoječa
               komisija deluje preventivno, da vsi tisti, ki pa zagovarjamo to, pač nas bolj zanima
               in smo bolj zainteresirani za represijo in tako naprej. Ja, zdaj naj mi pa kdo pove,
               v katerem določilu obstoječega zakona o preprečevanju korupcije je kakšno določilo,
               ki govori o preventivnem ravnanju boja zoper korupcijo. Pa ga ne boste našli.
               .../Pripomba iz klopi./... Govoril sem o določilu, ki govori o preventivnem ravnanju,
               ne o poročilih, načrtih integritete in tako naprej. To je nekaj drugega. Preventivno
               ravnanje je pa spet nekaj drugega.</p>
               <p>In ko ste nekateri govorili o tem, da je ta Državni zbor sprejel poročilo komisije za
               leto 2006 in da je to dokaz, da se z vsem tem, kar je bilo v tem poročilu zapisano,
               Državni zbor strinja in da se vsi, ki smo to potrdili, s tem strinjamo. Spet gre za
               dve različni stvari. Eno je poročilo, ki govori o tem, kaj je Komisija za
               preprečevanje korupcije v letu 2006 delala, in to, kar je delala, je zapisano v
               poročilu in poročilo govori samo o tem. O dejanskem stanju. In seveda zato ni
               nobenega razloga, da bi Državni zbor ali da bi kdorkoli od poslancev glasoval proti
               temu poročilu. Kajti v poročilu je bilo dejansko zapisano to, kar je komisija res
               delala v letu 2006. Drugo pa je, ali je vse tisto, kar je bilo zapisano, koristno,
               ali je potrebno. In seveda do tega, do tega ravnanja in do teh potez sem bil zlasti
               jaz zelo kritičen vedno do tega, da so se ta načelna mnenja tako na veliko pisala in
               predvsem publicirala, to je pa drugo vprašanje. S tem pa se z marsičem, kar je
               komisija delala, se ne morem strinjati in marsikdo v Državnem zboru se s tem ne
               strinja in je bilo to tudi zelo argumentirano in utemeljeno povedano.</p>
               <p>Tako, da iz tega razloga sem prepričan, da je predlagani zakon tisto, kar je
               nenazadnje potrebno storiti, da se ta zakon sprejme. S tem sledimo tudi odločitvi
               Ustavnega sodišča, ki je povedala, v katerem delu je potrebno tisti zakon, ki je bil
               dejansko že leta 2006 sprejet, popraviti. In glede na to, da sedaj v tej smeri imamo
               tak zakon, ki sledi intenci Ustavnega sodišča, mislim, da ni dejansko nobenih
               utemeljenih zadržkov kakorkoli temu zakonu nasprotovati. Hvala.</p>
            </sp>
            <sp xml:id="SDZ4-Redna-36-2008-02-29.sp106">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo razpravo smo tudi zapolnili oziroma izpolnili seznam
               prijavljenih razpravljavcev. Sprašujem predstavnika Vlade, želi besedo ali odpremo
               ... Hvala lepa tudi vam. Glede na to, da nam pa je ostal še čas za razpravo,
               sprašujem prisotne poslanke in poslance, če želijo še razpravljati. Glede na izraženo
               voljo bom odprl postopek za prijavo. Izvolite. Imamo pet prijavljenih poslank in
               poslancev. Prvi ima besedo poslanec Aleš Gulič. Pet minut. Izvolite.</p>
            </sp>
            <sp xml:id="SDZ4-Redna-36-2008-02-29.sp107">

               <speaker>ALEŠ GULIČ:</speaker>

               <p>Hvala lepa, gospod predsedujoči. Jaz bi samo opozoril na tisto reč, ki se je sedaj
               spet ponovila, da se ne ustanavlja nobene nove komisije. V resnici je res tako -
               čisto formalno ali pa na semantični ravni to drži. Resda se ne ustanavlja nobena,
               ampak se ena ukinja. Je pa res nekaj drugega. Če ne želiš, da bi se kaj rešilo, in če
               ne želiš, da bi kaj funkcioniralo, ustanovi komisijo. To je staro reklo, očitno pa
               smo dobili v tem mandatu tudi inovacijo, da še bolje pa je, če razpršiš pooblastila
               in obremeniš tiste, ki so že tako ali tako obremenjeni, z novimi deli, da ne
               opravljajo več tistega, za kar so določeni, poklicani, kar jim je dodeljeno in da
               opravljajo lahko slabo tudi tisto, kar jim je dodeljeno na novo. Jaz seveda ne
               verjamem, da bi lahko različne instance, ki so jim ta pooblastila sedaj tako
               razpršeno dodeljena, lahko opravljale tisto, kar se jim namenja.</p>
               <p>Pri Računskem sodišču, pa glede na to, kar slišimo v zadnjih dneh ali pa celo danes
               pravzaprav preberemo v vsem časopisju, je pa veliko vprašanje, koliko je še njihove
               rezerve. Glede na to, da bodo morali vendarle spremljati, ne vem, premoženjsko stanje
               kakšnih 5.000 ljudi, seveda, sprejemati vse spremembe in tako naprej, tako da bo to
               šlo seveda predvsem v škodo njihovega dela. To, zakaj se pa ta Kosova komisija
               ukinja, seveda, šele s 1.1.2009, je pa tudi jasno, ker vse raziskave javnega mnenja
               kažejo, da je tam okoli 70% ali še več odstotkov ljudi naklonjeno komisiji za
               preprečevanje korupcije oziroma Kosovi komisiji in seveda predvolilna poteza, ki bi
               jih ukinjala sedaj, bi bila pa res samomorilska. Hvala lepa.</p>
            </sp>
            <sp xml:id="SDZ4-Redna-36-2008-02-29.sp108">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Ivana Grilla.</p>
            </sp>
            <sp xml:id="SDZ4-Redna-36-2008-02-29.sp109">

               <speaker>IVAN GRILL:</speaker>

               <p>Hvala lepa. Spoštovani gospod predsedujoči, spoštovani predstavniki Vlade! Ko danes
               poslušam to razpravo, imam občutek, da številni razpravljavci dejansko sploh niso
               vsebine zakona dobro prebrali in se več ali manj osredotočajo predvsem na delovanje
               komisije z imenom Komisija za preprečevanje korupcije. Vendar žal pri tej komisiji
               lahko ugotovimo, da je tukaj samo ime, vsega drugega pa žal ta komisija nima, da bi
               lahko dejansko z nekimi orodji ali pristojnostmi se lahko proti korupciji tudi v
               resnici zoperstavljala.</p>
               <p>Slišal sem eno zelo dobro primerjavo, da je to v bistvu poštni nabiralnik, kamor
               lahko vsak izmed državljank ali državljanov poda nek sum korupcije, in nič več. Kdo
               pa se lahko v bistvu s korupcijo zoperstavlja? Jaz se strinjam, da je korupcija
               problem vsake družbe, vsake države, tudi Slovenije; vendar, kdo se lahko temu
               zoperstavi. Imeti mora vsaj tri temeljne pogoje, in to zadostno količino znanja,
               pristojnosti in resurse. In ta komisija je bila leta 2004 očitno ustanovljena samo z
               namenom, da smo se lahko v tujini ali kjerkoli hvalili, da mi to komisijo imamo,
               ampak pristojnosti pa tej komisiji, žal, nismo dali, da bi to svojo temeljno nalogo,
               ki naj bi jo imela, tudi opravljala. To me navdaja z nekim občutkom, da je bila
               takrat ta komisija resnično ustanovljena s figo v žepu, ne pa z nekim resničnim
               namenom, da bi se lahko tudi zoperstavljala korupciji, ki pri nas je.</p>
               <p>Pa se vprašajmo sedaj, po teh štirih letih, kaj pa je ta komisija lahko storila proti
               korupciji. To, da zbira podatke od funkcionarjev na lokalnem nivoju, od nas,
               poslancev, mislim, da je to samo neko zbiranje podatkov, analiziranje teh podatkov,
               pa čisto nič več. Vsak izmed nas je takrat moral posredovati na ne vem koliko listih
               podatke o svojem premoženju, nepremičninah, premičninah in vsem tem. To so bili
               podatki, ki bi jih lahko komisija pridobila v vseh tistih institucijah, kjer imajo te
               podatke. Če kdo izmed funkcionarjev nečesa, kar bi dejansko ne želel prijaviti, ni
               prijavil - ali ta komisija lahko to tudi ugotovi? In povejte mi, prosim, v primeru,
               da bo nekdo želel nekaj skriti, neko korupcijo dejansko tudi izvajati, kdo pa bo
               prijavil take podatke? Mislim, da bi bilo to neupravičeno ali smešno pričakovati. Ena
               prispodoba temu. To je ravno tako, kot bi od tatu pričakovali ali mu nalagali, naj
               gre tisto, kar bo nekje vzel, tudi prijaviti na policijo.</p>
               <p>Zato je učinkovitost ali delovanje komisije, ne da bi se ji dalo tiste pristojnosti,
               ki bi jih za svoje učinkovito delo potrebovala, nepotrebno. Z vsem spoštovanjem do
               predsednika komisije, do vseh sodelavcev, jaz verjamem, da si želijo delati
               učinkovito, da imajo verjetno tudi veliko znanja in vsega, vendar če nimajo
               pristojnosti, je vse njihovo delo in trud zaman. Tako da sam še vedno menim, da je
               treba proti korupciji delovati na drugačen način. Tu imamo organe, imamo tiste
               resurse, zadnji dogodki kažejo, da je tudi znanja v Sloveniji na tem področju tudi
               dovolj, čeprav je bilo treba tu veliko truda in tudi resursov vložiti. Vendar,
               korupcijo lahko učinkovito preganja samo tožilstvo, policija in tisti ljudje, ki
               imajo za te vrste kriminal tudi zadosti znanja. Samo to je pravi in edini način, da
               se uspešno spopadamo s korupcijo. Hvala lepa.</p>
            </sp>
            <sp xml:id="SDZ4-Redna-36-2008-02-29.sp110">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Franc Žnidaršič. Izvolite.</p>
            </sp>
            <sp xml:id="SDZ4-Redna-36-2008-02-29.sp111">

               <speaker>MAG. FRANC ŽNIDARŠIČ:</speaker>

               <p>Lepa hvala, predsedujoči. Rad bi komentiral rešitve v predlogu tega zakona, ki
               govorijo o prepovedi pridobitne dejavnosti, na primer, za poslance, kajti to
               dovoljenje, da nekdo dela še 8 ur na teden, je rezervirano samo za najvišje
               izobražene, seveda samo s področja znanstvenoraziskovalnega, pedagoškega, umetniškega
               in podobnega dela, kar se mi zdi seveda diskriminatorno do vseh drugih poslancev, ki
               bi lahko ali bi zaradi kontinuitete usposabljanja in ohranjanja strokovnega znanja za
               svoje področje morali ohranjati stik s svojo stroko oziroma svojim poklicem, če
               želijo enakovredno in konkurenčno vstopati na trg dela po končanem mandatu. Pri tem
               mislim na primer na zdravnike, na veterinarje, na agronome in na vse tiste poklice,
               ki terjajo sprotno izobraževanje, slediti stroki, ne samo v teoriji tudi v praksi in
               v ročnih spretnostih marsikdaj, kadar gre, recimo, za kirurge ali kaj podobnega; pa
               vendarle ti naj bi bili za štiri ali več let, če so zaporedno izvoljeni, izključeni
               iz svojega poklica zaradi teh prepovedi, kar jim po končanem mandatu praktično
               onemogoča enakovredno vrnitev na svoje delo. Še več, kadar gre za področje zdravstva,
               bi bilo to celo nevarno, če bi se nekdo vključil takoj po končanem mandatu nazaj, ker
               bi brez dvoma medtem njegovo znanje enormno zastarelo in ga ni mogoče kompenzirati v
               zelo kratkem času.</p>
               <p>V tem smislu mislim, da bi kazalo takšno rešitev, če bo zakon sploh sprejet, zagotovo
               popraviti v tem smislu, da se še enkrat premisli omejitve za dovoljenje, ohranjati
               stik s svojim področnim ali poklicnim delom, ko gre za, denimo, poslance. Ne govorim
               zaradi sebe, ki bom po končanem mandatu zagotovo lahko odšel v pokoj s preko 41 let
               delovne dobe, ampak gre za vse tiste, ki se bodo v enakem položaju znašli bistveno
               mlajši in ki bodo imeli brez dvoma velike težave, če bi hoteli vrnitev v svoj
               poklic.</p>
               <p>Kar zadeva obremenitve Računskega sodišča, pa mislim, da so tendenciozne v tem
               smislu, da je evidentno Računsko sodišče glede na kadre in sredstva, ki so mu na
               razpolago, že danes zelo obremenjeno in stežka sledi nadzoru porabe javnih sredstev.
               Pri tem odkriva dovolj razlogov za to, da verjamemo, da je v naši državi preveč
               korupcije, in mislim, da je nalaganje takšnih obveznosti, kot jih predvideva ta
               zakon, Računskemu sodišču pravzaprav pritisk v tej smeri, da bi se Računsko sodišče
               ubadalo s temi stvarmi, ki so manj pomembne, in opustilo področja nadzora porabe
               javnih financ v bistveno večjem obsegu na posameznih ministrstvih in tudi drugod v
               državi. In v tem smislu mislim, da so te rešitve skrajno nesprejemljive, zlonamerne,
               slabe in jih zaradi tega ne bo mogoče podpreti. Gledano v celoti ponovno menim, da je
               za predlagatelja ta poizkus tako izkrivljenega posega v tovrstni zakon na račun
               odločbe Ustavnega sodišča dejansko sramota, kajti Ustavno sodišče ni zapisalo, da je
               treba ustanoviti morje odgovornih za to področje, govori, da bi bilo neustavno, če ne
               bo neodvisne institucije, pa vendar je ne bo, razen Računskega sodišča v zelo manjšem
               delu obveznosti, ki na tem področju znotraj predloga in rešitev zakona obstajajo. In
               v tem smislu je žalostno, da imamo to pred seboj in tega ne bomo mogli podpreti.
               Hvala lepa.</p>
            </sp>
            <sp xml:id="SDZ4-Redna-36-2008-02-29.sp112">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Dušana Kumra, izvolite.</p>
            </sp>
            <sp xml:id="SDZ4-Redna-36-2008-02-29.sp113">

               <speaker>DUŠAN KUMER:</speaker>

               <p>Hvala lepa za besedo. Za začetek bi rekel vsem tistim, ki pravite, da saj se nič ne
               spreminja, nič na novo ne ustanavljamo, nič... Zakaj pa potem sploh zakon sprejemamo?
               Potem bi mogoče lahko z zakonom, ki ima samo enega ali dva člena naložili nekaterim
               organom, komisijam, da seveda prevzamejo prijavo premoženja ali pa, ker gre tu za
               nezdružljivost funkcij, da predvsem to prevzamejo.</p>
               <p>Ampak glede na to, da sem bil posredno večkrat poantiran, bi rad odgovoril, da jaz
               danes v svojem stališču poslanske skupine niti v enem stavku nisem povezoval
               intencije ukinitve te Kosove komisije z odločbo Ustavnega sodišča. Niti v enem
               stavku! In če boste magnetogram prebrali in se tudi veliko nisem ukvarjal z vsebino
               dela te komisije. Moja intenca je bila samo ta, da je sedaj bila priložnost, da
               stvar, ki smo jo 2006 naredili, ko smo ukinili to neodvisno komisijo da bi jo seveda
               lahko zdaj, ko je Ustavno sodišče člen razveljavilo, nazaj pripeljali notri v ta
               zakon.</p>
               <p>Torej ne gre za nobeno pravnoformalno, pravnoustavno, gre za čisto politično
               odločitev. In vsem vam odgovarjam, da tudi prejšnji zakon, ki je veljal do leta 2006,
               ni bil ustavno sporen. Šlo je za politično odločitev, za politično strategijo, da se
               nekaj drugače naredi, čeprav je ta komisija funkcionirala samo dve leti in smo bili v
               neki fazi nekega poskusa. Zato to ni samo demagogija, to je zares zavajanje javnosti.
               Mi smo po dveh letih funkcioniranja, uvajanja nekega sistema ta sistem že
               ukinili.</p>
               <p>In kaj sam mislim s temi mnogoštevilnimi komisijami, ki bodo zdaj preverjale
               nezdružljivost funkcij? Danes trdim, da vseh teh več kot pet tisoč funkcionarjev
               oziroma nosilcev javnih funkcij ne bo obravnavano na podlagi enakih kriterijev in
               meril. Ne verjamem, da bo republiška volilna komisija in ena volilna komisija neke
               ene občine, ki ima tristo prebivalcev, po istih kriterijih obravnavala in na koncu
               ugotovila, ali je moja funkcija, ki jo sedaj opravljam, združljiva, nezdružljiva s
               tistim, česar še ali pa ne opravljam. Ne verjamem, da bodo tukaj veljala ista merila
               in isti kriteriji. Tu bo močno vpletena politika na lokalni ravni, na regijski ravni
               in po vsej verjetnosti še kje. In ko se govori o zlorabah, kar je govoril eden od
               zadnjih govornikov, jaz bi vas opozoril, ko govorite o zlorabah do javnosti s strani
               te komisije, Kosove komisije, vas opozarjam, da so legalni državni visoki organi, od
               koder v zadnjih dveh, treh mesecih promptno odtekajo zaupni podatki, ali so v
               predkazenskih postopkih ali kazenskih. I in sprašujem aktualno izvršno oblast,
               sprašujem to koalicijo, kaj boste naredili, da to preprečite. Do sedaj še niste nič
               naredili, delate "fer" sporazume s tistimi, ki so v teh zgodbah že vnaprej obsojeni
               in seveda pometete stvari pod preprogo. Ampak vprašam vas, kaj boste s tem naredili,
               če že govorite o zlorabah, sami se pa ukvarjate s tistim, kar počenjate. In ne
               nazadnje, ko se primerjajo podatki, jaz bi opozoril, in trikrat sem zastavil
               vprašanje pravosodnemu ministru in ministru za javno upravo, v letu 2006 je bilo
               epilogov v zvezi s korupcijo in klientelizmom na sodiščih - štirje primeri. Tako da
               tudi tam neke velike pozitivne statistike ni, čeprav tisti, ki se kritično odzivate
               na načelna mnenja Kosove komisije - vsaj nekaj dobrega je v teh 260-ih primerih za
               predlansko leto, vsaj en signal je, da nekje, kjer je dim, je tudi ogenj. In bi lahko
               zato pooblaščeni organi na to reagirali, tako kot je potrebno reagirati, ampak očitno
               je nekje filter, neko sito, skozi katerega pade samo bela moka in nič drugega, ki je
               zelo ozek, tanek in se stvari tam ustavijo.</p>
            </sp>
            <sp xml:id="SDZ4-Redna-36-2008-02-29.sp114">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Milana M. Cvikla. Izvolite.</p>
            </sp>
            <sp xml:id="SDZ4-Redna-36-2008-02-29.sp115">

               <speaker>MAG. MILAN M. CVIKL:</speaker>

               <p>Hvala lepa. Danes vas je tukaj, predvsem kolegi iz koalicije, veliko govorilo zelo
               abstraktno, ampak na koncu je nekdo povzel bistvo. Rekel je, da bomo imeli dobre
               organe preganjanja korupcije, če bodo ti organi imeli znanje, pristojnosti in
               resurse. Najprej mi morate razložiti, če smatrate, da protikorupcijska komisija
               gospoda Kosa ne dela dobro, ali bo razbitje tega znanja, teh 18 ljudi, na 200 in več
               institucij povečalo usposobljenost glede prvega kriterija znanja. Verjetno ne.</p>
               <p>Drugič, pristojnosti. Najbolj temeljna značilnost zakona, ki ga danes sprejemamo, je,
               da ima za 50% ali za polovico manj členov kot obstoječi zakon. Obstoječi zakon ima 56
               členov, ta jih ima 28. Zakaj je to potrebno? To je potrebno zato, da so pristojnosti
               teh komisij manjše. In potem resursi. Slovenija ima omejena javna finančna sredstva.
               Namesto da bi uporabili osnovno načelo ekonomije obsega, ustanavljamo 200 komisij,
               dajemo Računskemu sodišču dodatno nalogo, ko to Računsko sodišče že pri obstoječih
               nalogah ne uspeva dobivati ustreznega odziva Vlade, bomo sedaj Računsko sodišče
               spravili v nalogo, ki niti ni ustavna.</p>
               <p>Bodimo konkretni. Povejte mi, katera komisija bo sprejela naslednje načelno mnenje. V
               Sloveniji imamo bivši sklad za razvoj. Ta sklad za razvoj ima direktorja. Ta direktor
               si je zaželel 150 tisoč evrov kredita. Minister za finance, predsednik Vlade je
               imenoval preko Vlade nadzorni svet za to družbo in ta nadzorni svet je temu
               direktorju odobril 150 tisoč evrov kredita. Ko smo to izvedeli, smo na to opozarjali.
               Protikorupcijska komisija je izdala mnenje številka 117, kjer je povedala, da je
               ravnanje odgovornih oseb v gospodarski družbi, ki so direktorju te družbe odobrili
               kredit po obrestni meri, ki je občutno nižja od tistih, ki jih za iste ali za podobni
               namen z enakovrednim zavarovanjem odobrijo bančne ali druge sorodne institucije,
               ustreza definiciji korupcije. To mnenje je bilo izdano. Zaradi pritiska opozicije,
               zaradi tega mnenja je gospod direktor Rožič ta kredit vrnil. Gospod predsednik
               nadzornega sveta, gospod Pirkmajer se je posul s pepelom in tudi gospod minister za
               finance je seveda povedal, da je to napačno dejanje. Pri dvesto komisijah mi povejte,
               kdo bo v občini "X" izdal mnenje, da je bilo dejstvo, da je nadzorni svet komunalnega
               podjetja "Y" dal županu stanovanjski kredit po nizki obrestni meri, koruptivno
               dejanje?! Kdo bo to ugotavljal? Ker vi seveda smatrate, da takšno načelno mnenje ne
               smemo imeti v slovenskem pravnem sistemu. In zato poslanci vladajoče koalicije,
               predvsem pa Vlada, če vam je za dobro gospodarjenje, potem bi bilo potrebno to
               komisijo okrepiti.</p>
               <p>Primer za to imate na evropski ravni. Nekaj je Evropsko računsko sodišče, nekaj je pa
               OLAF, urad za preprečevanje goljufij, ki tudi izdaja takšna mnenja. In ta dva organa
               skupaj preganjata evropske komisarje, evropske poslance in ostale evropske
               funkcionarje. In povejte mi, kdo v Sloveniji bo preganjal funkcionarje, če boste
               funkcijo, ki jo je sedaj delala ena komisija, ki je izdala sto dvajset načelnih mnenj
               in zaradi teh stodvajsetih načelnih mnenj boli Vlado delo te komisije. In prav je, da
               vas boli. Ampak ta pritisk, ki ga izvaja protikorupcijska komisija, je pravilen
               pritisk, ki ga mora ustvarjati na funkcionarje, zato da si ti funkcionarji ne dajejo
               kredite, za katere so rekli: "Veste kaj, sem vzel 150.000 evrov kredita, ker nisem
               hotel biti preveč naklonjen eni ali drugi banki." Ker bi pač pri eni ali pa drugi
               banki takšen kredit vzel. Lepo vas prosim! Navadno koruptivno dejanje, preprečeno
               zaradi delovanja protikorupcijske komisije in tega bomo imeli polno, če boste imeli
               dvesto komisij. Nasprotujem zakonu.</p>
            </sp>
            <sp xml:id="SDZ4-Redna-36-2008-02-29.sp116">

               <speaker>PODPREDSEDNIK SAŠO PEČE:</speaker>

               <p>Hvala lepa. Tokom prijave je dal pripombo tudi kolega Kovačič, ki mu glasovalna
               naprava ni omogočila, da bi se prijavil v razpravo petih minut. Nasprotuje kdo izmed
               prisotnih poslancev, da kolegu Kovačiču damo pet minut za razpravo? Je pa izjema.
               Nihče. Kolega Kovačič, beseda je vaša.</p>
            </sp>
            <sp xml:id="SDZ4-Redna-36-2008-02-29.sp117">

               <speaker>DIMITRIJ KOVAČIČ:</speaker>

               <p>Hvala lepa. Saj bom zelo kratek in bom največ eno petino tega časa porabil. Spet je
               bilo govorjeno o načelnih mnenjih. Že sama beseda "načelno mnenje" pove, da se lahko
               načelno mnenje nanaša samo na neka splošna načelna vprašanja in iz teh načelnih mnenj
               se ne sme ugotoviti, za kateri dogodek gre ali za katero osebo gre. To je temelj
               pravnega reda, ki dopušča v okviru pristojnosti te protikorupcijske komisije dajanje
               načelnih mnenj. In če se načelno mnenje nanaša na konkreten dogodek in obračunavati s
               konkretnim človekom, to ni več načelno mnenje, ki je v pristojnosti te komisije. In o
               tem sem govoril. In vse drugo je sprenevedanje. Hvala lepa.</p>
            </sp>
            <sp xml:id="SDZ4-Redna-36-2008-02-29.sp118">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Glede na to, da bom razpravo zaključil, kolega Cvikl, dam vam
               samo proceduralni predlog, ničesar drugega.</p>
            </sp>
            <sp xml:id="SDZ4-Redna-36-2008-02-29.sp119">

               <speaker>MAG. MILAN M. CVIKL:</speaker>

               <p>Moj proceduralni predlog, da bi mogoče bilo dobro narediti nov krog, ker smo tukaj
               razpravljali v zadnjem krogu, potem ko smo gospodu Kovačiču dovolili, potem ko mu
               očitno naprava ni delala, da je spregovoril o nečem, kar bi bilo treba replicirati,
               ampak ne morem replicirati.</p>
               <p>Moj proceduralni predlog je, da naredite še en krog.</p>
            </sp>
            <sp xml:id="SDZ4-Redna-36-2008-02-29.sp120">

               <speaker>PODPREDSEDNIK SAŠO PEČE:</speaker>

               <p>Z veseljem bi to naredil, ampak sami veste, da mi to enostavna praksa Državnega zbora
               prepoveduje. To je bil dogovor na kolegiju in tega dogovora se bom jaz držal, ne
               glede na moje osebno stališče. Ko sem v vlogi podpredsednika, se moram držati pravil
               iger, ki ste jih vi določili. Hvala lepa.</p>
               <p>Kot rečeno, zaključujem razpravo. O predlogu sklepa, da je predlog zakona primeren za
               nadaljnjo obravnavo, bomo v skladu s časovnim potekom seje Državnega zbora odločali
               danes v okviru glasovanj, čez pol ure, to je ob 14. uri in 20 minut.</p>
               <p>(Seja je bila prekinjena ob 13.51 uri in se je nadaljevala ob 14.20.)</p>
            </sp>
            <sp xml:id="SDZ4-Redna-36-2008-02-29.sp121">

               <speaker>PODPREDSEDNIK SAŠO PEČE:</speaker>

               <p>Spoštovane poslanke in spoštovani poslanci! Pred nami je še sklepni del današnjega
               zasedanja Državnega zbora. Prehajamo na glasovanja zbora o predlogih odločitev.
               Poslanke in poslanci po ustaljeni praksi prosim, da preverijo delovanje svojih
               glasovalnih naprav.</p>
               <p>Nadaljujemo s prekinjeno <title>17. točko dnevnega reda - obravnava Predloga sklepa o
                  soglasju k Spremembi Pravilnika o merilih in pogojih za uporabo sredstev Fundacije
                  za financiranje invalidskih in humanitarnih organizacij v Republiki Sloveniji.</title>
               </p>
               <p>Prehajamo na odločanje o naslednjem predlogu sklepa: Državni zbor Republike Slovenije
               daje soglasje k Spremembi Pravilnika o merilih in pogojih za uporabo sredstev
               Fundacije za financiranje invalidskih in humanitarnih organizacij v Republiki
               Sloveniji z dne 21.11.2007.</p>
               <p>Lahko preidemo na glasovanje? Glasujemo. Navzočih je 61 poslank in poslancev, za je
               glasovalo 60, nihče proti.</p>
               <p>(Za je glasovalo 60.) (Proti nihče.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>18. točko dnevnega reda - obravnava Predloga sklepa o
                  soglasju k Dopolnitvi Pravil Fundacije za financiranje invalidskih in humanitarnih
                  organizacij v Republiki Sloveniji.</title>
               </p>
               <p>Odločali bomo o naslednjem predlogu sklepa: Državni zbor Republike Slovenije daje
               soglasje k Dopolnitvi Pravil Fundacije za financiranje invalidskih in humanitarnih
               organizacij v Republiki Sloveniji z dne 21.11.2007. Glasujemo. Navzočih je 65 poslank
               in poslancev, za je glasovalo 62, nihče proti.</p>
               <p>(Za je glasovalo 62.) (Proti nihče.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>20. točko dnevnega reda - obravnava Predloga sklepa o
                  višini sredstev, ki pripadajo posamezni politični stranki iz sredstev državnega
                  proračuna v letu 2008.</title>
               </p>
               <p>Glasovali bomo o predlaganem sklepu. Glasujemo. Navzočih je 70 poslank in poslancev,
               za je glasovalo 66, 2 sta predlogu sklepa nasprotovala.</p>
               <p>(Za je glasovalo 66.) (Proti 2.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>15. točko dnevnega reda - prva obravnava Predloga zakona
                  o omejitvah in prepovedih za nosilce javnih funkcij,</title> v okviru rednega
               postopka.</p>
               <p>Odločali bomo o naslednjem predlogu sklepa: Predlog zakona o omejitvah in prepovedih
               za nosilce javnih funkcij je primeren za nadaljnjo obravnavo.</p>
               <p>Odpiram postopek prijav za obrazložitev glasu v imenu poslanskih skupin. Izvolite,
               prosim. Besedo ima poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-36-2008-02-29.sp122">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. V Poslanski skupini nepovezanih poslancev,
               Lipa, predloga zakona ne bomo podprli. Razlogov za to, mislim, da je bilo navedenih
               dovolj že v sami razpravi, tako v predstavitvi stališča in pa potem kasneje. Vlada
               skuša z omenjenim zakonom, bom rekel, slabo transparentno stvar korupcije narediti
               popolnoma netransparentno in na takšne stvari enostavno ne moremo pristajati.</p>
               <p>Če začnem, kot je že bilo v obravnavi večkrat povedano, se je boj proti korupciji
               začel leta 2004, ko je ta vlada prišla na oblast, bi lahko rekel, s poglavitno temo
               treh K-jev: kako se bo borila, kako bo preprečila in pa zaustavila korupcijo v naši
               državi. Skozi cel mandat, glede na to, da gre mandat h koncu, se Vlada trudi področje
               korupcije narediti popolnoma netransparentno oziroma bom rekel, v narekovajih
               "transparentnega" tam, kjer to njej "paše". Na tako igro Vlade Republike Slovenije v
               poslanski skupini nepovezanih poslancev, Lipa, ne moremo pristati. Hvala.</p>
            </sp>
            <sp xml:id="SDZ4-Redna-36-2008-02-29.sp123">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Obrazložitev glasu v imenu Poslanskega kluba Liberalne
               demokracije Slovenije bo podal poslanski kolega Aleš Gulič. Izvolite.</p>
            </sp>
            <sp xml:id="SDZ4-Redna-36-2008-02-29.sp124">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi! V Poslanskem klubu Liberalne
               demokracije Slovenije bomo glasovali proti sklepu, da je zakon primeren za nadaljnjo
               obravnavo. Razlogov je več. Eden pomembnih je ta, da se bo s tem preprečevanje
               korupcije silno zmanjšalo: razpršitev pooblastil na različne organe po različnih
               krajih Slovenije, obremenitev Računskega sodišča in vse to nas prepričuje v to, da bo
               boj proti korupciji veliko slabši, kot je bil doslej. Obenem pa seveda ne pristajamo
               tudi na igro, ki se vleče že tri leta, da se z vsakim takim zakonom, ki ga predlaga
               Vlada in se tiče korupcije ali boja proti korupciji, poskuša eliminirati Komisijo za
               preprečevanje korupcije oziroma njenega predsednika. Še kakšna reč bi se našla,
               predvsem pa je vprašljiva tudi ta, da se dosedanja komisija ukinja s 1.1.2009. Se
               pravi, da boste čez leto dni govorili, kako je naslednja Vlada ukinila, to je pa v
               bistvu čisto podtikanje in nastavljanje min in drugih škodljivih bojnih sredstev za
               bodočo Vlado. Hvala lepa.</p>
            </sp>
            <sp xml:id="SDZ4-Redna-36-2008-02-29.sp125">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam in k besedi vabim poslanca Dimitrija Kovačiča. Izvolite.</p>
            </sp>
            <sp xml:id="SDZ4-Redna-36-2008-02-29.sp126">

               <speaker>DIMITRIJ KOVAČIČ:</speaker>

               <p>Hvala lepa za besedo. V Poslanski skupini Slovenske demokratske stranke bomo podprli
               predlagani zakon. Menimo, da gre za zakon, ki bolj pregledno, bolj strokovno in tudi
               bolj neodvisno rešuje problematiko, o kateri oziroma pri kateri je bilo v zadnjih
               letih kar precej problemov. Menimo, da Računsko sodišče, ki v največjem delu
               pristojnosti prevzema naloge sedanje protikorupcijske komisije, je že po svoji naravi
               oziroma po svojem namenu organ, ki bo vsekakor bolj strokovno opravljal te naloge, ki
               bo bolj neodvisen, in s tega vidika bo zaupanje v njegovo delo v javnosti boljše, kot
               je bilo doslej. Zato ne vidimo nobenih zadržkov, da ta zakon ne bi bil sprejet. Kajti
               zakon, ki na ta način, kot je tukaj določeno, sledi intenci Ustavnega sodišča, ki se
               je opredelilo do sprejetega zakona iz leta 2006 kaže na to, da gre pripravljavec
               zakona in seveda mi, če bomo ta zakon sprejeli, v pravo smer. Hvala lepa.</p>
            </sp>
            <sp xml:id="SDZ4-Redna-36-2008-02-29.sp127">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Lahko preidemo na glasovanje? Ne. Odpiram še postopek za prijavo
               k obrazložitvi glasu v lastnem imenu. Izvolite, prosim. Besedo ima poslanec Milan M.
               Cvikl. Izvolite.</p>
            </sp>
            <sp xml:id="SDZ4-Redna-36-2008-02-29.sp128">

               <speaker>MAG. MILAN M. CVIKL:</speaker>

               <p>Predlog zakona ni bolj strokoven kot obstoječi zakon zato, ker predlog zakona
               razblinja pristojnosti. Namesto šestinpetdesetih členov, ki jasno določajo kaj dela
               protikorupcijska komisija, ima ta zakon osemindvajset členov in od osemindvajsetih
               členov približno tretjina členov namenja, katere institucije naj bi izvajale to, kar
               dela protikorupcijska komisija.</p>
               <p>Drugič. Ta zakon ni uperjen samo proti gospodu Kosu, ampak proti celotni strokovni
               službi protikorupcijske komisije, ki je izdajala in ki je izdala sto dvajset načelnih
               mnenj in seveda ta načelna mnenja jasno povedo, kako naj se ne obnaša, da bi se
               preprečilo in zagotavljajo minimiziranje koruptivnih dejanj. Vladajoča koalicija bo
               skušala uveljaviti svojo politično voljo, vendar s to politično voljo ne bo
               zmanjševala, ampak bo kvečjemu povečala obseg korupcije. Zato s tem zakonom
               institucijam ne dajemo ne več znanja, ne več pristojnosti, ne več resursov. Resurse
               razblinjamo, pristojnosti zmanjšujemo in znanje iz ene institucije razbijamo na nekih
               dvesto in več institucij, kjer niti ni jasno, kaj bo katera počela. Hvala lepa.</p>
            </sp>
            <sp xml:id="SDZ4-Redna-36-2008-02-29.sp129">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanko Barbaro Žgajner Tavš. Izvolite.</p>
            </sp>
            <sp xml:id="SDZ4-Redna-36-2008-02-29.sp130">

               <speaker>BARBARA ŽGAJNER TAVŠ:</speaker>

               <p>Hvala lepa. Spoštovane kolegice in kolegi! Tudi sama bom nasprotovala sklepu, ki je
               pozitiven, se pravi, da je zakon primeren za nadaljnjo obravnavo.</p>
               <p>Osebno ocenjujem, da se Vlada preveč očitno trudi, da bi na vsak način ukinila
               neodvisen organ, ki skrbi za preprečevanje korupcije v naši državi. Osebno vem, da se
               je Vlada trudila s tistim prvim zakonom, ki je padel na Ustavnem sodišču, da se je
               Vlada trudila v okviru proračunov, ko preprosto ni zagotavljala finančnih sredstev,
               da bi lahko Komisija za preprečevanje korupcije delovala kolikor toliko... /Hrup v
               dvorani./</p>
            </sp>
            <sp xml:id="SDZ4-Redna-36-2008-02-29.sp131">

               <speaker>PODPREDSEDNIK SAŠO PEČE:</speaker>

               <p>Oprostite, prosim! Spoštovane poslanke in poslance prosim, da se umirijo. Verjetno ni
               v interesu nikogar, da sejo prekinemo za 10 do 15 minut. Besedo ima poslanka Barbara
               Žgajner Tavš. Izvolite.</p>
            </sp>
            <sp xml:id="SDZ4-Redna-36-2008-02-29.sp132">

               <speaker>BARBARA ŽGAJNER TAVŠ:</speaker>

               <p>Hvala lepa. Verjamem, spoštovane kolegice in kolegi, predvsem iz koalicije, da vas te
               stvari bolijo, ker so resnične. Verjamem, da veste, na kakšen način se je Vlada
               Republike Slovenije trudila in rezala finančna sredstva za delovanje Komisije za
               preprečevanje korupcije. Ko je v razpravi eden izmed koalicijskih poslancev SDS
               dejal, da komisija praktično ni imela konkretno v treh letih nobenega učinka - eden
               izmed učinkov je, da so se redčile poslanske vrste v SDS. Tudi to je bil učinek dela
               Komisije za preprečevanje korupcije, spoštovane kolegice in kolegi. Tudi korupcija na
               področju zdravstva, katere sum obstoja je dokazala Komisija za preprečevanje
               korupcije, je bila po moji oceni dovolj zgovoren pokazatelj, da je eden od ministrov
               SDS pač moral zapustiti ministrsko mesto na področju zdravstva. To so pozitivni
               rezultati, zaradi česar, če imate vsaj malo politične higiene, ne morete ukinjati
               takega neodvisnega organa, če je vaša želja resnično delo in skrb na področju
               preprečevanja korupcije. Kot že rečeno, vašemu predlogu ne morem pritrditi, zato mu
               bom nasprotovala.</p>
            </sp>
            <sp xml:id="SDZ4-Redna-36-2008-02-29.sp133">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Franca Žnidaršiča. Izvolite.</p>
            </sp>
            <sp xml:id="SDZ4-Redna-36-2008-02-29.sp134">

               <speaker>MAG. FRANC ŽNIDARŠIČ:</speaker>

               <p>Lepa hvala. Spoštovani! Če bi želel biti zloben, bi dejal, da Vlada ni sposobna
               pripraviti dobrega zakona na to temo, ali pa bi dejal, da ne ve, kaj dela, glede na
               to, kar je predlagala, ker je zelo slabo. Ampak, ni tako. Žal Vlada dobro ve, kaj
               dela, in tudi večji del koalicije ve, kaj podpira. Podpira slab zakon; zakon, ki ne
               omogoča imeti v državi neodvisno institucijo, ki bi ohranjala koordinacijo boja proti
               korupciji, ki jo zaenkrat še imamo, in se trudi razvodeniti pravila, ki bi omogočala,
               da se korupcija v tej državi kontrolira, nadzira, zmanjšuje, nanjo opozarja,
               analitično spremlja in sprejema predloge za ureditve v vseh zakonih, ki zadevajo to
               področje, tudi posredno, na način, da bi se obseg korupcije, ki se razrašča,
               zmanjšal.</p>
               <p>Težava je tudi v tem, da se predlagatelji sklicujejo na odločbo Ustavnega sodišča, s
               čimer se je mogoče strinjati samo v tistem delu, ki spreminja razveljavljene člene
               oziroma dele zakona. Od tu naprej pa je pritlehnost stekla v tisti smeri, da se v
               maščevanju tej odločbi Ustavnega sodišča in razmišljanja Ustavnega sodišča v načelu
               napravi tak zakon, ki bo slabši od prejšnjega.</p>
               <p>In zaradi tega, seveda, zagotovo ne morem podpreti takšnega zakona in ga tudi v
               nadaljevanju kakšnih postopkov ne bom mogel.</p>
               <p>Hvala.</p>
            </sp>
            <sp xml:id="SDZ4-Redna-36-2008-02-29.sp135">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Lahko preidemo na glasovanje. Postopkovno? Prednost ima postopkovno.</p>
               <p>Kolega Srečko Prijatelj, izvolite.</p>
            </sp>
            <sp xml:id="SDZ4-Redna-36-2008-02-29.sp136">

               <speaker>SREČKO PRIJATELJ:</speaker>

               <p>Spoštovani predsedujoči.</p>
               <p>Če smo končali s predstavitvijo stališč posameznikov, bi prosil, če mi lahko
               dovolite, skladno s 73. členom Poslovnika, prekinitev za 45 minut zaradi posveta.</p>
               <p>Prosim. .../Smeh v dvorani./...</p>
            </sp>
            <sp xml:id="SDZ4-Redna-36-2008-02-29.sp137">

               <speaker>PODPREDSEDNIK SAŠO PEČE:</speaker>

               <p>Jaz mislim, da je vprašanje... Dovolite, prosim. Mislim, da je dilema nekaterih
               poslancev, ki je bila izpostavljena - kolega Srečko Prijatelj sam ste, s kom se boste
               posvetovali?</p>
            </sp>
            <sp xml:id="SDZ4-Redna-36-2008-02-29.sp138">

               <speaker>SREČKO PRIJATELJ:</speaker>

               <p>S poslansko skupino, ne. Imam pravico, poslovniško, skladno s 73. členom...</p>
            </sp>
            <sp xml:id="SDZ4-Redna-36-2008-02-29.sp139">

               <speaker>PODPREDSEDNIK SAŠO PEČE:</speaker>

               <p>Kolega Srečko Prijatelj je rekel, da se bo posvetoval sam s seboj, to pomeni, da bomo
               po obrazložitvi naredili... Kolega Srečko Prijatelj, lahko 30 minut odmora ali
               zahtevate 45? Lahko 15? 30!</p>
               <p>Mi pa bomo pred prekinitvijo seje opravili še obrazložitve glasu.</p>
               <p>Odpiram nov postopek za prijavo k obrazložitvi. Izvolite, prosim.</p>
               <p>Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-36-2008-02-29.sp140">

               <speaker>BOŠTJAN ZAGORAC:</speaker>

               <p>Hvala še enkrat za besedo, spoštovani gospod predsedujoči.</p>
               <p>Sam smatram, da je pred nami en zelo pomemben zakon, predvsem za predstavnike vladne
               koalicije, kajti to je en izmed temeljev, ki ga morajo izpolniti glede na svoje
               predvolilne obljube leta 2004.</p>
               <p>O tem, zakaj rabijo nekateri še 30 minut, glede na to, da so v razpravi že ugotovili
               in že napovedali svoje glasovanje, se mi zdi kot neka igra s časom, verjetno tudi
               igra z glasovi - bi ga bodo zagotovili ali ne. Ampak vseeno, dajmo poskušati biti
               resni, za razliko od nekaterih. V razpravi je bilo izpostavljenih dovolj argumentov,
               tudi argumentov s strani tistih ljudi, ki še rabijo čas za razmišljanje...
               .../Oglašanje v dvorani./... - Jaz bi res prosil za malo tišine, če se da...</p>
            </sp>
            <sp xml:id="SDZ4-Redna-36-2008-02-29.sp141">

               <speaker>PODPREDSEDNIK SAŠO PEČE:</speaker>

               <p>Spoštovane kolegice, kolegi prosim, da dovolite, da opravimo do konca obrazložitve
               glasu.</p>
               <p>Hvala.</p>
            </sp>
            <sp xml:id="SDZ4-Redna-36-2008-02-29.sp142">

               <speaker>BOŠTJAN ZAGORAC:</speaker>

               <p>Hvala tudi kolegicam in kolegom v parlamentu za upoštevanje vašega nasveta.</p>
               <p>Pred nami je, kot sem že dejal, zalo pomemben zakon. Korupcija v tej državi ni hec,
               sploh če upoštevamo vse velike besede premiera za to govornico, kako bo nadaljeval
               borbo zoper korupcijo in zoper še karkoli v tej državi. Danes s tem zakonom - kot sem
               že dejal, nekdo se je poigral s členi ugotovil, da je z zagotavljanjem korupcije v
               tej državi po tem zakonu pristojnih dvesto triinosemdeset organov. Če to ni
               zamegljevanje in netransparentnost, potem ne vem, kaj je. Hvala.</p>
            </sp>
            <sp xml:id="SDZ4-Redna-36-2008-02-29.sp143">

               <speaker>PODPREDSEDNIK SAŠO PEČE:</speaker>

               <p>Hvala lepa. Obrazložitev glasu, kolega Dimitrij Kovačič. Izvolite.</p>
            </sp>
            <sp xml:id="SDZ4-Redna-36-2008-02-29.sp144">

               <speaker>DIMITRIJ KOVAČIČ:</speaker>

               <p>Hvala lepa za besedo. Upam, da odmor, ki je bil uveljavljen s strani gospoda
               Prijatelja, ni namenjen temu, da se bo kakšna tabla še dodatno odmontriala; ampak ne
               glede na to bom pa še v svojem imenu povedal, da zakon bom podprl, kajti ne ukinja
               se, kot je bilo večkrat rečeno, dejavnosti, ki jo je do sedaj opravljala komisija za
               preprečevanje korupcije. Če bi se to ukinjalo potem bi seveda tudi mene zaskrbelo.
               Tega se ne ukinja, ampak se pristojnosti te komisije prenašajo na že obstoječe
               organe, predvsem na Računsko sodišče. In zakaj bi imeli dva organa, če lahko imamo
               enega, ki je po vsebini strokovno usposobljen za to, da to nalogo opravlja celo
               boljše, kot se je to dogajalo do sedaj. In seveda ne gre za to, da bi ukinjali nečesa
               in ustanavljali nekaj drugega, ampak zaradi racionalizacije združujemo naloge na en
               organ in ukinjamo tistega, katerega bi bilo nadaljnje delo zaradi tega odveč. Zato
               bom seveda podprl predlagani zakon. Hvala lepa.</p>
            </sp>
            <sp xml:id="SDZ4-Redna-36-2008-02-29.sp145">

               <speaker>PODPREDSEDNIK SAŠO PEČE:</speaker>

               <p>Hvala lepa. Še kakšna želja? Ni. Odpiram nov postopek, izvolite. Besedo ima poslanec
               Zmago Jelinčič Plemeniti.</p>
            </sp>
            <sp xml:id="SDZ4-Redna-36-2008-02-29.sp146">

               <speaker>ZMAGO JELINČIČ PLEMENITI:</speaker>

               <p>Hvala lepa. Jaz zakona zagotovo ne bom podprl. Je pa res, da če koga skrbi to, da je
               kdo odstranil italijansko tablo, lahko povem, da jih bomo odstranjevali še več in da
               se bomo borili za slovensko Slovenijo in da bomo tako Lahe kot Avstrijce, pa tudi
               Hrvate odstranjevali tako, kot jih, žal, ta koalicija ne zmore ali pa noče.</p>
               <p>In ena od teh zadev je tudi ta zakon. Konec koncev to, da se kontrola daje na državno
               volilno komisijo, občinske in pokrajinske komisije - lepo vas prosim, to je popoln
               nesmisel. Če nič drugega, je nesmisel.</p>
               <p>Danes sem že povedal, da ne vem, kako bodo dokazni material zbirali. In če bodo
               govejo juho kot dokazni material zbrali, bodo zagotovo morali vrniti krožnik, v
               katerem je goveja juha, in ne vem, kam bodo potem govejo juho spravili, če bo kosilo
               vredno več kot tistih nekaj tolarjev oziroma evrov sedaj po novem.</p>
               <p>No, jaz mislim, da zakon, ki smo ga vložili v Slovenski nacionalni stranki je bil
               dober. Kratek, koncizen in jasen. Ustavno sodišče ga je seveda zavrnili zaradi tega,
               ker ga je pač moralo zavrniti. Mislim, da je naredilo veliko napako. Razmišljajo zelo
               parcialno ali enoplastno, kar je pa sploh značilnost Ustavnega sodišča. Ampak
               navkljub temu, tudi ta zakon, ki ga je vložila Vlada, za nas ni dober, ni sprejemljiv
               in zato še enkrat, glasovali bomo proti. Hvala lepa.</p>
            </sp>
            <sp xml:id="SDZ4-Redna-36-2008-02-29.sp147">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko zaključimo z obrazložitvami? Hvala. Kolega Srečko Prijatelj, če sem
               vas prej razumel, spreminjate svoj proceduralni predlog. Prosim, če ga ponovite.
               Izvolite.</p>
            </sp>
            <sp xml:id="SDZ4-Redna-36-2008-02-29.sp148">

               <speaker>SREČKO PRIJATELJ:</speaker>

               <p>Spoštovani! 10 minut bo zadoščalo, da vas ne zadržujem. Petek je.</p>
            </sp>
            <sp xml:id="SDZ4-Redna-36-2008-02-29.sp149">

               <speaker>PODPREDSEDNIK SAŠO PEČE:</speaker>

               <p>Dobro. Torej, glede na to, da je ura 14.45 bomo sejo nadaljevali ob 14.55 zaradi
               posveta v okviru ene izmed poslanskih skupin. Do takrat prekinjam sejo.</p>
               <p>(Seja je bila prekinjena ob 14.43 uri in se je nadaljevala ob 14.55.)</p>
            </sp>
            <sp xml:id="SDZ4-Redna-36-2008-02-29.sp150">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo s prekinjeno sejo in <title>prekinjeno 15. točko.</title> Smo pred glasovanjem. Ker je Poslanska skupina SNS
               zahtevala prekinitev, dajem besedo predstavniku SNS za obrazložitev.</p>
            </sp>
            <sp xml:id="SDZ4-Redna-36-2008-02-29.sp151">

               <speaker>SREČKO PRIJATELJ:</speaker>

               <p>Spoštovani predsedujoči, mi smo se posvetovali in v poslanski skupini iskali
               pozitivne elemente tega zakona. Na žalost mu moramo v celoti nasprotovati, ker ni
               niti enega. Hvala.</p>
            </sp>
            <sp xml:id="SDZ4-Redna-36-2008-02-29.sp152">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 74 poslank in poslancev, za je glasovalo 37, proti
               36.</p>
               <p>(Za je glasovalo 37.) (Proti 36.)</p>
               <p>Ugotavljam, da je Državni zbor predlagani sklep sprejel, zato bo predlog zakona
               dodeljen v drugo obravnavo Odboru za notranjo politiko, javno upravo in pravosodje
               kot matičnemu delovnemu telesu. S tem zaključujem to točko dnevnega reda; seveda, če
               mi boste dovolili. Lahko nadaljujemo. Prekinili smo s 15. točko oziroma zaključujemo
               s to točko dnevnega reda.</p>
               <p>Prehajamo na <title>14. točko dnevnega reda - to je na tretjo obravnavo Predloga zakona
                  o določanju območij ter o imenovanju, označevanju naselij, ulic in stavb -</title> glasovanje o amandmajih in predlogu zakona v okviru tretje obravnave. Državni
               zbor je na 35. seji zbora opravil razpravo o vloženih amandmajih, tako nadaljujemo s
                  <title>tretjo obravnavo</title> predloga zakona, in sicer z odločanjem o vloženih
               amandmajih. Ob tem vas obveščam, da smo na 35. seji tudi zaključili z obrazložitvami
               glasovanj o obeh amandmajih. Prehajamo torej na odločanje o amandmaju Poslanske
               skupine SNS k 17. členu. Če bo amandma sprejet, postane amandma pod številko dve
               brezpredmeten. Glasujemo. Navzočih je 70 poslank in poslancev, za je glasovalo 14,
               proti 56.</p>
               <p>(Za je glasovalo 14.) (Proti 56.)</p>
               <p>Ugotavljam, da amandma ni sprejet. Prehajamo na odločanje o amandmaju Poslanske
               skupine italijanske in madžarske narodne skupnosti k 17. členu. Glasujemo, glasovanje
               teče. Navzočih je 69 poslank in poslancev, za je glasovalo 58, proti 5.</p>
               <p>(Za je glasovalo 58.) (Proti 5.)</p>
               <p>Ugotavljam, da je amandma sprejet.</p>
               <p>Končali smo z odločanjem o amandmaju.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetega amandmaja predlog zakona neusklajen. Zato prehajamo na
               odločanje o predlogu zakona.</p>
               <p>Obrazložitev v imenu poslanskih skupin. Prijava teče.</p>
               <p>Gospod Moge - se odpoveduje.</p>
               <p>Gospod Jelinčič, izvolite.</p>
            </sp>
            <sp xml:id="SDZ4-Redna-36-2008-02-29.sp153">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik.</p>
               <p>No, zdaj smo videli, kako se sklepajo kravje kupčije. SDS se je dogovorila s
               predstavnikoma obeh narodnostnih skupin, da jim bodo podprli amandma, in se je to
               zgodilo, da bo zdaj ob vsakem imenovanju ulice potrebno vprašati Italijane in
               Madžare, ali se s tem strinjajo.</p>
               <p>Jaz ne vem, kako je mogoče, da koalicijska stranka tako zanemarja interes Slovenije
               in je pripravljena, če že napram Hrvatom, ampak tudi napram Italijanom in Madžarom v
               bistvu popuščati in jim dajati takšne koncesije. Ne vem, kaj je tukaj zadaj? Mogoče
               pokrajinska zakonodaja in dva glasova, ki sta pri tem prepotrebna, da so šli v tak
               "kšeft". Jaz mislim, da pri takšnih zadevah se mora človek vprašati, kaj je interes
               slovenskega naroda, kaj je interes slovenske države, ne pa, kaj je interes posameznih
               političnih opcij. Jaz razumem, da so tako glasovali iz Združene liste, bivše, in iz
               LDS-a oziroma njihovih razpršenih članov, kajti ti so bili vedno bolj za druge kot za
               Slovence. Tega pa nisem pričakoval od te koalicije. Tega pa res ne. Mislil sem, da je
               vsaj koalicijska opcija za Slovenijo. Zdaj pa se sprašujem, kdo pa potem sploh še je
               za Slovenijo, razen nekaterih tukajle noter, nekaterih nas, v Državnem zboru? Eni so,
               izgleda, pripravljeni Cerkvi vse prodati, eni so pripravljeni Hrvatom vse prodati,
               eni so pripravljeni Madžarom, Italijanom pa Avstrijcem. In konec koncev - kaj bo od
               Slovenije ostalo? Hudičevo malo! Razne občine z blaznimi bonitetami, dokler tudi
               tistega ne bodo prodali tujcem. Tudi to je namen. Žalostno, ampak kot kaže, je usoda
               slovenskega naroda taka, da se vedno na uradnih ustanovah in znotraj uradnih
               predstavnikov prodaja slovenska država. In to, lahko rečem, da se prodaja že od leta
               1849, ko so uvedbo slovenskega jezika v Vojvodini Kranjski zamenjali za koncesijo za
               gradnjo železnice Dunaj-Trst. Kot kaže, smo pač tak narod. Meni je žal in me je sram,
               ampak pokazali ste svoj pravi obraz. Hvala lepa.</p>
            </sp>
            <sp xml:id="SDZ4-Redna-36-2008-02-29.sp154">

               <speaker>PREDSEDNIK FRANCE CUKJATI:</speaker>

               <p>Hvala. Odpiram prijave za obrazložitev glasu v svojem imenu. Prijavljenih ni. Gospa
               Pozsonec, dvignili ste roko, verjetno želite, pa vam ni uspelo prijaviti se.
               Izvolite.</p>
            </sp>
            <sp xml:id="SDZ4-Redna-36-2008-02-29.sp155">

               <speaker>MARIA POZSONEC:</speaker>

               <p>Hvala lepa, gospod predsednik. Mislim, da mi ni treba obrazlagati glasu, saj vsak ve,
               kako bom glasovala. Vendar se mi zdi, da je gospod Jelinčič izkoristil priliko in
               imel sovražni govor. To je bil sovražni govor, menim, da to ni sodilo sem. Naj ga ne
               skrbi, ker na tistem območju živijo takšni državljani, kot je on sam, torej slovenski
               državljani, ki imajo radi svojo domovino in ji ne škodujejo.</p>
            </sp>
            <sp xml:id="SDZ4-Redna-36-2008-02-29.sp156">

               <speaker>PREDSEDNIK FRANCE CUKJATI:</speaker>

               <p>Hvala. O zakonu glasujemo. Navzočih je 69 poslank in poslancev, za je glasovalo 61,
               proti 5.</p>
               <p>(Za je glasovalo 61.) (Proti 5.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  SPORAZUMA MED VLADO REPUBLIKE SLOVENIJE IN VLADO REPUBLIKE ČRNE GORE O SODELOVANJU
                  NA OBRAMBNEM PODROČJU.</title>
               </p>
               <p>Predlog zakona je v obravnavo Državnemu zboru predložila Vlada Republike Slovenije.
               Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja, v
               tretji obravnavi amandmajev ni možno vlagati, zato prehajamo na odločanje o predlogu
               zakona. Glasujemo. Navzočih je 71 poslank in poslancev, za je glasovalo 71, proti
               nihče.</p>
               <p>(Za je glasovalo 71.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>22. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI
                  SPORAZUMA O SODELOVANJU NA PODROČJU NOTRANJE VARNOSTI MED VLADO REPUBLIKE
                  SLOVENIJE IN VLADO FRANCOSKE REPUBLIKE.</title>
               </p>
               <p>Predlog zakona je v obravnavo Državnemu zboru predložila Vlada Republike Slovenije.
               Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja, v
               tretji obravnavi amandmajev ni možno vlagati, zato prehajamo na odločanje o predlogu
               zakona. Glasujemo. Navzočih je 71 poslank in poslancev, za je glasovalo 69, proti
               nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA,</title> to je na obravnavo <title>PREDLOGA ZAKONA
                  O RATIFIKACIJI GARANCIJSKE POGODBE MED REPUBLIKO SLOVENIJO IN EVROPSKO
                  INVESTICIJSKO BANKO ZA OBVEZNOSTI IZ OKVIRNEGA POSOJILA ZA ENERGETSKO
                  UČINKOVITOST.</title>
               </p>
               <p>Predlog zakona je v obravnavo Državnemu zboru predložila Vlada Republike Slovenije.
               Predlog zakona je obravnaval Odbor za zunanjo politiko kot matično delovno, ki je
               zboru pisno poročal. Prijavljenih k razpravi ni. Ker matično delovno telo v okviru
               druge obravnave ni sprejel nobenih amandmajev, v tretji obravnavi amandmajev ni možno
               vlagati, zato prehajamo na odločanje o predlogu zakona. Prekinjam, obrazložitev glasu
               v lastnem imenu. Izvolite, gospod Cvikl.</p>
            </sp>
            <sp xml:id="SDZ4-Redna-36-2008-02-29.sp157">

               <speaker>MAG. MILAN M. CVIKL:</speaker>

               <p>Pred slabo polovico leta smo za približno vsoto 30 milijonov evrov delali rebalans
               državnega proračuna. Ta zakon o ratifikaciji Garancijske pogodbe med Republiko
               Slovenijo in Evropsko investicijsko banko je pač zakon, ki povečuje bruto
               zadolževanje države in povečuje tiste aktivnosti, ki bi sicer lahko bile v državnem
               proračunu, če bi vladi uspelo najti prostor v državnem proračunu. Nedvomno jasno pa
               je, da to povečuje javno porabo. Oglasil sem se zato, ker se bom ob tem zakonu
               vzdržal. Vlada Republike Slovenije bo namreč v ponedeljek slišala od Evropske
               komisije, da bi morala biti na področju javnih financ veliko bolj restriktivnejša,
               kot je to predvideno v programu za leto 2008. Današnje glasovanje tukaj brez
               razprave, brez predstavnikov Vlade in tako naprej dokazuje, da je Vladi malo mar za
               to, kar ji bo v ponedeljek povedala Evropska komisija. Zato ne bom tega zakona
               podprl.</p>
            </sp>
            <sp xml:id="SDZ4-Redna-36-2008-02-29.sp158">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 70 poslank in poslancev, za je glasovalo 60, proti
               3.</p>
               <p>(Za je glasovalo 60.) (Proti 3.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA,</title> in sicer na <title>MANDATNO VOLILNE
                  ZADEVE.</title>
               </p>
               <p>Zbor bo v okviru te točke obravnaval šest predlogov Sodnega sveta za izvolitev v
               sodniško funkcijo. Sodni svet je Državnemu zboru predložil šest predlogov za
               izvolitev kandidatk in kandidata v sodniško funkcijo na sodniška mesta okrajnih
               sodnic in sodnikov na okrajnem sodišču v Murski Soboti, Celju, Ljutomeru in Slovenj
               Gradcu. Predlog je obravnavala Mandatno-volilna komisija kot matično delovno telo, ki
               je Državnemu zboru pisno poročala ter predložila predloge sklepov. Prijavljenih k
               razpravi ni. Prehajamo na odločanje.</p>
               <p>Na glasovanje dajem predlog sklepa o izvolitvi v sodniško funkcijo gospe Klavdije
               Zadravec Ščančar na sodniško mesto okrajne sodnice na Okrajnem sodišču v Murski
               Soboti. Glasujemo. Navzočih je 65 poslank in poslancev, za jih je glasovalo 58, proti
               2.</p>
               <p>(Za je glasovalo 58.) (Proti 2.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Vladke Pelko
               na sodniško mesto okrajne sodnice na Okrajnem sodišču v Celju. Glasujemo. Navzočih je
               64 poslank in poslancev, za jih je glasovalo 54, proti 3.</p>
               <p>(Za je glasovalo 54.) (Proti 3.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Mojce
               Turinek na sodniško mesto okrajne sodnice na Okrajnem sodišču v Celju. Glasujemo.
               Navzočih je 61 poslank in poslancev, za jih je glasovalo 51, proti 5.</p>
               <p>(Za je glasovalo 51.) (Proti 5.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospoda Borisa
               Kolmaniča na sodniško mesto okrajnega sodnika na Okrajnem sodišču v Ljutomeru.
               Glasujemo. Navzočih je 62 poslank in poslancev, za jih je glasovalo 56, proti 1.</p>
               <p>(Za je glasovalo 56.) (Proti 1.)</p>
               <p>Ugotavljam, da je sklep sprejet.</p>
               <p>Na glasovanje dajem predlog sklepa o izvolitvi v sodniško funkcijo gospe Danice
               Sevšek na sodniško mesto okrajne sodnice na Okrajnem sodišču v Slovenj Gradcu.
               Glasujemo. Navzočih je 62 poslank in poslancev, za jih je glasovalo 53, proti 4.</p>
               <p>(Za je glasovalo 53.) (Proti 4.)</p>
               <p>Ugotavljam, da je sklep sprejet.</p>
               <p>In končno dajem na glasovanje predlog sklepa o izvolitvi v sodniško funkcijo gospe
               Vesne Rebernik Jamnik na sodniško mesto okrajne sodnice na Okrajnem sodišču v Slovenj
               Gradcu. Glasujemo. Navzočih je 61 poslank in poslancev, za jih je glasovalo 52, proti
               4.</p>
               <p>(Za je glasovalo 52.) (Proti 4.)</p>
               <p>Ugotavljam, da je sklep sprejet. S tem zaključujem to točko dnevnega reda.</p>
               <p>Nadaljujemo s prekinjeno <title>7. točko dnevnega reda, to je s tretjo obravnavo
                  Predloga zakona o udeležbi delavcev pri dobičku.</title> Državni zbor je v sredo 27.
               februarja 2008 opravil drugo obravnavo navedenega predloga zakona. Ker so bili v
               drugi obravnavi sprejeti amandmaji k manj kot desetini členov dopolnjenega predloga
               zakona, je zbor na predlog predlagatelja zakona sklenil, da bo na podlagi prvega
               odstavka 138. člena Poslovnika zbora še na tej seji opravil tretjo obravnavo predloga
               zakona.</p>
               <p>Prehajamo na razpravo o vloženem amandmaju Poslanskih skupin SDS, NSi, SLS in DeSUS k
               6. členu, ki ste ga prejeli na klop. Odpiram prijavo za razpravo o vloženem
               amandmaju. Gospod Terčon izvolite, imate besedo. (Ne, se odpoveduje.) Gospod Kontič,
               izvolite.</p>
            </sp>
            <sp xml:id="SDZ4-Redna-36-2008-02-29.sp159">

               <speaker>BOJAN KONTIČ:</speaker>

               <p>Hvala lepa. Kot smo že napovedali v poslanski skupini v uvodni predstavitvi, imamo
               sicer nekaj pomislekov, imamo nekoliko drugačno mnenje o soudeležbi zaposlenih pri
               dobičku. Tudi naš predlog zakona, ki smo ga predlagali, a je bil žal dvakrat v tem
               parlamentu v tem mandatu zavrnjen, je imel nekoliko več vsebine, nekoliko več pravic.
               In tudi obveznost delitve dobička. Mi nismo prepuščali delitev dobička kar tako
               presoji lastnikov kapitala, presoji lastnikov podjetij, družb, da bodo odločali o
               tem, ali bodo s tistimi, s katerimi bi lahko delili dobiček in ki ustvarjajo ta
               dobiček, to so namreč delavci, njim dali del dobička ali ne. Tudi nekoliko višji
               odstotek dobička smo predvideli, poleg obvezne delitve. Naš zakon je bil vsekakor
               primernejši za tiste, ki si želijo participirati na dobičku in za katere smo trdno
               prepričani v naši poslanski skupini, da ustvarjajo novo vrednost in da so do dobička
               tudi upravičeni. Zakon, ki je v proceduri, zakon, ki ga je predlagala Vlada, delno
               rešuje to zadevo. Gre v pravo smer, gre korak v pravo smer, tja, kamor smo to smer mi
               začrtali. Bo pa potrebno ta zakon v prihodnje spremeniti.</p>
               <p>Mi tudi nismo vlagali amandmajev na ta zakon, predvsem zaradi tega, ker je zakon
               usklajen s socialnimi partnerji, ker so socialni partnerji pristali na ta tekst
               besedila in ker si socialni partnerji želijo, da ta zakon tudi sprejmemo in da čim
               prej stopi v veljavo. Če bi bil zakon sprejet pred tremi leti, bi v tem trenutku
               delavci že participirali na dobičku, bi del dobička že dobili in mi smo že takrat
               ocenjevali, da bi s tem bil tudi pritisk na rast plač nekoliko manjši, kot je v tem
               trenutku. Ampak bolje pozno kot nikoli.</p>
               <p>Torej, zakon gre v pravo smer, gre pa s premajhnimi koraki in premalo ambiciozno in
               bo to potrebno v prihodnje še spremeniti. Kot sem dejal, v Poslanski skupini
               Socialnih demokratov bomo zakon podprli.</p>
            </sp>
            <sp xml:id="SDZ4-Redna-36-2008-02-29.sp160">

               <speaker>PREDSEDNIK FRANCE CUKJATI:</speaker>

               <p>Še kdo? Vidim še eno roko. Gospod Jelinčič, izvolite.</p>
            </sp>
            <sp xml:id="SDZ4-Redna-36-2008-02-29.sp161">

               <speaker>ZMAGO JELINČIČ PLEMENITI:</speaker>

               <p>Hvala lepa. V Poslanski skupini Slovenske nacionalne stranke bomo podprli zakon.
               Podprli bomo pa tudi ta amandma. Mislim, da je smiseln. Prvič po 15-ih letih sedenja
               tukaj notri v tem parlamentu smo dobili en zakon, ki tudi delavcem določa en kos
               tiste pogače, ki jo gospodje iz tistih danes tako opevano imenovanih tajkunskih vrst
               režejo sami sebi oziroma pečejo sami sebi. Mislim, da je skrajni čas, da je prišlo do
               tega. Navkljub prejšnjim lepim besedam, kaj vse je potrebno narediti, se do danes ni
               storilo ničesar. Morda je zakon v nekaterih segmentih zagotovo nedodelan in ga bo
               potrebno še nekje popraviti. Pa navkljub temu, zakon je dober, kajti namen je tisti,
               ki je opredelil ta zakon. Moram reči, da po dolgem času se je zgodilo nekaj, ko bodo
               dejansko ljudje lahko dobili kaj v roke. Zagotovo bo šlo nekaterim to težko iz rok.
               Pa vendar mislim, da bodo morali nekaj dati.</p>
               <p>Kar se pa amandmaja tiče, je smiselno, da se črta tisti bilančni dobiček v oklepaju.
               Zaradi tega ker tudi ta oklepaj bi lahko pripeljal do kakšnih pravnih formulacij, ki
               bi lahko določenim ljudem odvzemale možnost, da bi delili ta dobiček. Še enkrat. In
               amandma in zakon bomo podprli. Hvala.</p>
            </sp>
            <sp xml:id="SDZ4-Redna-36-2008-02-29.sp162">

               <speaker>PREDSEDNIK FRANCE CUKJATI:</speaker>

               <p>Hvala. Gospa Žgajner Tavš.</p>
            </sp>
            <sp xml:id="SDZ4-Redna-36-2008-02-29.sp163">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi. Dovolite, da v imenu Poslanske
               skupine nepovezanih poslancev, Lipa, obrazložim svoj glas, pa bom rekla k celotnemu
               dogajanju, povezanem z Zakonom o udeležbi delavcev pri dobičku. Ni res, da je ta
               zakon prvič na naših klopeh. Ni res. Tak zakon je bil v parlamentarno proceduro samo
               v tem mandatu vložen dvakrat. Dvakrat je bil vložen na Odboru za gospodarstvo, na
               Odboru za delo, družino, socialne zadeve in invalide in dvakrat je za ta zakon padel.
               Zakaj? Zato ker ga preprosto ni vložila Vlada ali pa koalicija. Leta 2005 bi lahko
               imeli sprejet boljši zakon, kot je ta, ki ga bomo sprejeli danes.</p>
            </sp>
            <sp xml:id="SDZ4-Redna-36-2008-02-29.sp164">

               <speaker>PREDSEDNIK FRANCE CUKJATI:</speaker>

               <p>Gospa Žgajner Tavš, razprava teče o amandmaju. Prosim ...</p>
            </sp>
            <sp xml:id="SDZ4-Redna-36-2008-02-29.sp165">

               <speaker>BARBARA ŽGAJNER TAVŠ:</speaker>

               <p>Hvala lepa. Ampak kolikor razumem, so tudi moji poslanski kolegi pred menoj govorili
               na splošno o zakonu. Tako dovolite, da tudi sama dodam oceno ali pa podam oceno k
               celotnemu dogajanju, ki seveda vključuje tudi amandma, nedvomno. In če hočete, zanima
               me, ali bodo na podlagi tega zakona, pa če hočete tudi amandmaja, dejansko delavci
               upravičeni do dobička v podjetjih. Jaz težko verjamem. Bodo pa upravičeni tudi
               predstavniki oziroma člani uprave. Verjamem, da tudi v Palomi, pa čeprav ni potrebe,
               da so upravičeni do delitve dobička člani uprave, delavci pa bili, bi upravičeni še
               kako! Ampak po tem zakonu, po tem zakonu verjamem, ne bodo doživeli ali pa dočakali
               tega. Ker ta zakon daje možnost izbire. Ampak ne delavcem! Lastnikom podjetij! Ta
               zakon daje možnost izbire. Vsi tisti zakoni, ki so bili vloženi leta 2005, leta 2006
               in ki jih je Vlada zavrnila, so delavcem dajali resnično možnost oziroma delavce
               upravičevali do tega, da bi bili upravičeni do delitve dobička v posameznem podjetju.
               Ampak kot že rečeno, ta vlada dvakrat v preteklosti ni zmogla toliko modrosti ali pa
               toliko odgovornosti do delavcev, tistih delavcev z najnižjimi plačami, da bi rekla:
               "Ja." Tik pred volitvami pa se mogoče dobro sliši, da bodo - bom rekla predvsem in
               verjamem - predvsem člani uprave upravičeni do delitve dobička.</p>
            </sp>
            <sp xml:id="SDZ4-Redna-36-2008-02-29.sp166">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Tanko.</p>
            </sp>
            <sp xml:id="SDZ4-Redna-36-2008-02-29.sp167">

               <speaker>JOŽE TANKO:</speaker>

               <p>Hvala lepa.</p>
               <p>Mislim, da so nekatere interpretacije, kaj s tem zakonom sprejemamo in kako,
               pravzaprav povsem deplasirane. Od leta 1991 je bila možnost, da bi tak zakon sprejela
               katerakoli koalicija, ki je upravljala s to državo in imela to možnost. To bi se
               lahko zgodilo leta 1995, pa 1997, pa 2001, 2003, pa niti ena od koalicij takrat
               takega zakona ni predlagala in ni sprejela. Vse tiste koalicije prej so se veliko
               bolj ukvarjale s tem, na kakšen način se bo naredila tista prva in druga faza
               privatizacije, in točno vemo, kako se je to izpeljalo. Praktično vsi tisti, ki bi
               lahko participirali že v tistih fazah, so bili v celoti izločeni. Ta koalicija je
               pravzaprav prva, ki se je tega projekta, če tako rečem, lotila sistematično. Je prva,
               ki ga je uspela uskladiti s socialnimi partnerji, in je prva, ki bo na osnovi tega
               dogovora socialnih partnerjev...</p>
            </sp>
            <sp xml:id="SDZ4-Redna-36-2008-02-29.sp168">

               <speaker>PREDSEDNIK FRANCE CUKJATI:</speaker>

               <p>Gospod Tanko, tudi za vas velja...</p>
            </sp>
            <sp xml:id="SDZ4-Redna-36-2008-02-29.sp169">

               <speaker>JOŽE TANKO:</speaker>

               <p>... Ja...</p>
            </sp>
            <sp xml:id="SDZ4-Redna-36-2008-02-29.sp170">

               <speaker>PREDSEDNIK FRANCE CUKJATI:</speaker>

               <p>... amandma k 6. členu.</p>
            </sp>
            <sp xml:id="SDZ4-Redna-36-2008-02-29.sp171">

               <speaker>JOŽE TANKO:</speaker>

               <p>Velja kot za vse ostale, ne. Če je bil narejen prvi precedenčni primer, lahko tudi
               potem zaključim tako, kot so ostali.</p>
               <p>In mislim, da je sprejem tega zakona v tem delu tisti, ki bo omogočil, da bodo že
               sedaj v tem, ko se bo ugotavljal dobiček, delavci participirali. Škoda pa je,
               dejansko, kot sem povedal, da se to ni zgodilo že davno prej in so se vse prejšnje
               koalicije ukvarjale predvsem s tem, tudi s tem, na kakšen način bodo menedžerji
               delili dividende in ne zaposleni.</p>
               <p>Hvala.</p>
            </sp>
            <sp xml:id="SDZ4-Redna-36-2008-02-29.sp172">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Še enkrat bi opozoril, da smo v razpravi o amandmaju k 6. členu. Niti še nismo pri
               obrazložitvi glasu, pred glasovanjem o tem amandmaju in sploh še ne pri obrazložitvi
               glasu o glasovanju o zakonu v celoti. Prosim. Ni potrebno splošne razprave, v petič
               ponavljati v tem prostoru.</p>
               <p>Gospod Mikolič, izvolite.</p>
            </sp>
            <sp xml:id="SDZ4-Redna-36-2008-02-29.sp173">

               <speaker>MARTIN MIKOLIČ:</speaker>

               <p>Hvala lepa za besedo.</p>
               <p>V Poslanski skupini Nove Slovenije bomo predlagani amandma podprli zaradi tega, ker
               amandma odpravlja možnost, da ne bo prišlo do napak oziroma do nesporazuma, kaj se
               deli. Smo mnenja, da je prav, da se jasno v zakon napiše, da se deli bilančni
               dobiček, ker tule je prišlo do napake, v oklepaju je bilo to še enkrat navedeno, ker
               je razlika med čistim dobičkom in bilančnim dobičkom, kar najbrž vsi vemo. In zaradi
               tega, da bo v tem delu zakon jasen, bomo ta amandma podprli. Stališče poslanske
               skupine glede samega zakona pa bom povedal kasneje, ko boste dali možnost.</p>
            </sp>
            <sp xml:id="SDZ4-Redna-36-2008-02-29.sp174">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 6.
               členu. Želja po obrazložitvi glasu v imenu poslanske skupine ni, v svojem imenu tudi
               ne. Glasujemo. Navzočih je 72 poslank in poslancev, za je glasovalo 67, proti 1.</p>
               <p>(Za je glasovalo 67.) (Proti 1.)</p>
               <p>Ugotavljam, da je amandma sprejet.</p>
               <p>Končali smo z odločanjem o amandmaju.</p>
               <p>Obveščam vas, da me Zakonodajno-pravna služb oziroma Vlada nista opozorili, da bi bil
               zaradi sprejetih amandmajev predlog zakona neusklajen. Zato prehajamo na odločanje o
               predlogu zakona v celoti. Odpiram prijave za obrazložitev glasu v imenu poslanskih
               skupin. Gospod Zagorac, izvolite, imate besedo.</p>
            </sp>
            <sp xml:id="SDZ4-Redna-36-2008-02-29.sp175">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsednik. V Poslanski skupini nepovezanih
               poslancev, Lipa, bomo predlog zakona podprli. Podprli ga bomo zaradi tega, ker je
               verjetno prvi zakon s tega področja, ki bo dobil zadostno podporo, enostavno zaradi
               tega, ker ga je pripravila Vlada in vladna koalicija. V tem mandatu smo imeli vsaj
               dva, pardon, se opravičujem, tri takšne zakone, ki so v nekaterih delih bolje
               obravnavali problem udeležbe delavcev pri dobičku.</p>
               <p>Vprašanje, ki si ga lahko zastavimo, je, kdo je tisti, ki ustvarja dobiček določenega
               podjetja. V prvi vrsti delajo v vsakem podjetju delavci. Ta zakon dovoljuje - sicer
               umika prokuriste kot tiste, ki bi sodelovali pri delitvi tega dobička, ampak še vedno
               ohranja upravo. Ne smemo pa pozabiti ene stvari - uprava vsakega podjetja dobiva
               sejnine, stimulacije in še kakšne druge stvari, delavci tega ne dobivajo. Uprava se
               vozi z dragimi avtomobili, ima plačan bencin s strani podjetja. Upravo odstavimo, ker
               je nesposobna, ampak jo vrnemo nazaj kot svetovalko direktorja, zato ker je
               nesposobna, ampak še vedno dobiva sejnino, 10.000 evrov plače, delavec pa samo 600.
               Ali je prav, da so predstavniki uprave zajeti v takšnem zakonu? Mislim, da ne. In to
               je prva pripomba temu zakonu, ki ga bo potrebno v najkrajšem možnem času popraviti.
               Sam sicer dvomim, da bo takšen predlog popravka prišel s strani vladnih poslancev,
               ampak se mi zdi, da ti ljudje, ki sedijo v upravah posameznih podjetij, niso
               upravičeni do te delitve. Ko pravijo, da je zakon usklajen, resnično - ampak usklajen
               je z nosilci kapitala, ni usklajen z delavci, delavci so imeli ene druge želje.
               Mogoče so presegali želje koalicije, ampak so imeli druge želje. V celoti je bil
               usklajen samo z nosilci kapitala. V celoti zahteve delavcev so bile malo višje in
               niso bile v celoti upoštevane. Kdorkoli bo trdil drugače, bo zavajal.</p>
               <p>V poslanski skupini bomo, kot boljše nekaj kot nič, ta zakon podprli. Hvala</p>
            </sp>
            <sp xml:id="SDZ4-Redna-36-2008-02-29.sp176">

               <speaker>PREDSEDNIK FRANCE CUKJATI:</speaker>

               <p>Hvala. Gospod Hvauc.</p>
            </sp>
            <sp xml:id="SDZ4-Redna-36-2008-02-29.sp177">

               <speaker>SREČKO HVAUC:</speaker>

               <p>Najlepša hvala za besedo, gospod predsednik. V Slovenski demokratski stranki bomo z
               veseljem, z navdušenjem podprli takšen zakon, ki sledi dobrim praksam v ostalih
               razvitih državah, žal sicer prihaja z nekoliko zamude, ampak bolje danes kot pa v
               neki nedoločeni prihodnosti. Žal so delavci bili v teh desetih in več letih
               prikrajšani za marsikaj s tega naslova, ampak poslej bo vsekakor bolje. Po našem
               prepričanju bo ta zakon pomenil še dodaten pospešek za dobre gospodarske rezultate.
               Kljub temu da do sedaj takšne stimulacije in udeležbe delavcev pri dobičku nismo
               poznali, so dosedanji rezultati v gospodarstvu zelo dobri, odlični; ampak, kot že
               rečeno, pričakujemo, da bo to še dodatno pospešilo gospodarsko rast in dobre
               rezultate. Kajti, zadovoljni delavci, tisti, ki tudi sami zase vedo, za kaj delajo,
               ne samo za plačo ampak tudi za rezultate, bodo verjetno še bolj ali pa zanesljivo še
               bolj stimulirani in bodo še več doprinesli k dobrim rezultatom.</p>
               <p>Izhodišče za našo podporo k temu zakonu je pa prav to, da se v naši stranki, v naši
               poslanski skupini dobro zavedamo, da k rezultatom ne prispeva samo kapital s svojim
               finančnim vložkom, z menedžmentom, ampak da so odločilni za dobre rezultate v
               podjetju tudi zaposleni. Zaposleni so pravzaprav tisti kapital, tisto premoženje
               družbe, podjetja, ki se ga ne da ustvariti iz nič, ki se ga ne da kupiti, ampak ki ga
               je potrebno dobiti, ga je potrebno ustrezno usposobiti in motivirati za delo. In s
               takšnim pristopom, ko bodo delavci participirali pri dobičku, bodo tudi še več lahko
               prispevali k dobremu poslovanju podjetja.</p>
               <p>Mislimo, da je zakon dober, zato ga bomo, kot sem že v uvodu povedal, tudi podprli.
               Žal prihaja malo kasneje, dosti priložnosti v Sloveniji je bilo, da bi ta zakon že
               sprejeli, takšen ali drugačen, ampak očitno je ta vlada prva, ki je zbrala dovolj
               energije, dovolj moči, da je uskladila tudi zakon s socialnimi partnerji, z vsemi
               socialnimi partnerji in kot tak je zakon dejansko sprejemljiv za vse. Hvala lepa.</p>
            </sp>
            <sp xml:id="SDZ4-Redna-36-2008-02-29.sp178">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mikolič.</p>
            </sp>
            <sp xml:id="SDZ4-Redna-36-2008-02-29.sp179">

               <speaker>MARTIN MIKOLIČ:</speaker>

               <p>Hvala za besedo. Zakon je vsekakor primerljiv s tovrstno zakonodajo v večini
               evropskih držav, zaradi tega v Poslanski skupini Nove Slovenije smo mnenja, da je
               zakon dober, da je dober tudi s tega vidika, ker sloni na prostovoljni bazi, veliko
               je bilo govora, zakaj šele sedaj zakon oziroma so že bili podobni zakoni v Državnem
               zboru. Moram tudi sam omeniti, da je ta zakon prvi zakon, ki je bil usklajen med
               socialnimi partnerji; se pravi, tako delodajalci in delojemalci so se o vsebini
               zakona dogovorili, kar je zelo pomembno. Zaradi tega bo ta zakon tudi lahko v praksi
               zaživel. Tudi nas v Poslanski skupini Nove Slovenije je najprej motilo to, da bi naj
               bili udeleženi nekateri pri tem dobičku, za katere smo bili mnenja, da niso
               upravičeni, in to je tudi sedaj vneseno v zakon, se pravi, član poslovodstva,
               prokurist in izvršni direktor niso upravičeni do delitve dobička, tako da smo tudi s
               tem zadovoljni in menimo, da je predlagana vsebina zakona dobra popotnica tako za
               delodajalce in delojemalce. Če bo zakon čim prej zaživel v praksi, bomo tudi lahko
               rekli, da je to eden od ukrepov tudi te vlade za zmanjšanje socialnih razlik pri nas.
               Hvala.</p>
            </sp>
            <sp xml:id="SDZ4-Redna-36-2008-02-29.sp180">

               <speaker>PREDSEDNIK FRANCE CUKJATI:</speaker>

               <p>Hvala. Gospa Pozsonec. Pomota. Se odpoveduje. Gospod Veber. Tudi ne. Odpiram prijavo
               za obrazložitev glasu v lastnem imenu. Gospod Gantar, izvolite, imate besedo.</p>
            </sp>
            <sp xml:id="SDZ4-Redna-36-2008-02-29.sp181">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovane kolegice in kolegi! Jaz bom Zakon o
               udeležbi delavca pri dobičku podprl. Sam sicer osebno menim, da bi iz tega zakona
               morali izločiti vse tiste, ki imajo individualne pogodbe v podjetjih, kajti te
               pogodbe bi morale urejati vse stvari, ki se nanašajo na njihove relacije do teh
               podjetij, ampak to ni zadržek, ki bi preprečil, da tega zakona ne bom podprl. Ampak
               vseeno bi k temu rekel ob tem še to, da mogoče se vendarle ni treba toliko trkati po
               prsih v zvezi s sprejemom tega zakona, kdo je kaj storil, katera vlada ni kaj
               storila. Jaz bi sam vendarle na osnovi izkušenj - nekaj jih imam, dobrih, slabih -
               rekel, da so bile razmere v Sloveniji takšne in drugačne in da so bile gospodarske
               razmere v Sloveniji v devetdesetih letih takšne, da je bilo treba krepko delati in se
               boriti, da so slovenska podjetja sploh lahko ustvarjala dobiček in da so se razvijale
               tako, da so dohodki in prihodki v podjetjih rasli in da smo na koncu prišli do
               situacije in razmere, ko lahko imamo takšen zakon in ko lahko tudi na takšen način
               stimuliramo vse delavce in vse zaposlene, da pravzaprav sodelujejo pri ustvarjanju
               nadaljnjega in zasebnega in družbenega bogastva. Tako, da, lepo prosim, volitve še
               niso tu. Dajmo se zavedati, da mora vsaka vlada narediti tisto, kar od nje tudi čas
               zahteva, ne pa samo se hvaliti o tem, kaj je zmogla in znala storiti. Hvala.</p>
            </sp>
            <sp xml:id="SDZ4-Redna-36-2008-02-29.sp182">

               <speaker>PREDSEDNIK FRANCE CUKJATI:</speaker>

               <p>Hvala. Gospod Peče, izvolite.</p>
            </sp>
            <sp xml:id="SDZ4-Redna-36-2008-02-29.sp183">

               <speaker>SAŠO PEČE:</speaker>

               <p>Hvala lepa za besedo. Moj namen, še pred nekaj trenutki ni bil, da bi dal
               obrazložitev svojega glasu. Rad pa bi le poudaril, da je žal vedno več napuha v
               okviru poslank in poslancev Državnega zbora Republike Slovenije. Dejstvo je, da
               zakon, ki je pred nami z zelo lepim imenom, žal pač ne zasleduje vseh teh ciljev, ki
               so jih nekateri govorniki od prvega in nenazadnje skoraj do zadnjega govorili, o
               veselju, navdušenju, pospešku stimulacije gospodarski rasti. Gospe in gospodje,
               tisti, ki je prebral ta zakon, se mora zavedati, da zakon temelji na osnovnem načelu
               prostovoljnosti, torej lastnika kapitala, ali bo dobiček delil z delavci ali ne. Zato
               govoriti o tem, kako je to nekaj čudovitega za to našo državo, je seveda metanje
               peska v oči zaposlenim. Jaz verjamem, da se bliža čas tako imenovanih državnozborskih
               volitev, kjer je zelo lepo sodelovati tokom televizijskih razprav in govoriti: "Od
               zdaj naprej pa vas čaka lepša Slovenija, danes in jutri." Ampak zakon v okviru svoje
               vsebine ne nosi ne organizacijsko strukturo na podlagi zakona o gospodarskih družbah
               ali zakona o javnih gospodarskih družbah, torej kvalifikacijo podjetja, statusno
               obliko, najsibo delniška družba, kjer je delitev dobička seveda zelo enostavna, do
               družbe z omejeno odgovornostjo, komanditne družbe, družbe z neomejeno subsidiarno
               odgovornostjo in tako naprej.</p>
               <p>Skratka, zakon ne prinaša vsega tega, kar ste govorniki govorili. Omogoča pa, v
               kolikor se bo našel nek prijazen lastnik kapitala, da bodo v njem v enaki meri
               deležni tako imenovanega dobička, ampak enaki meri na podlagi numeričnosti, torej
               števila zaposlenih, ne pa seveda prejemkov, tako tisti ljudje, ki so na individualnih
               pogodbah, kot masa zaposlenih. Ob tem pa ne pozabimo, poglejte si, spoštovane
               poslanke in poslanci, preden dajete tako zelo veliko hvalo za nekaj samoumevnega,
               kolikšne so individualne pogodbe samo v podjetjih, kjer ima država večinski delež. O
               tem pa imate v računalniški mreži Lotus Notes iz leta 2006 na moje poslansko
               vprašanje odgovor Vlade. Bodimo realni. Zakon sicer je za podpreti, ampak niti pod
               točko razno ne prinaša .../Izključen mikrofon./</p>
            </sp>
            <sp xml:id="SDZ4-Redna-36-2008-02-29.sp184">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 69 poslank in poslancev, za je glasovalo 69, proti
               nihče.</p>
               <p>(Za je glasovalo 69.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>12. točko dnevnega reda,</title> to je z obravnavo <title>Predloga zakona o spremembah in dopolnitvah Zakona o vrtcih.</title> Nadaljujemo z
                  <title>drugo obravnavo,</title> to je z odločanjem o vloženih amandmajih.</p>
               <p>Najprej prehajamo k 9. členu, kjer imamo štiri amandmaje. Prvi in drugi amandma sta
               enaka, in sicer ju predlagata Poslanska skupina SD in vsebinsko enakega Poslanska
               skupina Zares k 9. členu. Glasujemo o tem amandmaju. Navzočih je ¸68 poslank in
               poslancev, za je glasovalo 27, proti 41.</p>
               <p>(Za je glasovalo 27.) (Proti 41.)</p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SDS, NSi, SLS in DeSUS k 9. členu. Če bo
               sprejet ta amandma, postane amandma pod številko 4 brezpredmeten. Glasujemo. Navzočih
               je 66 poslank in poslancev, za je glasovalo 20, proti 36.</p>
               <p>(Za je glasovalo 20.) (Proti 36.)</p>
               <p>Ugotavljam, da amandma ni sprejet.</p>
               <p>Sedaj odločamo o amandmaju Poslanske skupine LDS k 9. členu. Glasujemo. Navzočih je
               67 poslank in poslancev, za je glasovalo 61, proti 1.</p>
               <p>(Za je glasovalo 61.) (Proti 1.)</p>
               <p>Ugotavljam, da je amandma sprejet.</p>
               <p>Prehajamo na 14. člen, kjer imamo tudi štiri amandmaje. Najprej bomo odločali o
               amandmaju Poslanske skupine LDS k 14. členu. Če bo sprejet ta amandma, postanejo
               amandmaji pod številko 2, 3 in 4 brezpredmetni. Glasujemo. Navzočih je 69 poslank in
               poslancev, za je glasovalo 22, proti 42.</p>
               <p>(Za je glasovalo 22.) (Proti 42.)</p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine nepovezanih poslancev k 14. členu. Če bo
               sprejet ta amandma, postaneta amandmaja pod številko 3 in 4 brezpredmetna. Amandma je
               vsebinsko povezan z amandmajem istih predlagateljev k 16. členu pod številko 1. Če ta
               amandma ne bo sprejet, postane amandma k 16. členu pod številko 1 brezpredmeten.
               Glasujemo. Navzočih je 69 poslank in poslancev, za je glasovalo 22, proti 41.</p>
               <p>(Za je glasovalo 22.) (Proti 41.)</p>
               <p>Ugotavljam, da amandma ni sprejet.</p>
               <p>Odločamo o amandmaju poslanskih skupin SDS, NSi, SLS in DeSUS k 14. členu. Če bo
               sprejet ta amandma, postane amandma pod številko 4 brezpredmeten. Amandma je tudi
               vsebinsko povezan z amandmajema istih predlagateljev k 16. členu pod številko 2 in k
               17. členu pod številko 1. Če ta amandma ne bo sprejet, postaneta amandmaja k 16.
               členu pod številko 2 in k 17. členu pod številko 1 brezpredmetna. Glasujemo. Navzočih
               je 57 poslank in poslancev, za je glasovalo 54, proti 2.</p>
               <p>(Za je glasovalo 54.) (Proti 2.)</p>
               <p>Ugotavljam, da je amandma sprejet. S tem je postal četrti amandma brezpredmeten.</p>
               <p>Sedaj prehajamo na 16. člen, kjer imamo tri amandmaje. Ker je prvi brezpredmeten,
               prehajamo na drugi amandma. Odločamo o amandmaju poslanskih skupin SDS, NSi, SLS in
               DeSUS k 16. členu. Amandma je vsebinsko povezan z amandmajem istih predlagateljev k
               17. členu pod številko 1. Če ta amandma ne bo sprejet, postane amandma k 17. členu
               pod številko 1 brezpredmeten. Glasujemo. Glasovanje o amandmaju teče. Navzočih je 64
               poslank in poslancev, za je glasovalo 51, proti nihče.</p>
               <p>(Za je glasovalo 51.)(Proti nihče.)</p>
               <p>Ugotavljam, da je amandma sprejet.</p>
               <p>Tretji amandma je brezpredmeten.</p>
               <p>Prehajamo na 17. člen, kjer imamo dva amandmaja. In sicer prehajamo najprej na
               odločanje o amandmaju poslanskih skupin SDS, NSi, SLS in DeSUS k 17. členu.
               Glasujemo. Glasovanje teče. Navzočih je 65 poslank in poslancev, za je glasovalo 51,
               proti nihče.</p>
               <p>(Za je glasovalo 51.)(Proti nihče.)</p>
               <p>Ugotavljam, da je amandma sprejet.</p>
               <p>Sedaj odločamo o amandmaju Poslanske skupine SNS k 17. členu. Glasujemo. Glasovanje
               teče. Navzočih je 68 poslank in poslancev, za je glasovalo 20, proti 40.</p>
               <p>(Za je glasovalo 20.)(Proti 40.)</p>
               <p>Ugotavljam, da amandma ni sprejet.</p>
               <p>Prehajamo na 31. člen, kjer imamo en amandma, in sicer amandma poslanskih skupin:
               SDS, NSi, SLS in DeSUS k 31. členu. Torej, odločamo o tem amandmaju. Glasujemo.
               Glasovanje teče. Navzočih je 65 poslank in poslancev, za je glasovalo 51, proti
               nihče.</p>
               <p>(Za je glasovalo 51.)(Proti nihče.)</p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in s tem zaključujem drugo obravnavo predloga
               zakona.</p>
               <p>Ugotavljam, da je zbor v drugi obravnavi sprejel amandmaje k 31., 17., 16. in 9.
               členu dopolnjenega predloga zakona. Sprašujem kvalificirane predlagatelje, ali
               nameravajo k tem členom vložiti amandma? Ne. Ugotavljam, da k predlogu zakona za
               tretjo obravnavo ni bilo vloženih amandmajev. Obveščam vas, da me Zakonodajno-pravna
               služba oziroma Vlada nista obvestili, da bi bil zaradi sprejetih amandmajev predlog
               zakona neusklajen.</p>
               <p>Zato prehajamo na odločanje o predlogu zakona v celoti. Glasujemo. Glasovanje o
               zakonu teče. Navzočih je 69 poslank in poslancev, za je glasovalo 58, proti
               nihče.</p>
               <p>(Za je glasovalo 58.) (Proti nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>1. točko dnevnega reda - to je na vprašanja poslank in poslancev.</title> V skladu s predlogom poslanca gospoda Aleša Guliča bo Državni zbor odločal o
               naslednjem predlogu sklepa: Državni zbor na naslednji seji opravil razpravo o
               odgovoru predsednika Vlade Republike Slovenije gospoda Janeza Janše na poslansko
               vprašanje gospoda Aleša Guliča o ukrepih za zagotovitev izvajanja ustavnega načela
               enakosti pred zakonom pri pregonu gospodarske kriminalitete. Obrazložitev. Gospod
               Gulič, izvolite, imate besedo.</p>
            </sp>
            <sp xml:id="SDZ4-Redna-36-2008-02-29.sp185">

               <speaker>ALEŠ GULIČ:</speaker>

               <p>Cenjene kolegice in kolegi! Spoštovani predsedujoči! Predlagal sem razpravo o
               razširjenem odgovoru zaradi tega, ker mi gospod predsednik Vlade včeraj na to
               vprašanje ni zadostno odgovoril. Jaz sicer vem, da tudi časa ni imel kaj veliko , pač
               odgovor predsednika Vlade in ministrov je omejen, vprašanje pa ni tako preprosto.</p>
               <p>Glede na to, da se zgodba še vedno nadaljuje in da ni končana, da se postavljajo
               vedno nova vprašanja, tudi vprašanje o tem, koliko zadeve uhajajo v javnost v zvezi s
               temi postopki, mislim, da bi bilo dobro, če bi predsednik Vlade na to odgovarjal
               širše. Po drugi strani se mi zdi pa že kar nespodobno, da v celem mandatu, ta zahteva
               kateregakoli od poslancev ni bila izpolnjena. Konec koncev institute v tem Državnem
               zboru imamo zato, da jih uporabljamo, ne pa zato, da se vedno Vlada izogne, ali
               predsednik Vlade ali posamezni ministri, razširjenemu odgovoru. Hvala lepa.</p>
            </sp>
            <sp xml:id="SDZ4-Redna-36-2008-02-29.sp186">

               <speaker>PREDSEDNIK FRANCE CUKJATI:</speaker>

               <p>Hvala. Drugih rok ni. Glasujemo. Glasovanje o predlogu poslanca Aleša Guliča za
               razpravo teče. Navzočih je 64 poslank in poslancev, za je glasovalo 21, proti 42.</p>
               <p>(Za je glasovalo 21.) (Proti 42.)</p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Milana M. Cvikl bo Državni zbor odločal o
               naslednjem predlogu sklepa. Državni zbor bo na naslednji seji opravil razpravo o
               odgovoru predsednika Vlade Republike Slovenije, gospoda Janeza Janše na poslansko
               vprašanje mag. Milan M. Cvikla, glede spoštovanja javnofinančne zakonodaje in
               odločitev Računskega sodišča. Obrazložitev v imenu poslanske. Izvolite, gospod
               Cvikl.</p>
            </sp>
            <sp xml:id="SDZ4-Redna-36-2008-02-29.sp187">

               <speaker>MAG. MILAN M. CVIKL:</speaker>

               <p>Razprava o tem vprašanju je potrebna; potrebna zato, ker ne moremo priti v situacijo,
               ko se Vlada sama odloča, katere zakone bo spoštovala in katerih zakonov ne bo
               spoštovala. Zakon velja in dokler zakon velja, se ga mora spoštovati, pa naj bo to v
               primeru ministra Podobnika ali v primeru direktorja bolnišnice ali v primeru
               direktorja Vodovoda-Kanalizacije v Ljubljani. Tisti, ki je tukaj izzvan, je politik.
               Predsednik vlade, ki je predsednik organa, v katerem sedi minister, ki je nedvomno
               kršil obveznost dobrega gospodarja. Ni res to, kar je rekel včeraj predsednik Vlade,
               da ni bilo takšnih primerov v zgodovini te države. V zgodovini te države so bili prej
               omenjeni primeri, seveda pa ti primeri predpostavljajo, da so vsi ljudje enaki pred
               zakonom. In minister Podobnik, direktor VO-KE, direktor Splošne bolnišnice v Slovenj
               Gradcu so si pred zakonom enaki. In če so kršili obveznost dobrega gospodarjenja,
               potem je potrebno sprožiti postopek njihove zamenjave. Postopek se sproži na zelo
               jasen način. Obveščen je bil Državni zbor. Predsednik Cukjati ni ocenil, da je
               potrebno o tem obvestiti Mandatno-volilno komisijo, ampak da bo treba o tem
               razpravljati na Komisiji za nadzor javnih financ. Komisija je razpravljala in pozvala
               predsednika Vlade, tako kot ga je pozvalo Računsko sodišče, da se odloči, ali je
               prav, da ima v Vladi ministra, ki ne spoštuje zakonov. Ko se bo predsednik Vlade
               odločil, tudi na podlagi današnjega mnenja Računskega sodišča, da je povsem znano,
               kaj mora narediti, predlagati Državnemu zboru zamenjavo ministra Podobnika, potem
               bomo lahko v Državnem zboru odločali o naslednjem koraku. Ta pa bo politična.</p>
               <p>In zato, poslanke in poslanci, zato, da bi lahko razpravljali o tem, ali Vlada sama
               določa, katere zakone bo spoštovala, predlagam javno razpravo.</p>
            </sp>
            <sp xml:id="SDZ4-Redna-36-2008-02-29.sp188">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 62 poslank in poslancev, za je glasovalo 21, proti
               41.</p>
               <p>(Za je glasovalo 21.) (Proti 41.)</p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanca gospoda Mira Petka bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za finance dr. Andreja Bajuka na poslansko vprašanje gospoda Mira Petka v
               zvezi z delovanjem Družbe za svetovanje in upravljanje. Glasujemo. Navzočih je 62
               poslank in poslancev, za je glasovalo 34, proti 22.</p>
               <p>(Za je glasovalo 34.) (Proti 22.)</p>
               <p>Ugotavljam, da je predlagani sklep sprejet.</p>
               <p>V skladu s predlogom poslanke gospe Majde Širca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               zunanje zadeve, dr. Dimitrija Rupla, na poslansko vprašanje gospe Majde Širca v zvezi
               z diplomatsko prakso. Gospa Širca, izvolite obrazložitev glasu.</p>
            </sp>
            <sp xml:id="SDZ4-Redna-36-2008-02-29.sp189">

               <speaker>MAJDA ŠIRCA:</speaker>

               <p>Nisem želela samo sama, kot sem včeraj predlagala, da se opravi razprava o odgovoru
               gospoda Rupla na moje poslansko vprašanje, ampak to si je želel sam zunanji minister,
               gospod Rupel, ko je dejal: "Če hočete polemizirati s slovensko zunanjo politiko,
               polemizirajte z mano, polemizirajte z nami, polemizirajte z uradnimi dokumenti, ne z
               opekami, ki jih je nek hudoben človek odnesel na neko mesto, kjer ne bi smeli biti.
               Hvala lepa." Tako se je končalo njegovo sicer izčrpno izvajanje okrog vprašanja,
               kakšne posledice bo za zunanje ministrstvo oziroma za Slovenijo imela objava
               dokumenta oziroma zapisa, ki je nastal med predstavniki zunanjega ministrstva in
               visokimi funkcionarji ameriške administracije. Minister si želi te razprave,
               predpostavljam tudi, da se bo zaključila notranja preiskava na njegovem ministrstvu
               dokaj kmalu. Glede na to pa, da dobiva še dodatne dimenzije, pa menim, da je več kot
               oportuno potrebno, da se s tem vprašanjem srečamo tudi v Državnem zboru, kot rečeno,
               saj si minister to želi. Hvala.</p>
            </sp>
            <sp xml:id="SDZ4-Redna-36-2008-02-29.sp190">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 61 poslank in poslancev, za je glasovalo 22, proti
               38.</p>
               <p>(Za je glasovalo 22.) (Proti 38.)</p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanke mag. Majde Potrata bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za šolstvo in šport dr. Milana Zvera na poslansko vprašanje mag. Majde
               Potrata v zvezi z upoštevanjem dosežkov učencev pri spremembah učnih načrtov. Gospa
               Potrata, izvolite, obrazložitev glasu.</p>
            </sp>
            <sp xml:id="SDZ4-Redna-36-2008-02-29.sp191">

               <speaker>MAG. MAJDA POTRATA:</speaker>

               <p>Hvala lepa, gospod predsednik. Zagotovo ni bilo mogoče v tem, kar ste prebrali,
               zaslutiti vsega tistega, kar je moje vprašanje vsebovalo. In glede na to, da je
               Državni zbor aprila leta 2005 posvetil posebno točko TIMMS-ovi raziskavi za leto
               2003, sem prepričana, da bo predlog za razpravo o rezultatih oziroma dosežkih učencev
               v drugih mednarodnih raziskavah naletel na enako pripravljenost govoriti o tem, kaj
               zmorejo naši učenci, in v zvezi s tem, kako vidi tudi politika, kaj vse bi bilo treba
               še storiti za to, da bi izobraževanje dosegalo boljše cilje, da bi bilo učinkovitejše
               in bi znanje kot temelj za razvoj lahko v polni meri odigralo tisto vlogo, o kateri
               tako radi razpravljamo takrat, ko si slikamo bodočnost. Jaz sem prepričana, da bo ta
               predlog podprt. Glede na to, da je v javnosti bilo mogoče brati kar nekaj stališč
               stroke tako o dosežkih v različnih mednarodnih raziskavah kot seveda tudi o tem, v
               katero smer naj gredo prenovljeni učni načrti in kaj smo pri prenovi učnih načrtov,
               glede na naglico, s katero so bili sprejeti in s preglasovanjem, s katerim so bili
               sprejeti, lahko storili v prihodnje bolje, da ne bi bile cele populacije poskusni
               zajčki. Hvala.</p>
            </sp>
            <sp xml:id="SDZ4-Redna-36-2008-02-29.sp192">

               <speaker>PREDSEDNIK FRANCE CUKJATI:</speaker>

               <p>Hvala. Še v lastnem imenu, gospod Cvikl, izvolite, obrazložitev glasu.</p>
            </sp>
            <sp xml:id="SDZ4-Redna-36-2008-02-29.sp193">

               <speaker>MAG. MILAN M. CVIKL:</speaker>

               <p>Jaz bom podprl predlog poslanke, kolegice Majde Potrata in upam, da boste podprli
               tudi vi. Jaz sem prej zavestno podprl predlog poslanca gospoda Petka, da razpravljamo
               o neodgovoru gospoda Bajuka. Zato ker mislim, da imamo poslanci pravico razpravljati
               o teh vprašanjih, če smo nezadovoljni. In ker je gospod Petek nezadovoljen z
               odgovorom gospoda Bajuka, je ob tem pravilno razpravljati. In se mi zdi, da bi bilo
               korektno, da tudi vi ostali poslanci v tem primeru, kot bi bilo dobro prej v primeru
               kolegice Majde Širca, vendarle podprete predloge, kadar gre za nedvoumno kršitev
               zakonov, celo ustave v prejšnjem primeru oziroma kadar gre za nejasnosti, kot jih je
               pojasnila kolegica Potrata v neodgovoru gospoda ministra Zvera. Gre za vprašanje
               ustreznega izobraževanja naših otrok in ti otroci se ne delijo na pozicijske ali
               opozicijske. Zato bi bilo prav, da podprete to razpravo. Sam jo bom podprl.</p>
            </sp>
            <sp xml:id="SDZ4-Redna-36-2008-02-29.sp194">

               <speaker>PREDSEDNIK FRANCE CUKJATI:</speaker>

               <p>Hvala. Glasujemo. Navzočih je 59 poslank in poslancev, za jih je glasovalo 20, proti
               39.</p>
               <p>(Za je glasovalo 20.) (Proti 39.)</p>
               <p>Ugotavljam, da predlagani sklep ni sprejet.</p>
               <p>V skladu s predlogom poslanke gospe Majde Širca bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               kulturo, dr. Vaska Simonitija na poslansko vprašanje gospe Majde Širca v zvezi s
               prispevkov RTV.</p>
               <p>Glasujemo. Navzočih je 58 poslank in poslancev, za jih je glasovalo 19, proti 39.</p>
               <p>(Za je glasovalo 19.) (Proti 39.)</p>
               <p>Ugotavljam, da predlagani sklep ni sprejet. Predloga poslanca gospoda Srečka
               Prijatelja, da naj minister za zunanje zadeve dr. Dimitrij Rupel odgovori na njegovo
               poslansko vprašanje, ne morem dati na glasovanje, kajti Dimitrij Rupel ni odgovoril
               in je samo ugotovil, da ni pristojen za podano vprašanje.</p>
               <p>S tem torej zaključujem to točko dnevnega reda. Zaključujem tudi 36. sejo Državnega
               zbora Republike Slovenije.</p>
               <p>Poslanke in poslance naprošam, da iz dvorane odnesete vsa gradiva zaradi priprave
               dvorane za aktivnosti v zvezi s predsedovanjem Evropske unije.</p>
               <p>Hvala za razumevanje. Lep vikend.</p>
               <p>(Seja je bila zaključena 29. februarja 2008 ob 16.00.)</p>
            </sp>
         </div>
      </body>
   </text>
</TEI>
