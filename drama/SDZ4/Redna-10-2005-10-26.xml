<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-10-2005-10-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9C8C43F8DE58987EC12570AF0039E609</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=9C8C43F8DE58987EC12570AF0039E609</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-10-2005-10-26.DZ" n="10">
               <name>Redna</name>
               <date when="2005-10-26"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-10-2005-10-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 10. seje</stage>
            <stage type="date">(26. oktober 2005)</stage>
            <stage type="chairman">Sejo je vodil mag. Vasja Klavora, podpredsednik državnega zbora.</stage>
            <stage type="time">Seja se je pričela ob 10.01 uri. </stage>


            <sp xml:id="SDZ4-Redna-10-2005-10-26.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 10. seje državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednji
               poslanci: Samo Bevk od 18.00 ure dalje, dr. Slavko Gaber, Ljubo Germič od 13.00 ure
               dalje, Franc Kangler od 14.00 ure dalje, mag. Janez Kramberger, Martin Mikolič od
               14.00 ure dalje, Rudolf Moge od 17.00 ure dalje, Vili Trofenik in mag. Franc
               Žnidaršič.</p>
               <p>Prehajamo na <title>7. TOČKO DNEVNEGA REDA - DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O PREVOZU NEVARNEGA BLAGA.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev. Izvolite, gospod minister Mate.</p>
            </sp>
            <sp xml:id="SDZ4-Redna-10-2005-10-26.sp2">

               <speaker>DRAGUTIN MATE:</speaker>

               <p>Hvala, gospod predsedujoči. Spoštovane poslanke in poslanci! Dodatno bi želel
               pojasniti spremembe oziroma predlog spremembe in dopolnitev zakona o prevozu
               nevarnega blaga. Ta zakon moramo sprejeti oziroma smo vam ga predlagali v sprejem
               zaradi zakona o prekrških, kjer moramo spremeniti denarne kazni v globe.</p>
               <p>Nadalje, ta zakon je star že šest in smo zaradi nekaterih zakonskih sprememb ter
               organizacije državne uprave spremenili vse potrebne člene, ki opredeljujejo, kateri
               organi so pristojni za določena področja. Tako smo tudi pripisali pristojnost
               inšpekcijskih služb in ministrstev in izpeljali vse spremembe nazivov državnih
               organov.</p>
               <p>Hkrati smo zaradi sprememb v evropski zakonodaji oziroma z našim vstopom v Evropsko
               unijo dolžni sprejeti tudi nekatere druge zadeve v zvezi s tem. Tako moramo
               vzpostaviti evidenco vseh voznikov, ki jim je bilo izdano potrdilo, da lahko
               prevažajo nevarne tovore. Takšne evidence v naši državi do sedaj nismo imeli, zato jo
               vzpostavljamo. Ministrstvo za notranje zadeve bo vzpostavilo takšno evidenco in tudi
               izdajalo potrebna potrdila. S takšno evidenco bomo zmanjšali možnosti zlorab prevoza
               nevarnega blaga s strani nepooblaščenih oseb in bomo lažje nadzirali, ali imajo
               osebe, ki prevažajo tako blago, takšna dovoljenja, tudi če jih v tistem trenutku
               nimajo pri sebi. S tem bomo zagotavljali posledično tudi boljšo varnost okolja in
               večjo varnost v prometu. Hvala.</p>
            </sp>
            <sp xml:id="SDZ4-Redna-10-2005-10-26.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za promet kot matično delovno telo.
               Prosim predsednika odbora gospoda Franca Kanglerja, da predstavi poročilo odbora.
               Prosim.</p>
            </sp>
            <sp xml:id="SDZ4-Redna-10-2005-10-26.sp4">

               <speaker>FRANC KANGLER:</speaker>

               <p>Hvala za besedo. Spoštovani minister, spoštovane poslanke in poslanci! Odbor za
               promet je na 8. seji 5. 10. opravil drugo obravnavo predloga zakona o prevozu
               nevarnega blaga, ki ga je v državnem zboru Republike Slovenije v zakonodajni postopek
               vložila vlada. Zakonodajno-pravna služba je v svojem mnenju podala konkretne pripombe
               in predloge k posameznim členom, še posebej pa k 4. členu, ki dodaja pooblastilo za
               odobravanje embalaže za prevoz radioaktivnih in jedrskih snovi poleg ministru,
               pristojnemu za okolje, daje tudi organizaciji, ki jo določi minister. V tretjem
               odstavku tega člena, ki po veljavni ureditvi sicer določa način določanja pooblaščene
               organizacije za obravnavanje embalaže, prevoz drugega nevarnega blaga, je upoštevaje
               določeno, da takšno organizacijo določi minister, pristojen za trg, ki v sodelovanju
               z nacionalno akreditacijo služba predhodna ugotovi izpolnjevanje pogojev. V 20. členu
               zakonodajno-pravna služba opozarja na predlagano spremembo, s katero naj bi policist
               na mejnem prehodu lahko zavrnil vozilo zaradi ugotovljenih hujših kršitev predpisov.
               V 22. členu je predvidena izjema za prevoz okuženih živih živali pod pogojem, da
               letalski prevoznik predvidi posebno pisno dovoljenje pristojnega državnega organa
               države porekla za izvzetje v skladu s četrtim odstavkom. V 26. členu meni, da bi
               kazalo rešitev, navedeno v drugem odstavku, ki se nanaša na predpise, minister
               ponovno pretehtati v odnosu na predvideno načelo prepovedi, kar se pravi 22. člen
               oziroma spremenjeni 66. člen zakona o nevarnem prevozu nevarnega blaga v zračnem
               prometu.</p>
               <p>Odbor za promet je po uvodni obrazložitvi predloga zakona s strani predstavnika
               predlagatelja v skladu s 126. in 131. členom poslovnika opravil razpravo in
               glasovanje o posameznih členih predloga zakona. Pri tem je sprejel kar nekaj
               amandmajev, ki jih je oblikoval kot svoje amandmaje in so priloženi in sestavni del
               tudi poročila. Po končni obravnavi omenjenega zakona je odbor glasoval in podprl vse
               amandmaje odbora ter tudi dopolnjeni predlog zakona o spremembah in dopolnitvah
               zakona o prevozu nevarnega blaga, ki je sestavni del tega poročila.</p>
            </sp>
            <sp xml:id="SDZ4-Redna-10-2005-10-26.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Zvonko
               Černač, SDS. Izvolite.</p>
            </sp>
            <sp xml:id="SDZ4-Redna-10-2005-10-26.sp6">

               <speaker>ZVONKO ČERNAČ:</speaker>

               <p>Hvala lepa. Spoštovane kolegice in kolegi, vsi ostali prisotni! Iz predstavitve
               gospoda ministra in predsednika odbora smo slišali za osnovne rešitve in tiste
               amandmaje, ki so bili na matičnem delovnem telesu sprejeti, zato mi dovolite, da
               čisto na kratko povem še par argumentov, ki vodijo poslansko skupino Slovenske
               demokratske stranke k temu, da bo ta zakon podprla. Zakon o prevozu nevarnega blaga
               ureja prevoz nevarnega blaga v cestnem, železniškem, zračnem in pomorskem prometu. Ta
               zakon predpisuje minimalne pogoje, ki jih morajo izpolnjevati vsi sodelujoči pri
               prevozu nevarnega blaga, da zagotovijo varen prevoz, poleg navedenega pa predpisuje
               tudi uporabo veljavnih mednarodnih predpisov tudi za prevoze znotraj Republike
               Slovenije. Spremembe in dopolnitve zakona narekujeta tehnični in tehnološki napredek,
               zaradi česar se tudi predpisi, ki urejajo prevoz nevarnega blaga, stalno spreminjajo.
               Nekatere spremembe in dopolnitve se objavljajo kot priloge mednarodnih sporazumov, in
               sicer vsako drugo leto.</p>
               <p>Prilagoditev določb zakona o spremembah in dopolnitvah zakona o prevozu nevarnega
               blaga spremenjeni organizaciji državne uprave in natančnejšim opisom pristojnosti
               nadzorstvenih organov vodi tudi k povečanju same učinkovitosti nadzora. Vse to so
               razlogi, da bo poslanska skupina Slovenske demokratske stranke zakon podprla. Hvala
               lepa.</p>
            </sp>
            <sp xml:id="SDZ4-Redna-10-2005-10-26.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jože Horvat, Nova Slovenija. Izvolite, prosim.</p>
            </sp>
            <sp xml:id="SDZ4-Redna-10-2005-10-26.sp8">

               <speaker>JOŽEF HORVAT:</speaker>

               <p>Hvala za besedo, gospod podpredsednik, spoštovane kolegice poslanke, kolegi poslanci,
               spoštovani gospod minister. Predpisi s področja nevarnega blaga se stalno spreminjajo
               in dopolnjujejo. Namen je jasen. Zakonsko urediti prevoz nevarnega blaga tako, da bi
               s preventivnim ravnanjem preprečili nesrečo ali celo katastrofe večjega obsega. Naj
               uvodoma povem, da bo poslanska skupina Nove Slovenije predlog zakona o spremembah in
               dopolnitvah zakona o prevozu nevarnega blaga podprla. Podprli pa smo tudi amandma
               odbora državnega zbora za promet, ki je predlog zakon obravnaval kot matično delovno
               telo.</p>
               <p>Naši razlogi za podporo predlogu zakona so naslednji. Prvič. Zakon ustrezno usklajuje
               določbe slovenskih predpisov za prevoz nevarnega blaga s spremembami in dopolnitvami,
               ki veljajo v mednarodnih prevozih. Predlagane spremembe se usklajujejo z določbami
               prilog mednarodnih sporazumov, ki se spreminjajo zaradi tehnološkega in tehničnega
               razvoja. Veljavni mednarodni predpisi namreč zelo podrobno določajo pogoje za
               razvrščanje, pakiranje in označevanje blaga ter pogoje, ki jih morajo izpolnjevati
               prevozna sredstva. Gre za posredni prenos direktiv Evropske unije, protokolov in
               mednarodnih konvencij. Drugič. Zakon ustrezno vnaša tudi usklajenost glede
               reorganizacije državne uprave in zagotavlja natančnejšo pristojnost nadzorstvenih
               organov, s čimer se bo povečala učinkovitost nadzora. Zagotovljena je veljavnost
               zakona brez spreminjanj ob možnih bodočih reorganizacijah državne uprave. Popravljajo
               se na primer nazivi ministrstev, navedeno je samo splošno poimenovanje zaradi večje
               prilagodljivosti, novost je, da policija vodi evidence o izdanih certifikatih za
               prevoz snovi ter pravnih osebah in samostojnih podjetnikih, ki so varnostni
               svetovalci. Varnostnega svetovalca se zahteva le za cestni in železniški prevoz, na
               mejnih prehodih se vozila, ki so v nasprotju s prepisi, ne zavrne, ampak samo umakne
               iz prometa in tako dalje. In tretjič, zakon vnaša uskladitev kazenskih določb s
               spremembami zakona o prekrških, kar je bilo nujno.</p>
               <p>Kot rečeno, poslanska skupina Nove Slovenije bo predlog zakona o spremembah in
               dopolnitvah zakona o prevozu nevarnega blaga soglasno podprla. Hvala lepa.</p>
            </sp>
            <sp xml:id="SDZ4-Redna-10-2005-10-26.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Kangler, Slovenska ljudska stranka.</p>
            </sp>
            <sp xml:id="SDZ4-Redna-10-2005-10-26.sp10">

               <speaker>FRANC KANGLER:</speaker>

               <p>Hvala za besedo. V poslanski skupini Slovenske ljudske stranke bomo omenjeni predlog
               zakona o spremembah in dopolnitvah zakona o prevozu nevarnega blaga podprli, prav
               tako lahko poudarim, da smo podprli vse amandmaje, amandmaje odbora in na ta način
               zagotovili, da bo zakon transparenten. Poudaril bi, da je Slovenija križišče tako od
               vzhoda do zahoda, od severa do juga in pomeni znotraj Evropske unije eno veliko
               prometno križišče in tranzit, tako radioaktivnih in drugih jedrskih snovi kot tudi
               nekaterih okuženih živali, pod pogojem, da se uredijo nekatere formalnopravne
               zakonske osnove, da lahko takšno nevarno blago tranzitira skozi Slovenijo in tudi
               prihaja v Slovenijo. Zavzemamo se, da se zakonsko uredi pregled radioaktivnih in
               jedrskih snovi, ki kakorkoli tranzitirajo skozi Slovenijo, tako pri vhodu na
               slovensko območje kot tudi pri izhodu iz Slovenije.</p>
               <p>V Slovenski ljudski stranki bomo podprli omenjeni predlog zakona v celoti.</p>
            </sp>
            <sp xml:id="SDZ4-Redna-10-2005-10-26.sp11">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem smo končali s predstavitvijo stališč poslanskih skupin.</p>
               <p>Ker k dopolnjenemu predlogu zakona ni bilo vloženih amandmajev, ni možna razprava o
               členih, zato razpravo zaključujem in s tem tudi drugo obravnavo predloga zakona.</p>
               <p>V skladu s 139. členom poslovnika bo zbor glasovanje o zakonu opravil v petek, 28.
               oktobra 2005, po končani zadnji točki dnevnega reda te seje.</p>
               <p>S tem prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA - DRUGO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O KAZENSKEM POSTOPKU.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev. Prosim, gospod državni sekretar
               Marolt, izvolite.</p>
            </sp>
            <sp xml:id="SDZ4-Redna-10-2005-10-26.sp12">

               <speaker>ROBERT MAROLT:</speaker>

               <p>Hvala lepa za besedo, gospod predsedujoči. Spoštovane poslanke in spoštovani
               poslanci! Ustavno sodišče Republike Slovenije je deloma razveljavilo določbe zakona o
               kazenskem postopku, ki urejajo pogoje in postopek odreditve ter trajanje in
               prenehanje začasnega zavarovanja zahtevka za odvzem premoženjske koristi, pridobljene
               s kaznivim dejanjem, deloma pa le ugotovilo njihovo neskladje z ustavo Republike
               Slovenije in naložilo zakonodajalcu, da neskladje odpravi v roku enega leta. V skladu
               z navedeno odločbo ustavnega sodišča in napotili ustavnega sodišča v obrazložitvi te
               odločbe je bilo treba pripraviti ustrezne spremembe in dopolnitve zakona o kazenskem
               postopku, ki ga boste obravnavali danes.</p>
               <p>Postopek odreditve začasnega zavarovanja zahtevka za odvzem premoženjske koristi,
               pridobljene s kaznivim dejanjem, je določen v 502. členu zakona o kazenskem postopku.
               Zaradi smiselne vsebinske povezanosti je treba ustrezno uskladiti tudi 109. člen
               zakona o kazenskem postopku, ki določa postopek za začasno zavarovanje
               premoženjskopravnega zahtevka oškodovanca. Pogoji, postopek odreditve, trajanje in
               prenehanje začasnega zavarovanja so tako določeni v spremenjenem 502. in novih 502.a
               do 502.d členih zakona o kazenskem postopku.</p>
               <p>Pomembnejše spremembe in dopolnitve na tem področju so sledeče: prvič, kot
               predlagatelj začasnega zavarovanja je določen državni tožilec; drugič, izrecno so
               določeni pogoji, pod katerimi je začasno zavarovanje dovoljeno v predkazenskem
               postopku; tretjič, določena je naknadna kontradiktornost z ugovornim postopkom na
               prvi stopnji; nadalje je urejena pravica do pritožbe; potem so opredeljeni relativni
               in absolutni maksimalni roki trajanja ukrepa začasnega zavarovanja in na koncu,
               določen je postopek za podaljšanje ukrepa in tudi postopek za spremembo in odpravo
               ukrepa. Hkrati so v predlogu zakona spremembe zakona o kazenskem postopku, G,
               vključene še nekatere druge nujne spremembe in dopolnitve, v zvezi s katerimi na tem
               mestu na kratko izpostavljam le najpomembnejše. Prvič, terminološka in vsebinska
               uskladitev s predlogom zakona o zaščiti prič; drugič, uskladitev z okvirnim sklepom
               Sveta z dne 13. junij 2002 o skupnih preiskovalnih skupinah; nadalje ustreznejša
               določitev dokaznega standarda za pridržanje po drugem odstavku 157. člena zakona o
               kazenskem postopku in ponovna uveljavitev izrednega roka za vlaganje zahtev za
               varstvo zakonitosti po 559. členu zakona o kazenskem postopku. Hvala.</p>
            </sp>
            <sp xml:id="SDZ4-Redna-10-2005-10-26.sp13">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora, gospod Mojco Kucler
               Dolinar, da predstavi poročilo odbora. Prosim.</p>
            </sp>
            <sp xml:id="SDZ4-Redna-10-2005-10-26.sp14">

               <speaker>MOJCA KUCLER DOLINAR:</speaker>

               <p>Hvala lepa. Lep dober dan predstavnikom z ministrstva, kolegom in kolegicam
               poslankam! Odbor državnega zbora za notranjo politiko, javno upravo in pravosodje je
               na 12. seji obravnaval ta predlog zakona. Predstavnik predlagatelja, državni sekretar
               na ministrstvu za pravosodje, je v okviru dopolnjene obrazložitve k členom predloga
               zakona povedal, da je namen predloga zakona predvsem uskladitev zakona o kazenskem
               postopku z določitvijo in odločitvijo ustavnega sodišča, terminološka in vsebinska
               uskladitev s predlogom zakona o zaščiti prič, uskladitev z okvirnim sklepom Sveta
               Evropske unije o skupnih preiskovalnih skupinah, uskladitev z zakonom o varstvu
               osebnih podatkov, ustreznejša določitev dokaznega standarda za pridržanje po drugem
               odstavku 157. člena zakona o kazenskem postopku ter tudi manjši redakcijski popravki.
               Predstavnik zakonodajno-pravne službe je uvodoma povedal, da so bile pripombe te
               službe iz pisnega mnenja pretežno upoštevane s predlogi za amandmaje odbora, ki jih
               je ministrstvo predložilo odboru.</p>
               <p>Članice in člani odbora so v razpravi izpostavili predvsem 20. člen predloga zakona,
               ki se nanaša na razširjen krog upravičencev za vlaganje zahtev za varstvo
               zakonitosti. Po mnenju nekaterih razpravljavcev namreč za širitev kroga upravičencev
               na oddaljene sorodnike ni nobene potrebe, saj jim v veliki večini primerov
               rehabilitacija ne bi bila več mogoča in ne bi več pomenila zadoščenja, ampak bi šlo
               za okoriščanje na račun starih stricev in tet. Prav tako so menili, da se s predlogom
               zakona v boljši položaj postavlja duhovnike in redovnike, medtem ko je preostala
               večina članov in članic menila nasprotno in poudarjala, da so ti predlogi ustrezni. V
               okviru razprave in glasovanje o amandmajih odbor ni sprejel amandmaje poslanskega
               kluba LDS k 20. členu, sprejel pa je svoje amandmaje ter tudi vse preostale člene
               predloga zakona, ki jih imate v dopolnjenem predlogu zakona, ki je sestavni del
               poročila.</p>
            </sp>
            <sp xml:id="SDZ4-Redna-10-2005-10-26.sp15">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Vili
               Rezman, DeSUS. Prosim.</p>
            </sp>
            <sp xml:id="SDZ4-Redna-10-2005-10-26.sp16">

               <speaker>VILI REZMAN:</speaker>

               <p>Dober dan in hvala lepa za besedo! Čeprav se zdi, da bi bilo najbolje, če bi današnje
               zasedanje začeli s kakšno razpravo o dobrodelnih namenih in dejanjih, pa vendar nam
               je dnevni red namenil, da pričenjamo s hudodelstvi in kaznivi dejanji, ampak tako pač
               je. Zdi se, da se kriminal razrašča, zdi se, da dobiva vedno nove oblike, da je vedno
               bolj usposobljen in temu seveda morajo korespondirati tudi vsi tisti ukrepi, ki bodo
               zagotovili hitrejše odkrivanje, ki bodo zagotovili to, da se bomo lažje na to
               odzivali, preprečevali in na koncu, kadar je potrebno, to tudi kaznovali.</p>
               <p>Na vse to se odziva tudi predlagatelj sprememb kazenskega zakonika in nam ponuja celo
               vrsto ukrepov, ki jih v poslanski skupini DeSUS podpiramo, večino teh predlogov
               podpiramo. Gre namreč za to, da se predlagatelj odziva na nekatere določbe odločbe
               ustavnega sodišča, bodisi v zvezi z očitanjem neskladnosti z ustavo, v zvezi s
               prekomerno pravico poseganja v lastnino, bodisi da gre za pomanjkljivo varstvo enakih
               pravic oseb pred zakonom oziroma za diskriminacijo enakega varstva. Torej, to so
               ukrepi, ki jih je treba podpreti zato, da ne bo zakon več v neskladju, in to mi v
               poslanski skupini podpiramo. Podpiramo tudi tiste ukrepe, ki so predlagani zato, da
               bi se tisti, ki pomagajo pri odkrivanju in dokazovanju teh kriminalnih dejanj,
               zaščitili. Torej, podpiramo to, da je treba imeti milejše ali pa odobravati milejše
               kazni za tiste, ki sodelujejo pri odkrivanju, pa so tudi sami storilci. Podpiramo to,
               da se zaščiti tiste, ki jih imenujemo skesanci. Podpiramo tudi to, da se zagotovi
               večja in zanesljivejša anonimnost prič.</p>
               <p>Vlada predlaga še celo vrsto drugih ukrepov, ki jih, po tem ko je državni sekretar že
               govoril, najbrž nima smisla več naštevati. Predlaga pa tudi podaljšan rok za vložitev
               zahtev za popravo krivic. Gre za to, da se ti ukrepi, ki so bili že poprej s strani
               vlade napovedani, usmerjajo v to, da bi bil krog upravičencev bistveno širši, in v
               to, da bi lahko za tiste upravičence, ki nimajo svojcev, vlagali zahtevke drugi, ki
               jim pripadajo, torej druge skupnosti, ki so jim ti posamezniki pripadali. Tukaj pa mi
               sodimo, da gre za neko izjemo, tudi vlada sama v svojem predlogu dobesedno piše, da
               gre za izjemo, ki pa morebiti je vredna dodatnega premisleka. Sami smo to premišljali
               in sodimo, da gre res za razlike in za diskriminacijo različnih subjektov pred
               sodiščem in zato predlagamo, da se oba amandmaja, ki sta bila sicer zavrnjena na
               odboru, vendarle ponovno premislita in da dobita med nami podporo. Takšno je torej
               stališče poslanske skupine DeSUS.</p>
            </sp>
            <sp xml:id="SDZ4-Redna-10-2005-10-26.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc, SDS. Prosim.</p>
            </sp>
            <sp xml:id="SDZ4-Redna-10-2005-10-26.sp18">

               <speaker>SREČKO HVAUC:</speaker>

               <p>Lepo pozdravljeni vsi skupaj. Na kratko bom predstavil stališče Slovenske demokratske
               stranke glede zakona o spremembah in dopolnitvah zakona o kazenskem postopku. Kot je
               že bilo v obrazložitvi omenjeno, gre za spremembe in dopolnitve, ki jih je predlagala
               vlada, gre pa v prvi vrsti za uskladitev zakona o kazenskem postopku z odločitvijo
               ustavnega sodišča, ki je delno razveljavila določbe zakona o postopku, ki ureja
               pogoje in postopek odreditve ter trajno prenehanje začasnega zavarovanja zahtevka za
               odvzem premoženjske koristi, pridobljene s kaznivim dejanjem. V nadaljevanju gre še
               za terminološko in vsebinsko uskladitev s predlogom zakona o zaščiti prič, uskladitev
               z okvirnim sklepom sveta Evropske unije o skupnih preiskovalnih skupinah, uskladitev
               z zakonom o varstvu osebnih podatkov, ustreznejša določitev dokaznega standarda za
               pridržanje, potem nadalje dopolnitev ukrepa za zagotovitev obdolženčeve navzočnosti
               in manjše redakcijske popravke omenjenega zakona.</p>
               <p>V naši poslanski skupini menimo, da v konkretnih primerih sprememb in dopolnitev
               zakona gre za upravičene predloge, da je potrebno nekaj narediti, se je pokazalo tudi
               že v praksi. Naj spomnim na primer Orion, kjer kljub dobri volji ni bilo možno
               ustrezno ukrepati. Seveda pa same spremembe kazenskega postopka še ne pomenijo
               rešitve, da bi se rešilo vprašanje položaja postopka, možnosti hitrejšega reševanja
               sodnih sporov in glede na to, da je naš pravosodni sistem kompliciran, bodo verjetno
               potrebne še kakšne sistemske rešitve v celotnem pravosodju.</p>
               <p>V poslanski skupini Slovenske demokratske stranke se ves čas zavzemamo, da so zakoni
               jasni in izvedljivi, zato podpiramo rešitve, ki bodo pomenile hitrejše in
               učinkovitejše reševanje kazenskih postopkov in bomo seveda te predlagane spremembe v
               celoti podprli. Hvala.</p>
            </sp>
            <sp xml:id="SDZ4-Redna-10-2005-10-26.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Darja Lavtižar Bebler, LDS, izvolite, prosim.</p>
            </sp>
            <sp xml:id="SDZ4-Redna-10-2005-10-26.sp20">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik, za besedo, spoštovani poslanke in poslanci. Poslanski
               klub LDS predlog zakona načeloma podpira, in sicer večino rešitev, ki se nanašajo
               tako na uskladitev z odločbo ustavnega sodišča Republike Slovenije kot tudi potrebne
               in utemeljene vsebinske uskladitve s predlogom zakona o zaščiti prič, uvedbi skupnih
               preiskovalnih skupinah na ravni Unije, ureditvi postopka v primeru kaznivih dejanj
               trgovine z ljudmi in tako dalje.</p>
               <p>Poslanski klub LDS pa ne podpira načina ureditve ponovno uveljavitve izrednega roka
               za vlaganje zahtev za varstvo zakonitosti, in sicer iz naslednjih razlogov. Menimo,
               da ni potrebe po določanju drugih oseb, ki bodo lahko na mestu obsojencev vložile
               zahteve za varstvo zakonitosti, ker so ti sorodniki preveč oddaljeni od obsojenca in
               v veliki večini primerov rehabilitacija ne bi več pomenila zadoščenja, ampak bi šlo
               že za okoriščanje na račun starih stricev in tet, denimo. Upravičenci za vložitev
               zahteve za varstvo zakonitosti bi morali ostati isti kot doslej. Predlog 20. člena,
               ki z dopolnitvami ureja ponovno uveljavitev 559. člena osnovnega zakona o kazenskem
               postopku, bomo podprli v primeru, da bi se razširitev kroga upravičencev nanašala na
               vse zahteve za varstvo zakonitosti in ne le za sodne odločbe za kazniva dejanja iz
               drugega odstavka 20. člena sedanjega predloga, ker bi to pomenilo neenakost pred
               zakonom in kršitev 14. člena ustave Republike Slovenije. Prav tako menimo, da se v
               zvezi z določbami 20. člena oziroma upravičenci za vlaganje zahtev za varstvo
               zakonitosti zagotavlja boljši položaj duhovnikom v primerjavi z drugimi ljudmi, ki se
               na primer niso odločili za duhovniški poklic, ali ljudmi, ki niso imeli potomcev, ker
               so bili neplodni, ali ljudmi, ki so se zavestno odločili, da ne bodo imeli potomcev,
               tako kot so se duhovniki zavestno odločili, da postanejo duhovniki, torej krši 14.
               člen ustave Republike Slovenije, ki pravi, da smo pred zakonom vsi enaki. Zato
               predloga člena, da lahko v zvezi s sodnimi odločbami zoper duhovnike oziroma
               redovnike zahtevo za varstvo zakonitosti vložijo tudi zakoniti zastopniki njihovih
               registriranih verskih skupnosti, ne bomo podprli. Razlog je tudi v tem, ker sme
               državni tožilec Republike Slovenije vložiti zahtevo za varstvo zakonitosti zaradi
               vsake kršitve zakona in lahko to stori tudi v primerih duhovnikov in redovnikov, ki
               nimajo potomcev, zaradi časovne odmaknjenosti predvidoma tudi ne več staršev oziroma
               so preminuli tudi že sami obsojeni. Zardi tega torej po našem mnenju zakona ni treba
               spreminjati. Prav tako v Sloveniji ne poznamo nobenega drugega zakona, ki bi posebej
               urejal status duhovnika zato, ker nima in ne sme imeti seveda potomcev, na primer
               zakon o dedovanju, ki ne govori, da je prvi zakoniti dedič, denimo Cerkev, ker
               duhovnik pač nima žene ali potomca, ki bi sicer lahko bila njegova dediča.</p>
               <p>Zavedamo se, da se je krivica dogajala vsem nasprotnikom tedanjega režima in ne samo
               tistim, ki so nosili duhovniški talar. Zato bomo predlog zakona podprli v primeru, če
               bosta amandmaja, ki jih je vložila LDS, sprejeta. Hvala lepa.</p>
            </sp>
            <sp xml:id="SDZ4-Redna-10-2005-10-26.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč, Socialni demokrati. Prosim.</p>
            </sp>
            <sp xml:id="SDZ4-Redna-10-2005-10-26.sp22">

               <speaker>MIRAN POTRČ:</speaker>

               <p>Hvala lepa, gospod podpredsednik, kolegice in kolegi. Poslanke in poslanci SD bomo
               predlog zakona o dopolnitvah zakona o kazenskem postopku podprli. Upamo, da bodo
               predlagane dopolnitve prispevale k učinkovitosti kazenskega postopka in k uspešnemu
               kaznovanju storilcev kaznivih dejanj. V poslanski skupini smo namreč tudi tokrat kot
               vedno doslej podprli prizadevanja vlade, posebej če so usklajena s pogledi pravne
               stroke in pravosodja, ki naj omogočijo, da se v okviru pravne ureditve zagotovi
               dosledno spoštovanje človekovih pravic, vendar hkrati tudi onemogoči vse zlorabe v
               postopku zato, da bi se z zavlačevanjem ali na drug nesprejemljiv način onemogočalo
               kaznovanje storilcev kaznivih dejanj, posebej tistih kaznivih dejanj z najbolj
               nesprejemljivimi družbenimi posledicami. In prav ustrezna zakonodaja, kadrovska
               usposobljenost in finančni pogoji za delo, ne pa laične ocene ali politični in javni
               pritiski na pravosodje glede sojenja v konkretnih zadevah, so tista pot, ki lahko in
               mora postopno zagotoviti odpravljanje sodnih zaostankov, uspešnejše reševanje tudi
               najtežjih primerov in končno tudi večje zaupanje v pravosodje, ki je bilo najbolj
               omajano prav z neustreznim delovanjem politike. Pri takem početju poslanke in
               poslanci SD doslej nismo sodelovali niti v času, ko smo bili v koaliciji, in tako ne
               želimo delovati niti sedaj, ko smo v opoziciji. Sedanje koalicijske stranke pa so
               delovanje pravosodja ves čas politizirale in prispevale k resni eroziji njegovega
               ugleda. Vsa ravnanja pravosodja, ki niso bila v skladu z njihovimi političnimi
               pogledi in interesi, so proglašale za politično motivirano ali celo politično
               zaukazano od vladajoče koalicije, čeprav za to niso imele nikakršnih podlag. Upamo
               lahko, da bodo svoja stališča sedaj, ko imajo oblast in prek oblasti ter kadrovskih
               rešitev tudi vpliv na pravosodje, tako ravnanje spremenile, vendar ne v tem smislu,
               da bi politično vplivale na konkretna ravnanja pravosodnih organov. Upamo, da bo
               končno tako. Pravosodni minister ima znanje in ugled, da bi tako ravnanje vlade in
               koalicije lahko zagotovil, le če bo hotel in če ne bo potreboval toliko časa za
               nekatera jasna stališča, kot ga je glede nasprotovanja ukinitvi trajnega sodniškega
               mandata, ki ga je končno jasno izrekel na dnevu slovenskih pravnikov v Portorožu.</p>
               <p>Posebno opozorilo pa smo ob razpravi o tem zakonu dali. Opozorili smo, da rešitve, ki
               jih vlada predlaga v zvezi z odpiranjem novih rokov za zahteve za varstvo
               zakonitosti, niso niti nujno potrebne niti korektne. Predvsem ker ne povedo, kolikšne
               bodo zaradi tega nove materialne obveznosti vlade in ker so kriteriji, po katerih
               vlada vlaga takšne predloge, zelo različni. Enkrat, ko gre za politično oceno, da je
               treba svojim ljudem zagotoviti neke dodatne pravice, se dodatne pravice zagotavljajo,
               drugič, ko je treba komu, ki jih že ima, pravice vzeti, tudi po političnih
               kriterijih, pa se predlagajo zakoni, prek katerih naj bi se te pravice jemale. To je
               tudi takšen primer in dobro bi bilo, da se vlada po teh kriterijih ne bi lotevala
               mnogih sprememb ustrezne in že sprejete zakonodaje. Hvala lepa.</p>
            </sp>
            <sp xml:id="SDZ4-Redna-10-2005-10-26.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kulcer Dolinar, Nova Slovenija, prosim.</p>
            </sp>
            <sp xml:id="SDZ4-Redna-10-2005-10-26.sp24">

               <speaker>MOJCA KUCLER DOLINAR:</speaker>

               <p>Hvala lepa. Še enkrat lepo pozdravljeni. Kazenski postopek je občutljiva zadeva,
               namen kazenskega postopka je na eni strani torej ugotovitev krivde obdolženca, na
               drugi strani pa varovanje pravic strank v postopku. In prav procesna jamstva vsem
               strankam zagotavlja zakon o kazenskem postopku. Predlog sprememb zakona in dopolnitev
               zakona o kazenskem postopku prinaša nekaj novosti, ki bodo omogočili višji standard
               varstva pravic strank in bodo usklajene z nekaterimi določbami drugih zakonov, ki smo
               jih že spremenili, pa tudi vsebuje potrebne spremembe, saj je ustavno sodišče
               nekatere določbe sedaj veljavnega ZKP razveljavilo. Zaradi slednje razveljavitve se
               spreminja in dopolnjuje postopek začasnega zavarovanja zahtevka za odvzem
               premoženjske koristi, pridobljene s kaznivim dejanjem in začasnega zavarovanja
               premoženjsko pravnega zahtevka oškodovanca. V skladu z veljavno ureditvijo sodišče
               začasno zavarovanje odredi po uradni dolžnosti, po predlogu pa je kot predlagatelj
               začasnega zavarovanja določen državni tožilec. Določeni so tudi pogoji za začasno
               zavarovanje in tudi pravica do ugovora zoper sklep, pristojni organ in postopek za
               odločanje.</p>
               <p>Nove oblike pojava kriminalitete in njen porast, predvsem pa primeri iz sodne prakse
               že dlje časa kažejo na nujnost drugačne obravnave prič in skesancev, predvsem v smeri
               njihovega zavarovanja, kadar obstaja resna nevarnost, ne le za njihovo življenje, pač
               pa tudi za njihovo telo. Z dopolnitvami bo dana možnost za zaščito tistih
               obdolžencev, ki so pripravljeni razkriti pomembne informacije, pa tudi njihovih
               bližnjih sorodnikov. Tako bodo te osebe in druge priče, če bodo obstajali utemeljeni
               razlogi za zaščito, le-te deležni pred, med in pa po kazenskem postopku in tudi to bo
               doprineslo, da bodo razkrili kakšno informacijo več, kot bi jo sicer, ker so se
               počutili ogrožene. Torej določen bo institut za varovanje prič in to je tudi podlaga
               dana v predlogu ZKP-ja.</p>
               <p>Po predlogu zakona bodo tudi bolje varovani mladoletni, saj bo morala imeti
               mladoletna oseba ves čas od uvedbe postopka pooblaščenca tako zaradi kaznivega
               dejanja trgovine z ljudmi pa tudi postopki zaradi kaznivih dejanj zlorabe
               prostitucije ter prikazovanja, izdelave in posesti in posredovanja pornografskega
               gradiva. Zakon sledi aktualni tematiki boja proti terorizmu in drugi čezmejni
               kriminaliteti, v preteklem tednu je bila v okviru Evropskega parlamenta skupna seja,
               zasedanje odborov Evropskega parlamenta za pravosodje in nacionalnih odborov za
               notranje zadeve, z osrednjo temo varnosti. Jasno je bilo izraženo skupno zavedanje
               evropskih držav, da osnova za skupen boj proti kriminaliteti je predvsem dobro
               sodelovanje, tako med pristojnimi organi med državami kakor tudi med pristojnimi
               organi Evropske unije.</p>
               <p>V poslanski skupini Nove Slovenije pa podpiramo tudi ponovno uveljavitev izrednega
               roka za vlaganje zahtev za varstvo zakonitosti zoper tiste sodne odločbe, ki so bile
               s strani prejšnjega režima izrečene v nasprotju in zoper osnovno upoštevanje
               človekovih pravic in temeljnih svoboščin v bolj kot ne montiranih procesih. Torej,
               podpiramo tudi širitev kroga upravičencev za vlaganje zahtevkov, ki je razširjen še
               na krvne sorodnike v stranski vrsti do tretjega kolena, ter tudi rešitev, da za
               duhovnike in redovnike imajo možnost vlaganja zakoniti zastopniki registriranih
               verskih skupnosti. Pri tem izhajamo iz osnovnega izhodišča, da gre tu tako za ime
               posameznika, torej osebe, da je vlaganje zahtevkov želja, da se opere tako ime osebe
               kot družine, pa tudi določene skupnosti. Ne smemo se slepiti, več 100 duhovnikov je
               bilo pobitih ravno zaradi dejstva, ker so bili člani določene verske skupnosti.</p>
               <p>Kot rečeno, v poslanski skupini Nove Slovenije bomo predlog zakona podprli.</p>
            </sp>
            <sp xml:id="SDZ4-Redna-10-2005-10-26.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Kangler, SLS.</p>
            </sp>
            <sp xml:id="SDZ4-Redna-10-2005-10-26.sp26">

               <speaker>FRANC KANGLER:</speaker>

               <p>Hvala za besedo, spoštovane poslanke in poslanci, predstavniki vlade! V poslanski
               skupini Slovenske ljudske stranke bomo omenjeni predlog o spremembah in dopolnitvah
               zakona o kazenskem postopku podprli.</p>
               <p>Predlog zakona je v postopek vložila vlada. Pri zakonu gre zlasti za uskladitev z
               odločbo ustavnega sodišča in nekaterimi drugimi zakoni ter sklepom Sveta EU o skupnih
               preiskovalnih skupinah. Pomembno je, da tudi evropskim trendom sledimo. S to novelo
               zakona zopet uzakonjamo primerjalno gledano predloge roke za začasno zavarovanje
               zahtevka za odvzem premoženjske koristi. Na odboru za notranjo politiko, javno upravo
               in pravosodje je predstavnik zakonodajno-pravne službe dejal, da so dolgi roki,
               citiram, "očitno zaradi dejanskega stanja trajnih sodnih oziroma v tem primeru
               kazenskih postopkov". Pri Slovenski ljudski stranki se zavzemamo, da se ti postopki
               zmanjšajo, da se v skladu z zakonom pripravi učinkovitost, hitrost in zakonitost
               kazenskih postopkov. Pomembno je, da se kazenski postopki peljejo hitro, da so
               učinkoviti in da vsaka stranka, ki se kakorkoli znajde, bodisi kot oškodovanec bodisi
               kot oseba v postopku, počuti, da postopki tečejo tako, kot postopki morajo teči. Na
               odboru smo omenjene amandmaje, amandmaje odbora, ki je predhodno pripravila vlada,
               tudi podprli. Kar se tiče zahtevka za varstvo zakonitosti oziroma podaljšanja roka pa
               v Slovenski ljudski stranki ne vidimo težav, da ta rok podaljšamo. Potrebno je dati
               možnosti, v kolikor obstajajo, tudi politična volja, da vsakdo, ki je kakorkoli bil
               kdajkoli oškodovan ali zaradi takšnih ali drugačnih kazenskih postopkov, ki so v
               preteklosti tekli, da se jim ta zahteva za varstvo zakonitosti podaljša in tudi
               omogoči in da najdejo svojo pravico tam, kjer se je pravica tudi zgodila. V Slovenski
               ljudski stranki bomo podprli omenjen predlog zakona o kazenskem postopku.</p>
            </sp>
            <sp xml:id="SDZ4-Redna-10-2005-10-26.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič, Slovenska nacionalna stranka.</p>
            </sp>
            <sp xml:id="SDZ4-Redna-10-2005-10-26.sp28">

               <speaker>BOGDAN BAROVIČ:</speaker>

               <p>Dober dan, gospod predsedujoči. Kolegice in kolegi, predstavniki vlade. Predlog
               zakona o spremembah in dopolnitvah zakona o kazenskem postopku ima po mnenju
               Slovenske nacionalne stranke dvojno vsebino. Prva, ki jo v Slovenski nacionalni
               stranki absolutno podpiramo, je usklajevanje z ostalimi zakoni in harmonizacija,
               končno dosežena vsaj na nekem področju. Ima nekatere prednosti, ki smo jih slišali v
               izvajanju mojih predhodnikov. V drugem delu pa, pač, Slovenska nacionalna stranka
               sprejem zakon pogojuje z upoštevanjem enakosti pred ustavo.</p>
               <p>Prav je, da se uvede izredni rok za varstvo zakonitosti ali, po domače povedano,
               rehabilitacijo; ampak ta naj se uvede za vse kategorije državljank in državljanov
               Republike Slovenije. V Slovenski nacionalni stranki v zvezi s predlogom zakona radi
               rečemo, da naj bi bili v Sloveniji vsi enaki in da ne moremo priznavati vsebine, ki
               veje iz predloga tega zakona, da so eni bolj enaki od drugih.</p>
               <p>V Slovenski nacionalni stranki bomo ta zakon podprli, v kolikor - poudarjam, v
               kolikor - bomo družno pripomogli k sprejemu tega zakona in podprli tudi amandma
               Liberalne demokracije Slovenije k 20. členu. V kolikor ta amandma, ki predvsem ščiti
               ustavno enakost in 14. člen ustave, ne bomo podprli, v Slovenski nacionalni stranki
               tudi predloga zakona ne bomo podprli. Hvala.</p>
            </sp>
            <sp xml:id="SDZ4-Redna-10-2005-10-26.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členu in vloženih amandmajih, ki jo bomo vodili na podlagi pregleda
               amandmajev z dne 25.10.2005. V razpravo dajem 20. člen in amandmaja poslanske skupine
               LDS. Kdo želi besedo? Prosim, gospod dr. Pavliha. Izvolite.</p>
            </sp>
            <sp xml:id="SDZ4-Redna-10-2005-10-26.sp30">

               <speaker>DR. MARKO PAVLIHA:</speaker>

               <p>Hvala lepa. Spoštovani podpredsednik, spoštovane kolegice, poslanke in poslanci,
               kolikor vas pač še vztraja tudi ob sicer suhoparni in turobni tematiki kazenskega
               prava.</p>
               <p>Slišali smo kar nekaj pravnih argumentov pa tudi nekaj političnih bodisi za to, da
               bomo predlog sprememb podprli, bodisi za to, da jih ne bomo. Dovolite mi, da skušam
               biti sam bolj preprost in na praktičnih primerih pokazati, zakaj naš amandma; zakaj
               naš amandma, seveda popolnoma v dobri veri.</p>
               <p>Govorimo o dveh sklopih problematike; na eni strani širjenje kroga upravičencev za
               vložitev zahteve za varstvo zakonitosti in na drugi strani seveda določitev posebnega
               položaja duhovnikov. Nekaj besed o obeh.</p>
               <p>Prvo. Konkretni primer je sicer še vedno za mene boleč, pa ga bom vendarle javno
               povedal, ker nimam kaj skrivati. Moj stari oče po mamini strani, deda smo ga
               imenovali, je bil v Gubčevi brigadi, potem pa je po osvoboditvi lepega dne izginil in
               oma, njegova žena, je šele po nekaj mesecih izvedela, da je zaprt, da je na Golem
               otoku, kjer je preživel več ali manj 5 let zaradi političnega konstrukta in delikta,
               o katerem ne bi razpravljal. Verjetno si ne morete misliti, kakšno trpljenje je
               prestajala najožja družina, od njegove soproge, moje ome, pa ne nazadnje do dveh
               majhnih otrok, moje mame in mojega strica. Deda je zaradi tega daleč prezgodaj umrl.
               Moji starši oziroma mama in stric se na koncu nista odločila, da uporabita možnost
               prava in vložita varstvo zakonitosti. Ampak gotovo bi bila upravičena, če že ne
               pokojna žena, pa gotovo onadva. Onadva sta prestajala bolečino in trpljenje, onadva
               bi z rehabilitacijo pokojnega starega očeta dosegla tisto, kar je na nek zelo
               oddaljen način še nekakšna rehabilitacija oziroma satisfakcija. Vsi pa vemo, da je
               morebitni znesek, ki ga dobiš iz naslova odškodnine, ali pa ne nazadnje oprostilna
               sodba blažev žegen, ki nikomur nič ne pomeni. Zdaj pa prihajam do bistva: kaj bi pa
               bilo, če bi se, na primer, za takšen korak odločili moji bratranci ali pa sestrične,
               ki povečini mojega deda sploh niso poznale? Ali bi šlo to pač za resnično potezo, ki
               bi prinesla tem ljudem satisfakcijo, ali bi šlo za nekaj, kar je tako oddaljeno, kar
               nima popolnoma nobene povezave več z namenom zakonodajalca oziroma namenom, ki je
               predviden s to spremembo zakona. Zaradi tega se zdi, da je takšno širjenje kroga
               upravičencev neutemeljeno; pa se sploh ne spuščam na tem mestu, ker je bilo o tem že
               nekaj rečenega, v 14. člen ustave, ki zagotavlja enakost pred zakonom. Sam bi, na
               primer, razširitev kroga upravičencev podprl samo v primeru - vendar se to očitno ne
               bo zgodilo -, če bi veljal za vsa kazniva dejanja, ne pa samo za tista, ki so
               določena v drugem odstavku 20. člena. Toliko o prvem problemu.</p>
               <p>Drugi problem se nanaša na, preprosto rečeno, boljši položaj duhovnikov Katoliške
               cerkve. Že včeraj sem poslušal kar nekaj vročekrvnih debat o tem, kakšen odnos ima
               kdo od nas do Cerkve, do katoliške vere, do duhovnikov. In moram zopet biti konkreten
               in oseben. Sam imam kar nekaj zelo dobrih prijateljev teologov, pa tudi duhovnikov.
               Ne nazadnje sem svojo hčerko pred nekaj tedni birmal, tako da sem popolnoma, kako
               lahko rečem, tudi tu liberalen ali nevtralen. Tu bom pa citiral - in bo tudi gospod
               Moge zadovoljen - star rimski izrek "Sine ira et studio", torej, zadev se je treba
               lotevati brez čustev, to bi bil približen prevod tega pregovora. In tu, ne glede na
               moje prijateljstvo z duhovniki in ne glede na čustveno povezanost oziroma na vaško
               življenje, ki ga že nekaj let preživljam in ki je prepredeno z vero, pa ne
               katerokoli, ampak s katoliško vero, pa ne katerokoli, ampak s katoliško vero, imam
               težave, če kršimo 14. člen ustave. Tokrat ga bom pa vseeno prebral, premalokrat
               beremo ustavo, na nek način biblijo pravne države, pravi takole: "V Sloveniji so
               vsakomur zagotovljene enake človekove pravice in temeljne svoboščine ne glede na
               narodnost, raso, spol, jezik, vero, politično ali drugo prepričanju" itn. in potem na
               koncu ali "katerokoli drugo osebno okoliščino". In mislim, da gre tukaj zopet
               zakonodajalec predaleč; namreč, duhovniki so tako in tako lahko zaščiteni z
               možnostjo, ki jo ima državni tožilec Republike Slovenije. On lahko vloži zahtevo za
               varstvo zakonitosti zaradi vsake kršitve, in tudi v primeru duhovnikov in redovnikov.
               Zakaj pa na primer takšne pravice nima poklicni vojak, ki nima potomcev ali pa
               poklicni gasilec? In ne nazadnje tudi drugi zakoni, vsaj zaenkrat ne, ne urejajo
               posebnega položaja duhovnikov, na primer zakon o dedovanju, ki ne govori, da je prvi
               zakoniti dedič Cerkev, ker župnik pač nima žene ali potomca, ki bi to lahko bila.
               Zato, drage kolegice in kolegi, bi vas prosil, da ponovno premislite o smiselnosti
               teh sprememb in dopolnitev, in vas prosim, da podprete naš amandma, ki je, kot rečeno
               - in upam, da mi verjamete -, spisan in vložen popolnoma v dobri veri. Hvala lepa.
            </p>
            </sp>
            <sp xml:id="SDZ4-Redna-10-2005-10-26.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek. Prosim.</p>
            </sp>
            <sp xml:id="SDZ4-Redna-10-2005-10-26.sp32">

               <speaker>JOŽEF JEROVŠEK:</speaker>

               <p>Hvala lepa, gospod podpredsednik. Spoštovane kolegice in kolegi! Na nek način
               verjamem spoštovanemu kolegu Pavlihi, da je on prepričan, da je ta amandma nastal v
               dobri veri, ker je bolj odkrit in včasih tudi bolj naiven od okolice, v katero je
               padel. Moram pa reči, da me je retorika iz dveh strank, ki so uradno predstavljale ta
               njihov amandma in tudi odnos do tega zakona in do tega izjemnega roka za varstvo
               zakonitosti za posledice krivičnih, procesov v preteklosti, prepričala, da pravzaprav
               ta retorika se v 40-ih ali 50-ih letih ni spremenila ali 50. Slišal sem zopet trdo
               totalitaristično retoriko, trdno obrambno v vseh revolucionarnih zakonov, na podlagi
               katerih so bile kršene človekove pravice. In mene, odkrito povedano, to preseneča.
               Gre pravzaprav tudi za - sedaj mi je dosti bolj jasno, zakaj takšna, pravzaprav
               človeku nerazumna obramba, ki se je zgodila v preteklosti, genocida. Aktualne zadeve
               v zvezi z razčiščevanjem genocidnih dejanj Republike Slovenije. Stvari so zelo
               povezane. Nekateri, ki izhajajo iz strank prejšnjega režima, še stalno z vsemi močmi
               skušajo obraniti nekdanjo zakonodajo, pravzaprav je dobesedno po njihovem mnenju
               prepovedano odpravljati krivice, ki so bile storjene na podlagi zakonodaje, ki je v
               temelju kršila človekove pravice. Kar poglejte si ta spisek zakonov, ki so tu v 20.
               členu napisani! Koliko je bilo, spet "lex specialis", bi rekel, zakonov, ki so bili
               zapisani samo zato, da se bo kazensko sodilo ljudi, ki so bili demokratično
               usmerjeni, ki so hoteli samo uresničevati svoje človekove pravice, ki so bile že tudi
               takrat zagotovljene z mednarodnimi konvencijami. In zato se mi zdi zelo nerazumno in
               čudno, da pravite, da so tudi duhovniki nekaj posebnega in da ste s tem kršili
               slovensko ustavo. Če bi v prejšnjem režimu Cerkev imela pravico do statusa pravne
               osebe, potem bi bilo to samo po sebi rešeno, vsi pa veste, da tega ni imela, da
               zadnjega dne prejšnjega režima te pravice ni imela, tega statusa ni imela. Tudi
               nekateri, ki tu sedite, bi lahko že v prejšnjih režimov dosegli, da bi se te stvari
               popravile, razčistile in jih ne bi imeli danes na mizi tukaj, sedaj pa s totalitarno
               retoriko spodbijate legitimnost rehabilitacije. Moram reči še enkrat; to, kar se v
               tej državi dogaja, da 90 letne priče morda genocidnih dejanj niso razlog za to, da
               sodišče prednostno zasliši take ljudi - s tem izginjajo dokazi - in da podpirate
               takšne stvari, to je nezaslišano! Meni se zdi nezaslišano, pa ne grem v obrambo tu
               nikogar, ampak s tem se vidi odnos do človekovih pravic; na vsak način zaščiti in
               restavrirati, bi rekel, pridobitve revolucije. Seveda, ne morem preko tega, da ne bi
               rekel, da se v takem podpiranju tega skrivajo tudi totalitarna nagnjenja, pa tu
               izvzemam Marka Pavliha, ker verjamem v dobronamernost njegovo, ampak po drugi strani
               bi pa on moral biti prvi, ki bi tudi v svojih vrstah tu zaznal takšne težnje. Hvala
               lepa.</p>
            </sp>
            <sp xml:id="SDZ4-Redna-10-2005-10-26.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič.</p>
            </sp>
            <sp xml:id="SDZ4-Redna-10-2005-10-26.sp34">

               <speaker>BOGDAN BAROVIČ:</speaker>

               <p>Hvala, gospod podpredsednik. Kolegice in kolegi. Slovenska nacionalna stranka ponovno
               opozarja, da mi danes govorimo o predlogu zakona o spremembah in dopolnitvah zakona o
               kazanskem postopku in ne želim in nočem kot poslanec v tem državnem zboru, da bo ta
               obravnava predloga prerasla v boj med ateisti, verniki, itd. Lepo vas prosim,
               kolegice in kolegi, bodimo razumni in spoštujmo predvsem ustavo, spoštujmo
               zakone.</p>
               <p>Vesel sem, da verjamete v dobronamernost in poštenost amandmaja k 20. členu; in prav
               je tako, tudi sam verjamem. Jaz bi opozoril ob tem, k temu amandmaju najprej tudi na
               7. člen ustave, ki jasno in glasno govori, da sta država in verska skupnost ločena,
               da so verske skupnosti enakopravne in njihovo delovanje svobodno. Seveda podpiram ta
               člen.</p>
               <p>Prav tako bi opozoril, tako kot je spoštovani kolega - citiral ga pač ne bom - na 14.
               člen ustave, s tem so zagotovljene vsem enake pravice.</p>
               <p>Na nazadnje pa pri obravnavi 20. člena in amandmaja prosim kolegice in kolege, da
               preverite tudi mnenje matičnega delovnega telesa, ki se trudi, ki dela, naporno dela
               in mnenje matičnega delovnega telesa je popolnoma jasno. To ni politično mnenje, to
               je večinsko mnenje tega telesa, ki pravi, da za širitev kroga upravičencev na
               oddaljene sorodnike ni nobenih potreb, kajti lahko rehabilitacija ne bo pomenila
               zadoščenja, ampak okoriščenje. Prav tako matično delovno telo opozarja na kršenje
               načela enakosti. Zato, kolegice in kolegi, nekaj razuma, zakaj bi tako dober zakon,
               ki v veliki meri posodablja, je usklajen, harmonizacijo uvaja, kar je potrebno. Dober
               zakon je. Zakaj bi samo na osnovi nekih takšnih ali drugačnih prepričanj, ki so v
               bistvu dejansko zagotovljena v ustavi, preprečila sprejetje tega zakona.</p>
               <p>V Slovenski nacionalni stranki ocenjujemo, da je amandma Liberalne demokracije k 20.
               členu upravičen, da ne škodi in ne ponižuje nikogar in da vzpostavlja enakovrednost
               in enakopravnost med Slovenkami in Slovenci. Nobene vsebinske razlike, tudi če se ta
               amandma sprejme, v samem zakonu ne bo. Hvaležni bomo, da bomo imeli sodobnejši zakon
               in da bo ta zakon prinesel nekaj dodatnih pravic vsem, tudi duhovščini - vsem in tudi
               duhovščini. Torej, dajmo možnost, da koristijo pravice tega zakona vsi, ne samo
               nekatere strukture. Razum in sprejmimo ta amandma in zakon bo celo enoglasno sprejet.
               Hvala.</p>
            </sp>
            <sp xml:id="SDZ4-Redna-10-2005-10-26.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kucler Dolinar. Izvolite.</p>
            </sp>
            <sp xml:id="SDZ4-Redna-10-2005-10-26.sp36">

               <speaker>MOJCA KUCLER DOLINAR:</speaker>

               <p>Hvala lepa. Zaprosila sem za repliko, ker je ...</p>
            </sp>
            <sp xml:id="SDZ4-Redna-10-2005-10-26.sp37">

               <speaker>PODPREDSEDNIK MAG. VASJA KLAVORA:</speaker>

               <p>Je to replika?</p>
            </sp>
            <sp xml:id="SDZ4-Redna-10-2005-10-26.sp38">

               <speaker>MOJCA KUCLER DOLINAR:</speaker>

               <p>Replika.</p>
            </sp>
            <sp xml:id="SDZ4-Redna-10-2005-10-26.sp39">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ4-Redna-10-2005-10-26.sp40">

               <speaker>MOJCA KUCLER DOLINAR:</speaker>

               <p>Kot predsednica odbora in poročevalka sem se dolžna odzvati na predstavitev gospoda
               Baroviča, ki pravi, da je mnenje matičnega delovnega telesa bilo tako in tako. Gospod
               Barovič, dajte preberite pod 5. točko: "Članice in člani odbora so v razpravi" -
               torej, povzeta je razprava v okviru poročila matičnega delovnega telesa. Lahko
               pričakujem poštenost, kakor ste vi rekli in dobronamernost, vsekakor pa, ko govorite
               o poročilih, bodite korektni. Hvala.</p>
            </sp>
            <sp xml:id="SDZ4-Redna-10-2005-10-26.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite razpravljati, ker ste bili prijavljeni še. Ne? Ja, prosim.</p>
            </sp>
            <sp xml:id="SDZ4-Redna-10-2005-10-26.sp42">

               <speaker>MOJCA KULCER DOLINAR:</speaker>

               <p>Hvala lepa. V nadaljevanju bi se pa tudi jaz sama vključila v to razpravo o predlogu
               amandmajev. Danes je bilo govora o pravičnosti in dobro namernosti, pogosto se
               sprašujemo in pogrešamo ter radi govorimo, da dandanes manjka tistih pokončnih ljudi
               v pravem smislu, pa morebiti ni tako slabo, če se tudi zaradi tega ozremo v
               preteklost, kjer ima tudi vzrok predlagana ureditev v zakonu. Verjetno ni potrebno
               posebej poudarjati, koliko zavednih ljudi je takrat končalo ne le svoje življenje,
               temveč izgubilo tudi svoje zdravje ali pa tudi pokončnost: ali v ječah ali pod
               desetletnim pritiskom tudi nekrvavega terorja in pa neupravičenih sodnih odločitev.
               Seveda, pri nekaterih so uspeli doseči njihove osebne spremembe z obljubami, s
               podkupninami, na mnoge pa pač niso mogli vplivati in so bili, ker se niso pustili,
               ker so ostali pokončni, po krivem obsojeni. Verjetno niti življenje potomcev tistih,
               ki so preganjali in obsojali, niti tistih, ki so bili preganjani in obsojeni, še
               nekaj časa ne bo tako, kot bi bilo sicer. Končnega števila žrtev teh eksperimentov
               verjetno nikoli ne bomo poznali, sprašujem pa pravzaprav nasprotnike predlagane
               rešitve v zakonu in predlagatelje amandmajev, od kod jim taka vnema preprečiti tem
               ljudem, da bi se jim povrnilo njihovo osebno ime in njihova čast ter tudi veljava.
               Tukaj mislim, da ne smemo gledati ozko samo na osebo kot tako, temveč pogledati
               moramo širše, na njihove družine, tudi na skupnosti, na verske skupnosti, saj vemo,
               da je bilo glede na množične procese zoper pripadnike verske skupnosti mnogo
               izrečenih obsodb. Zato podpiramo in sama tudi podpiram rešitev, ki je v okviru
               predloga zakona, da se ta možnost razširi torej tako, kar se tiče krvnih sorodnikov
               do tretjega kolena kakor tudi možnost zakonitih zastopnikov registriranih
               skupnosti.</p>
               <p>Kot že rečeno, tu gre za povrnitev dobrega imena, osebe, družine in pa tudi konkretne
               skupnosti. Zato sama ne bom podprla amandmaja, rada bi pa mogoče za konec še en
               stavek, ki si mi je nekako vtisnil v spomin, ko je nekdo rekel: Bog daj, da bi raslo
               tudi danes med nami dovolj rodoljubov, pripravljenih velikodušno žrtvovati vsaj del
               svojega ugodja za iste vrednote in tako zagotoviti našemu narodu prihodnost." Kot
               rečeno, amandmajev ne podpiram.</p>
            </sp>
            <sp xml:id="SDZ4-Redna-10-2005-10-26.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman. Prosim.</p>
            </sp>
            <sp xml:id="SDZ4-Redna-10-2005-10-26.sp44">

               <speaker>VILI REZMAN:</speaker>

               <p>Hvala lepa. Torej jaz mislim, da so vsaj nekatere diskusije šle v smer, ki ni najbolj
               sprejemljiva, zlasti, kadar gre za to, da tiste, ki pač nismo verni, stigmatizira.
               Gre za to, da se ateizem omenja v neki pejorativni podobi, in nekateri vsaj tega
               preprosto ne sprejemamo. Vsi bi naj imeli enako pravico do izpovedovanja svoje vesti
               in do kakršnegakoli drugega izpovedovanja in ni treba omenjati kakšnih posebnih misli
               v pejorativnem smislu. Tisti, ki podpiramo sprejetje teh dveh amandmajev, nič ne
               želimo izničevati kogarkoli drugega, ampak preprosto... /Oglašanje iz ozadja./ No, v
               smislu rdečih številk govorim, da bi lahko res brez jeze in pretiranega zavzemanja
               sprejeli ta dva argumenta, ki sta bila...</p>
            </sp>
            <sp xml:id="SDZ4-Redna-10-2005-10-26.sp45">

               <speaker>PODPREDSEDNIK MAG. VASJA KLAVORA:</speaker>

               <p>Čas za razpravo je res potekel, gospod Rezman. Se opravičujem! /Medsebojno
               pogovarjanje./</p>
               <p>Besedo ima gospa Darja Lavtižar Bebler. Izvolite.</p>
            </sp>
            <sp xml:id="SDZ4-Redna-10-2005-10-26.sp46">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Ne vem, mislim, da je tu prišlo do nekega
               nesporazuma. Razumela sem, da je prej gospod Jerovšek polemiziral s stališčem LDS, v
               katerem je bilo jasno povedano, da ne podpiramo tega dodatka v členu 20, ki
               pravzaprav uveljavlja poseben status, poseben položaj za duhovnike oziroma redovnike.
               In to iz načelnega razloga, zaradi tega, ker menimo, da še vedno velja ustava
               Republike Slovenije in v njej zapisani 14. člen, ki govori o tem, da smo vsi pred
               zakonom enaki. Tu pa se pravzaprav izpostavlja en družbeni sloj, če tako rečemo, ki
               mu dajemo poseben, privilegiran položaj. Menimo, da je to v nasprotju z ustavo.</p>
               <p>Rada bi pa še tole povedala. Tudi jaz nimam ničesar proti Rimskokatoliški cerkvi ali
               pa proti duhovnikom. Pa ne vem, ali bom zdaj morala to pri vsakem zakonu poudarjati.
               Kajti, zdaj smo soočeni s serijo zakonov, kjer se poskuša uveljaviti poseben,
               privilegiran položaj za duhovnike. Danes bomo obravnavali še en tak zakon, zakon o
               policiji, in tako naprej.</p>
               <p>Pri tem pa povem, v tem členu je navedeno tudi kaznivo dejanje sovražne propagande,
               118. člen nekdanjega kazenskega zakonika SFRJ, po katerem je bil obsojen in je
               odsedel eno leto in pol moj oče. Tudi moj stari stric, ki je bil duhovnik, je trpel
               zaradi nepravilnosti v prejšnjem režimu. Ampak mi tu ne mešetarimo, mi tu pišemo
               zakon. In dolžni smo kot poslanci upoštevati ustavo, ki govori o tem, da morajo tudi
               zakoni biti napisani tako, da smo pred njim vsi enaki. In samo za to gre. Torej, lepo
               prosim, ne podtikati nekih namenov in nekih ozadij, ki jih pač ni. Hvala.</p>
            </sp>
            <sp xml:id="SDZ4-Redna-10-2005-10-26.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ste hoteli repliko ali se javljate za razpravo? Prav, hvala lepa. Besedo
               ima gospa Majda Širca. Izvolite, prosim.</p>
            </sp>
            <sp xml:id="SDZ4-Redna-10-2005-10-26.sp48">

               <speaker>MAJDA ŠIRCA:</speaker>

               <p>Mislim, da lahko danes Slovenke in Slovenci dobijo napačno sporočilo, če poslušajo to
               razpravo. Napačno sporočilo, ki gre v smer, da do danes nekateri ljudje sploh nimajo
               varstva zakonitosti v tej državi. Jaz razumem, da vsi nismo pravniki, ampak to še ne
               pomeni, da moramo neresnice sporočati ljudstvu, češ, da v tej državi ne obstaja
               legitimnost rehabilitacije. Tudi ne smemo spregledati, da ta zakon, kot je sedaj
               pripravljen, hoče uvajati razlike med ljudmi. Nekdo naj bi imel lahko boljši položaj
               kot drugi, kajti možnost zahtevanja varstva zakonitosti zaradi vsake kršitve zakona
               imamo, imajo, ker državni tožilec Republike Slovenije lahko to uveljavlja. Sporočilo
               tako pripravljenega zakona je zgolj eno, da sedaj bodo imeli nekateri več možnosti in
               bodo ustvarjene razlike med ljudmi, ker vsaj tako pripravljeni predlog zakona govori,
               da duhovniki načeloma, nekateri, nimajo - tisti, ki nimajo potomcev, naj bi Cerkev na
               nek način prevzela vlogo sorodnika in s tem imela pravico za zahtevo varstva
               zakonitosti.</p>
               <p>Državni tožilci že lahko delajo to, kar sedaj nalagate še Cerkvi, in s tem
               vzpostavljata razlike; razlike tistega, ki nima potomcev zaradi takšnih in drugačnih
               razlogov bodisi zaradi neplodnosti bodisi zaradi tega, ker se je tako odločil, ali še
               zaradi drugih razlogov pa nima takšnega civilnega "backgraunda" kot je v tem primeru
               Cerkev, ki bi lahko naredil to, kar bo sedaj naredila Cerkev recimo. Zakaj ne bi
               potem lahko neko društvo, recimo, ne vem Zveza borcev, lahko imela ravno tako
               razširjeno pravico, ki ste jo pripravili tukaj. Ampak jaz razumem, javna uprava je
               zaposlila precej teološko izobraženih in podkovanih ljudi, zato tudi najbrž tak paket
               takšnih širitev pravic, ki so - in to je edino, kar nas lahko zanima in o katerem se
               lahko sprašujemo - neenakopravne in tudi neustavne. Zaradi tega velja biti pozoren
               vsaj do tretjega odstavka 20. čelna na ta način, kot smo ga predlagali v Liberalni
               demokraciji Slovenije.</p>
            </sp>
            <sp xml:id="SDZ4-Redna-10-2005-10-26.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič. Prosim.</p>
            </sp>
            <sp xml:id="SDZ4-Redna-10-2005-10-26.sp50">

               <speaker>BOGDAN BAROVIČ:</speaker>

               <p>Hvala lepa. Jaz se bom zelo skušal držati, ne bom izkoriščal poslovnika. Torej, še
               enkrat pravim, da v Slovenski nacionalni stranki bomo zakon podprli, če bo sprejet
               tudi amandma k 20. členu. In v zvezi z 20. členom jaz tudi vztrajam in moja kolegica
               in kolegi Slovenske nacionalne stranke - mnenje matičnega delovnega telesa, kajti
               matično delovno telo je sestavljeno iz toliko in toliko članov. In vsak, ki je
               sestavni del matičnega delovnega telesa, odbora za notranjo politiko ali pravosodje,
               in izrazi svoje mnenje, je zame to tudi mnenje matičnega delovnega telesa in ne gre
               tukaj za poštenost, nepoštenost, naivnosti ali nenaivnost. Mnenje matičnega delovnega
               telesa je vsak stavek, vsaka izrečena beseda vsakega člana tega matičnega delovnega
               telesa. In mi smo pač povedali tisto, kar se nam zdi prav iz mnenj matičnega
               delovnega telesa, da ne bo nesporazumov.</p>
               <p>Spoštovana kolegica, spoštljiva, vsak, ki pove svoj stavek na matičnem delovnem
               telesu, je izrazil mnenje, ki ga jaz mirno imenujem mnenje matičnega delovnega
               telesa.</p>
            </sp>
            <sp xml:id="SDZ4-Redna-10-2005-10-26.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Anton Kokalj.</p>
            </sp>
            <sp xml:id="SDZ4-Redna-10-2005-10-26.sp52">

               <speaker>ANTON KOKALJ:</speaker>

               <p>Hvala lepa. Predlagano spremembo oziroma predlagan predlog zakona, ki je povezan tudi
               z 20. členom, pa sam v povezavi z ustavo in s tistim členom, ki govori o enakosti
               pred zakonom, razumem pravzaprav kot pravno podlago za tako izpeljavo. Sedaj, ko
               imamo novo ustavo, zagotovimo enakost pred zakonom za tiste, ki je v času, ko so
               tekli postopki, niso imeli, in jaz vidim ravno nasprotno, kot trdi gospa
               Beblerjeva.</p>
            </sp>
            <sp xml:id="SDZ4-Redna-10-2005-10-26.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Rudolf Petan. Prosim.</p>
            </sp>
            <sp xml:id="SDZ4-Redna-10-2005-10-26.sp54">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani. Torej jaz se strinjam s tistimi,
               ki pravite, da bi lahko bilo sporočilo napačno iz te današnje razprave. Res je,
               dejstvo je, da gre za neko splošno stanje v družbi, ki mislim, da včasih - včasih,
               poudarek je na včasih - res daje vtis, da je nekaj narobe.</p>
               <p>Poglejte, konkretno ta primer kaže na to, da na osnovi nekega drugega pravnega stanja
               v neki drugi državi je vladal neki drugi pravni red, reklo se mu je revolucionarno
               pravo, so se pač zgodile neke krivice. V redu. To so dejstva in s tem se verjetno vsi
               strinjamo. Seveda, krivice so se dogajale, če je bilo pač nekaj revolucionarnega, ker
               nobena revolucija ni dobra. In najprej so se nekomu ali smo nekomu naredili krivice
               in sedaj, ko gradimo neko drugo družbo, ko gradimo tudi drugačno pravo, ko tudi
               zavračamo takšne ekscesne pojave, pa nekako začnemo govoriti o enakosti pred zakonom,
               pred ustavo, češ da sedaj tistim, ki smo jim napravili ali so doživeli krivice, to
               krivico odpravljamo, da so sedaj oni pa privilegirani pa večvredni. Lepo vas prosim!
               To verjetno ni logično.</p>
               <p>Pa da ne bom preveč pleteničil, bom povedal konkreten primer. Dr. Jožetu Pučniku so
               zaradi tistega prava odvzeli diplomo, kar je sploh čudno, ni dobil službe, še posebej
               ker je pač bi sociolog, to je bilo še posebej preverjeno, ni dobil službe, in to v
               tistem času, v tisti državi praktično vsak dobil službo, ki jo je hotel. Kaj mu je
               ostalo drugega, odšel je v tujino. Tam je ponovno naredil diplomo, se pravi, ponovno
               študiral tisto, kar je že doštudiral pri nas, zato da je dobil v tujini, v drugi
               državi tisto znanje, ki ga je že imel, in ko se je po spremembah, ki smo jih v
               Sloveniji doživeli, političnih spremembah, vrnil v Slovenijo, so pa sedaj tisti, ki
               so mu verjetno naredili krivico, pa najbolj vpili: "Ja poslušaj človek, kje si pa
               prej bil?". Lepo vas prosim, če pa to ni dvoličnost, pa če to res ne spada v tisto
               obravnavo enakosti pred ustavo, samo ne v takem smislu, kot smo danes tukaj slišali,
               ampak verjetno v nekem drugem smislu. Moramo se vrniti na začetek, moramo se vrniti
               na vzrok, ne pa na posledice! Če smo nekomu naredili krivico in mu sedaj krivico
               popravljamo, potem pa ne govoriti, da ima pa sedaj privilegiran položaj! Kaj pa
               takrat, ko se mu je krivica zgodila? Kdo pa je imel takrat privilegiran položaj?
               Kakšen položaj je pa on imel? V tem kontekstu je treba to zadevo gledati, pa je na
               koncu čisto vseeno, kaj piše in za koga kaj piše. Če se bodo takšne razprave
               nadaljevale, boste od tod poslali neko napačno sporočilo o nekih privilegirancih, ki
               sploh niso. Deleč od tega, da bi sploh bili privilegirani, ker še sploh enakopravni
               niso, ker se jim je zgodila krivica. In v tem kontekstu jaz gledam te rešitve, ki so
               pred nami. Moramo preskočiti neko časovno obdobje in se postaviti v tisti čas. Sedaj
               pa, hvala bogu, so drugačni časi in nekatere stvari se popravljajo in to bomo morali
               s skupnimi močmi opraviti. Hvala.</p>
            </sp>
            <sp xml:id="SDZ4-Redna-10-2005-10-26.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč.</p>
            </sp>
            <sp xml:id="SDZ4-Redna-10-2005-10-26.sp56">

               <speaker>MIRAN POTRČ:</speaker>

               <p>Hvala lepa. V poslanski skupini Socialnih demokratov smo predpostavljali, da bo vsaka
               razprava o tem členu povzročila takšno nesprejemljivo reakcijo, kakršna je danes.
               Zato smo tudi resno razmišljali ali vložimo amandmaje ali ne in smo se odločili, da
               jih ne vložimo. Zaradi tega, ker smo ocenjevali, da je vprašanje, ali je od tega
               večja korist, ali večja škoda. Sem pa vesel, da so vloženi in da se je potrdilo
               tisto, o čemer smo govorili.</p>
               <p>Bi pa rad ob tem rekel nekaj drugega, spoštovane kolegice in kolegi! Ne dajte se tudi
               vi, ki tako na križ pribijate tiste, ki so vložili amandma, sprenevedati okoli
               nekaterih dejstev. Prvič, da so bile, razen nekaterih dodatnih kaznivih dejanj, ki so
               v tem členu na novo odprta - ali utemeljeno ali ne, ne želim presojati - so bila za
               vse ali pa večina kaznivih dejanj že - možne pravnomočne sodbe, na podlagi njih -
               možnosti za zahtevo zakonitosti in za obnovo postopka. Bile so nekaj let. Dve leti,
               nekaj let, to je tudi dve leti. Zakaj sedaj, po 8 letih, ker je 1997. leta 31.12. ta
               rok potekel, ta vlada meni, ne da pove v obrazložitvi, koliko je takih primerov,
               zakaj in podobno, da je treba ta rok na novo odpirati, ne vem; ampak mi temu nismo
               želeli ugovarjati, da ne bi kdorkoli rekel: "Ne dovolite, da se krivice popravijo."
               Povem pa še enkrat, ta možnost je bila in kdorkoli je želel, je približno dve leti in
               nekaj več imel priložnost, da jo izkoristi prek državnega tožilca ali pa prek sebe in
               svojih bližnjih sorodnikov. Tukaj je sedaj treba vedeti drugo. Te stvari so povezane
               z moralno rehabilitacijo - kar je prav. Povezane so tudi z materialno rehabilitacijo,
               povejte! Mi imamo zakon o popravi krivic, ki vsem tistim, ki so jim bile krivično
               izrečene sodbe prek sodnega postopka potem razveljavljene, ima pravico tudi do
               materialnega odškodovanja. In ne samo tisti v primerih pravnomočnih sodbo, še
               marsikdo. Veste, da smo o tem imeli razprave in smo imeli različna mnenja in jih
               imamo še danes. In smo pač nekateri, tudi jaz osebno mnenja, da se je v tej komisiji
               marsikdaj delalo zelo po domače. O tem so bila resna opozorila, ampak nikoli
               ugotovitev. Škoda je neko stvar na novo odpirati, ampak povem vam, da tu imamo
               različno mnenje. Zato se ne čuditi, da so razmisleki, kadar se na novo takšna
               vprašanja postavljajo. Mi smo jih postavili samo glede materialnih sredstev. Želeli
               smo opozoriti na to, da je, prvič nekorektno, da vlada ne pove, da bo to tudi stalo
               proračun. Ne more povedati: milijon, dva, pet - ne more! Ampak, da ne pove, da bo, je
               nekorektno in je neresnica. Želeli smo povedati, da ima ta vlada popolnoma različne
               kriterije. V nekaterih primerih ponovno odpira pravice, v drugih primerih že dane
               pravice želi vzeti. Dajmo se tega zavedati! In mislim, da je prav, da to povemo. In
               potem ne reči, da tisti, ki na določene probleme opozorijo, ideologizirajo. Ne, tudi
               ta vlada nekatera vprašanja ideologizira. Zato, lepo prosim, bodimo realni pri tej
               oceni in ocenjujmo predloge, tako kot so dani, ne pa jim pripisati takoj nek
               negativen predzvok. Po tej logiki nekdo, ki misli drugače, kot misli danes ta
               vladajoča koalicija, ne sme razmišljati, ne sme tega povedati, ne sme dati predloga,
               ker bo obtožen ali obsojen, da izhaja iz nekega drugega prepričanja ali pa mnenja.
               Vsi, kolegice in kolegi, smo bili enakopravno izvoljeni, imamo večstrankarski sistem,
               imamo svoje programe in imamo pravico do svojega mnenja. Vsak tisti, ki to poskuša
               obtoževati na ta račun - in to vi debelo delate in žalite -, dela tudi v nasprotju z
               načelom enakopravnosti po ustavi. Če mislite, da boste s tem koga prestrašili, da ne
               bo več upal svojih mnenj povedati, potem se motite.</p>
               <p>Sam pa menim, da ni dobro, da se državni zbor ob vsaki stvari spušča v ideološko
               bitko, tudi če je nek amandma popolnoma dobronamerno in realno dan. Hvala.</p>
            </sp>
            <sp xml:id="SDZ4-Redna-10-2005-10-26.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jožef Jerovšek. Prosim.</p>
            </sp>
            <sp xml:id="SDZ4-Redna-10-2005-10-26.sp58">

               <speaker>JOŽEF JEROVŠEK:</speaker>

               <p>Hvala lepa. Po vseh danih obrazložitvah moram reči, da ponovno vztrajam pri tem, da
               gre najmanj za sprenevedanja. In sem tudi trdno prepričan, da se tisti, ki se
               sprenevedajo, večina tistih, zelo dobro zavedajo, kaj branijo. Zaradi tega, ker je
               moj predhodnik ravnokar rekel, da je to povzročilo nesprejemljive reakcije. Braniti
               pravico do rehabilitacije je za nekatere nesprejemljiva reakcija! To se mi zdi
               popolnoma sprevrženo in absolutno ne more v tem kontekstu biti govorjeno o
               nesprejemljivih reakcijah, če braniš neko pravico, ki je temeljna pravica. In ne tu
               govoriti, da je - morda je bila možnost te rehabilitacije dve leti, toda ali mislite,
               da so državni tožilci sposobni to vložiti za vsak konkreten primer? To ni možno, tudi
               če bi bila volja pri njih. In ne govoriti, da ta možnost obstaja in da bodo vsi
               rehabilitirani, ker to enostavno ni možno. Vemo pa, da prav gotovo številni državni
               tožilci tudi političnega interesa nimajo pravzaprav - ali pa pravosodje dostikrat,
               ker pač je trdno na stališču obrambe nekaterih in trajne pozabe nekaterih dejanj. In
               še enkrat pravim, v nekaterih primerih govorite, ste vik in krik v zvezi s primerom
               genocida zganjali. Še danes vas pozivam, vložite interpelacijo, da bomo lahko pred
               slovensko javnostjo razčistili, kdo je imel prav! Ali je imel minister prav tam, ali
               ste imeli vi, ki ste branili, nekateri, genocid na vse možne kriplje in po tiskovnih
               konferencah in zavajali slovensko javnost. In tu se gredo nekaj podobnega. In glejte,
               jaz ne branim nikogar, sem pa trdno na stališču, da je treba imeti pravico
               rehabilitirati, tiste, ki so bili na podlagi takšne revolucionarne zakonodaje
               obsojeni in se jim je storila krivica. In jaz ne vem, kako se naj rehabilitira
               primer, ki ga vem, da je bil nek duhovnik, ki je zbiral sredstva za obnovo cerkve. In
               potem je Udba naredila neko preiskavo, so našli denar, so ga zaprli, ga obsodili, da
               je neupravičeno od ljudi denar zbiral, pa izsiljeval ljudi, pa ne vem kakšne obtožbe
               vse, je odsedel par let, razrušili so vso njegovo itegriteto, polili so ga z
               gnojnico, ni imel sorodnikov in tudi nihče ni - ja, tista verska skupnost imam
               pravico reči, da je bila to krivica?! In sedaj govorite o enih, ki so "bolj enaki".
               Ali vas ne moti, tiste - tudi Darja, ko je bila v nekem svetu za človekove pravice v
               prejšnjem sistemu -, da so pa bili mnogi, ki so bili bistveno manj enaki dolga leta!
               In sedaj bi radi, da tisti, ki so bili manj enaki, niti ne morejo biti oprani
               krivičnih obsodb. In jaz se s takšno logiko, s takšno dvojno moralo seveda ne morem
               strinjati.</p>
               <p>In jaz ne bom navajal svojih sorodstvenih vezi, ampak zgolj iz tega, ker želim biti
               načelen - to, ko je bilo tam rečeno. Dvomim, da so bili vsi vso svojo zgodovino
               načelni. Jaz lahko zase rečem, da se bil. Hvala lepa.</p>
            </sp>
            <sp xml:id="SDZ4-Redna-10-2005-10-26.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc.</p>
            </sp>
            <sp xml:id="SDZ4-Redna-10-2005-10-26.sp60">

               <speaker>JOSIP BAJC:</speaker>

               <p>Hvala, gospod podpredsednik. Poskušal bom biti konkreten in razpravljati o amandmajih
               k 20. členu ....</p>
            </sp>
            <sp xml:id="SDZ4-Redna-10-2005-10-26.sp61">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, oprostite.</p>
            </sp>
            <sp xml:id="SDZ4-Redna-10-2005-10-26.sp62">

               <speaker>JOSIP BAJC:</speaker>

               <p>Ne, ne, gospa Šircova, sem bistveno pred vami dvignil roko, ste pa vi tudi dvignili.
            </p>
            </sp>
            <sp xml:id="SDZ4-Redna-10-2005-10-26.sp63">

               <speaker>PODPREDSEDNIK MAG. VASJA KLAVORA:</speaker>

               <p>Ne, ne, želite proceduralno vprašanje?</p>
            </sp>
            <sp xml:id="SDZ4-Redna-10-2005-10-26.sp64">

               <speaker>JOSIP BAJC:</speaker>

               <p>Se opravičujem.</p>
            </sp>
            <sp xml:id="SDZ4-Redna-10-2005-10-26.sp65">

               <speaker>PODPREDSEDNIK MAG. VASJA KLAVORA:</speaker>

               <p>Oprostite. Proceduralno.</p>
            </sp>
            <sp xml:id="SDZ4-Redna-10-2005-10-26.sp66">

               <speaker>MAJDA ŠIRCA:</speaker>

               <p>Jaz bi prosila, prosim predsedujoči, če v tem trenutku dobimo odgovor na tezo, ki je
               bila ravnokar dana, da v državnemu zboru nekdo nekje brani oziroma zagovarja genocid.
               Prosim, da predhodni moj sogovornik pojasni, kaj je s tem mislil in da razčisti
               takšno zelo hudo obtožbo. Hvala.</p>
            </sp>
            <sp xml:id="SDZ4-Redna-10-2005-10-26.sp67">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospod Bajc.</p>
            </sp>
            <sp xml:id="SDZ4-Redna-10-2005-10-26.sp68">

               <speaker>JOSIP BAJC:</speaker>

               <p>Hvala lepa gospod podpredsednik. Kolegice in kolegi. Prvo bi se poskušal obrniti na
               razpravo kolega dr. Pavlihe. Podoben primer in mislim, da njega oma ni iz
               čustev...</p>
            </sp>
            <sp xml:id="SDZ4-Redna-10-2005-10-26.sp69">

               <speaker>PODPREDSEDNIK MAG. VASJA KLAVORA:</speaker>

               <p>Gospod Bajc, čas vam je potekel, ne morem vam dati več besede.</p>
            </sp>
            <sp xml:id="SDZ4-Redna-10-2005-10-26.sp70">

               <speaker>JOSIP BAJC:</speaker>

               <p>Hvala.</p>
            </sp>
            <sp xml:id="SDZ4-Redna-10-2005-10-26.sp71">

               <speaker>PODPREDSEDNIK MAG. VASJA KLAVORA:</speaker>

               <p>Prosim, če tudi pri prijavi to malo upoštevate, kajti težko je slediti vsem tem, bom
               rekel, zapletom in obenem pa tudi minutaži oziroma sekundnemu kazalcu. Hvala lepa. Je
               še kdo prijavljen za razpravo? Gospod Petan, izvolite.</p>
            </sp>
            <sp xml:id="SDZ4-Redna-10-2005-10-26.sp72">

               <speaker>RUDOLF PETAN:</speaker>

               <p>Hvala za besedo, gospod podpredsednik. Glede na to...</p>
            </sp>
            <sp xml:id="SDZ4-Redna-10-2005-10-26.sp73">

               <speaker>PODPREDSEDNIK MAG. VASJA KLAVORA:</speaker>

               <p>Oprostite, da še enkrat rečem. Gospa Širca, postavili ste proceduralno vprašanje, na
               to proceduralno vprašanje niste dobili odgovora, ne morem čakati še ne vem koliko
               časa, da bo odgovor dan. Ni odgovora, zato nadaljujemo z razpravo.</p>
            </sp>
            <sp xml:id="SDZ4-Redna-10-2005-10-26.sp74">

               <speaker>RUDOLF PETAN:</speaker>

               <p>Hvala za besedo. Oglasil sem se pa zaradi tega, da bom posredno odgovoril na ta
               zaplet. Včeraj, ko smo imeli - dobro, bila je razprava in se je reklo, da so ministri
               vremenoslovci. Kje ste bili takrat vsi tisti, ko govorite o sovražnem govoru v
               državnem parlamentu, pa bi zahtevali od tistega, kdo je vremenoslovec, zakaj je
               vremenoslovec? Ko pa mi razpravljamo, se pa stalno zahteva, razložite, kaj ste s tem
               mislili, povejte, kaj ste ono mislili, zakaj ste to rekli, zbrali bomo podpise zato,
               ker se sovražni govor širi: Ko pa vi žalitev vse povprek, ne bom še našteval vsega
               tega, kar je ista oseba rekla, ki je govorila o vremenoslovcih pred dobrim mesecem,
               ampak si to zapisujem, pa bom enkrat vse to naštel. Kje ste pa takrat bili vsi ti, ki
               skrbite? Prav, da skrbite, samo ne imejte dvojnih meril; ko žalite vi, pa imate
               ministre za vremenoslovce, tega v prejšnji sestavi, ko smo mi bili v opoziciji, niti
               enkrat nam ni prišlo na pamet, da bi si upali kaj takšnega reči. Niti enkrat! Takšnih
               izrazov pa res nismo uporabljali; bili smo ostri, bili smo strogi, vendar nikoli pa
               tako žalili pa res nismo. Iin vi nam kar naprej očitate, da mi žalimo pa ne vem kaj
               vse. Prosim, imejmo enake kriterije, nič drugega, samo to.</p>
            </sp>
            <sp xml:id="SDZ4-Redna-10-2005-10-26.sp75">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Dimitrij Kovačič, prosim.</p>
            </sp>
            <sp xml:id="SDZ4-Redna-10-2005-10-26.sp76">

               <speaker>DIMITRIJ KOVAČIČ:</speaker>

               <p>Hvala lepa. No, jaz zelo spoštujem vsa stališča, različna stališča, ki se pojavljajo,
               in mislim, da je to prav, da se pojavljajo, in se mi ne zdi korektno, da ena stran
               govori, da druga stran obtožuje, kajti korektno bi bilo, da bi potem tudi sami
               priznali, da tudi druga stran vsaj toliko obtožuje prvo stran.</p>
               <p>No, ampak če grem na vsebino. Jaz mislim, da je bistvo pravnega reda ta, da zagotovi
               enakopravnost vseh in da zagotovi tudi to, da se krivice, ki se v življenju
               pojavljajo, da se jih potem tudi na podlagi pravnega reda popravi in da ima vsakdo
               zagotovljeno pravico do rehabilitacije. Sedaj v tem konkretnem primeru gre ravno za
               to. Določena skupina ljudi, konkretno gre tukaj za predstavnike registriranih verskih
               skupnosti - ne govori zakon o Rimskokatoliški cerkvi, kot se poskuša stalno
               implicirati, ampak govori o registriranih verskih skupnostih - in te skupnosti
               dejansko v preteklosti niso imele takšnega statusa, da bi lahko te pravice
               uveljavljale. In mislim, da je prav in da bi se morali vsi zavzemati za to, da tudi
               ta skupina, ki do sedaj tega ni mogla uveljavljati, da dobi to možnost in da postane
               enakovredna vsem ostalim. Torej, gre ravno obratno, kot se poskuša tukaj trditi; gre
               ravno za to, da se ta enakopravnost zagotovi s tem določilom.</p>
               <p>Druga zadeva, ko se širi krog upravičencev za vložitev zahteve za varstvo
               zakonitosti, gre za podoben primer. Lahko se pogovarjamo, do kje se ta krog razširi,
               ampak gre za ljudi, ki niso mogli uveljavljati poprave krivice in pravice do
               rehabilitacije, ker so že pokojni, ker so že tudi njihovi najbližji potomci pokojni
               in mislim, da je prav, da se zagotovi tudi tem oziroma njihovih potomcev do te meje,
               kot se tukaj določa, da se uveljavi pravica do poprave krivice in pravica do
               rehabilitacije. Spoštujem tudi tiste razpravljavce, ki so rekli, da če pa najožji
               potomci nasprotujejo tej popravi krivic in pravic do rehabilitacije, v tem primeru se
               bo to v postopku pred pristojnim sodiščem ugotavljalo, ker verjetno potem ne bi imelo
               smisla, da bi daljni potomci uveljavili nekaj, kar bližnji potomci ne želijo. Ampak
               to je stvar postopka. Prav je, da če tega ni, to bi mogoče prišlo v nekaj malih
               primerih v poštev, da pa v vseh ostalih primerih se pač ta pravica na ta način
               uveljavi in zagotovi. Prav je, da se zagotovi enakopravnost vseh.</p>
               <p>Zato trdim, da ta dva amandmaja onemogočata enakopravnost vseh in ne omogočata, da
               tisti, ki do sedaj te enakopravnosti niso bili deležni, da to enakopravnost
               zagotovijo. In zato takšnih amandmajev ne morem podpreti. Hvala lepa.</p>
            </sp>
            <sp xml:id="SDZ4-Redna-10-2005-10-26.sp77">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Marko Pavliha.</p>
            </sp>
            <sp xml:id="SDZ4-Redna-10-2005-10-26.sp78">

               <speaker>DR. MARKO PAVLIHA:</speaker>

               <p>Hvala lepa. Sicer nisem pristaš prekomernega oglašanja, ampak vendarle bi rad nekaj
               povedal. Namreč, če smo že dva ali tri člene ustave citirali, bom pa citiral še 82. V
               prvem odstavku, če se ne motim, piše, da "smo predstavniki vsega ljudstva". Ali
               mislite, ko nas takole naše volivke in volivci in seveda vsi državljani poslušajo,
               ali mislite, da jim je vseeno, ko se nonstop obtožujemo, da smo ena in druga stran,
               da smo levi in desni, da smo rdeči in beli, domobranci in partizani, prejšnji,
               zdajšnji, opozicija in pozicija. Jaz mislim, da nas imajo do tule gor dovolj. In kdaj
               bomo, za božjo voljo, uspeli vsaj pri nekaterih rečeh pozabiti na te razlike! Tisti,
               ki smo mlajši, govorim seveda politično, in nismo obremenjeni s preteklostjo, s tem
               nimamo nobenega problema. In šele tedaj, ko bomo vsaj pri tistih načelnih zadevah -
               ne nazadnje je kazenska zakonodaja ena tistih ključnih zakonodaj - uspeli pihati v
               isti rog, potem bo za vse naše državljanke in državljane bolje.</p>
               <p>In če se lahko vrnem na svoj primer, pa tega prej nisem želel reči, morda to spada
               bolj, ko bomo govorili o žrtvah v petek. Naša družina, ne glede na to, kaj se je
               dogodilo, ne glede na to trpljenje, ki smo ga prestali, danes ni na nobenega jezna.
               To je sprava, to je zreti v prihodnost! Hvala.</p>
            </sp>
            <sp xml:id="SDZ4-Redna-10-2005-10-26.sp79">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Miran Potrč, imate besedo.</p>
            </sp>
            <sp xml:id="SDZ4-Redna-10-2005-10-26.sp80">

               <speaker>MIRAN POTRČ:</speaker>

               <p>Jaz se vam opravičujem, ker sem prej rekel, da ne bom govoril o vsebini predlogov.
               Glede na to, da je bil omenjen genocid in še hujše reči, bi samo tri primere povedal,
               kakor jih jaz doživljam, pa nisem dal amandmaja in tudi LDS ga ni dala.</p>
               <p>Poglejte, na novo se odpirajo tri kazniva dejanja, zaradi katerih so bile izrečene
               krivične obsodbe, tudi leta 1945 pa 1950 pa 1955 pa 1960 in tako naprej. Prvo je
               neizpolnjevanje ukaza ali odrekanje pokornosti v vojski - krivično. Drugo, odklonitev
               sprejema ali uporabe orožja, tretje, nepokorščina pri vpoklicu v vojaško službo. Jaz
               ne trdim, da ni v konkretnih primerih lahko bila izrečena krivična sodba, ker je bil
               postopek nekorektno voden. Če me boste pa vi vsi prepričali, da so to kazniva
               dejanja, ki so bila v Ameriki prepovedana leta 1950 ali pa 1945, in tudi takrat, ko
               so šli v Korejo pa v Vietnam in podobno - skratka, želimo skozi današnje oči nekaj
               ocenjevati. Soglašam, leta 1991 smo proglasili takratno JLA za sovražno vojsko.
               Vendar reči, da je to za vsakega državljana Jugoslavije bila leta 1945, to si
               enostavno danes, gospe in gospodje, izmišljate. In na račun takega izmišljanja potem
               prihajajo neke rešitve, ki niso do konca domišljene. In potem želimo na nek način
               ljudi deliti in potencirati stvari. To ni dobro, zato pustite normalno razpravo o
               takih stvareh. Hvala.</p>
            </sp>
            <sp xml:id="SDZ4-Redna-10-2005-10-26.sp81">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. Izvolite, predstavnik vlade.</p>
            </sp>
            <sp xml:id="SDZ4-Redna-10-2005-10-26.sp82">

               <speaker>ROBERT MAROLT:</speaker>

               <p>Hvala lepa za besedo. Mogoče bi čisto na kratko še povzel.</p>
               <p>Dejstvo je, da je ta izredni rok za vlaganje zahtev za varstvo zakonitosti omejen le
               na tiste sodbe, ki so postale pravnomočne do 2. julija 1990, ko je začela veljati
               deklaracija o suverenosti države Republike Slovenije. Gre preprosto za to, da se
               tistim, ki so bili protipravno, nezakonito in krivično obsojeni, omogoči, se pravi,
               se jim da možnost vlaganja zahteve za varstvo zakonitosti. Ker gre za veliko časovno
               odmaknjenost dogodkov, predvsem se to nanaša na obdobje po drugi svetovni vojni, so
               številni upravičenci, žal, že pokojni. Zato se s to širitvijo, da lahko vložijo
               zahtevo za varstvo zakonitosti tudi njihovi sorodniki v stranski vrsti do tretjega
               kolena, omogoča možnost vložiti zahtevo, da se te ljudi, ki so bili nezakonito in
               protipravno obsojeni, rehabilitira.</p>
               <p>Glede na to pa, na ureditev za duhovnike, ki so bili protipravno in nezakonito
               obsojeni, bi pa izhajal še iz zgodovinskega dejstva, kot navajajo številni
               zgodovinarji, da je bilo do konca leta 1945 obsojenih najmanj 95 duhovnikov,
               rehabilitiranih pa le 10%. Do konca leta 1961 je bilo obsojenih nadaljnjih približno
               400 duhovnikov, do danes pa je bilo rehabilitiranih zaradi protipravnih in
               nezakonitih obsodb bivšega sistema manj kot 100. Zato v primeru širitve na sorodnike
               v stranski vrsti kot tudi v primeru širitve možnosti vlaganja teh zahtevkov tudi na
               predstavnike vseh registriranih verskih skupnosti je treba poudariti tudi to, da oni
               lahko vložijo te zahteve za rehabilitacijo teh oseb šele po smrti obsojenca. Ob tem
               je treba poudariti tudi to, da je ustavno sodišče Republike Slovenije zavzelo
               stališče oziroma ugotovilo, da je bil osnovni rok za vlaganje teh zahtev od 1.1.1995
               do 31. decembra 1996 prekratek.</p>
               <p>Zato bi na koncu poudaril to, da s predlogom zakona, ki ga danes obravnavate in ki ga
               je predlagala vlada, nikakor ne gre za kršitev 14. člena ustave, ki zahteva enako
               obravnavo vseh pred zakonom. Ravno s predlogom zakona, ki ga obravnavate, se omogoča
               možnost vložitve zahtevo za rehabilitacijo vsem tistim, ki so bili nezakonito in
               protipravno obsojeni v bivšem komunističnem sistemu.</p>
            </sp>
            <sp xml:id="SDZ4-Redna-10-2005-10-26.sp83">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O amandmajih bomo v skladu s časovnim potekom seje
               zbora odločali danes v okviru glasovanj pol ure po končani 15. točki dnevnega reda
               oziroma najkasneje ob 20.39 uri. S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA - NA OBRAVNAVO PREDLOGA ZAKONA O SPREMEMBAH
                  IN DOPOLNITVAH ZAKONA O NOTARIATU - skrajšani postopek.</title> Predlog zakona je v
               obravnavo zboru predložila vlada Republike Slovenije. Besedo dajem predstavniku vlade
               za dodatno obrazložitev. Gospod državni sekretar, Marolt. Izvolite.</p>
            </sp>
            <sp xml:id="SDZ4-Redna-10-2005-10-26.sp84">

               <speaker>ROBERT MAROLT:</speaker>

               <p>Hvala lepa, gospod predsedujoči. S spremembo in dopolnitvijo zakona o notariatu po
               skrajšanem postopku - gre za manjše spremembe zakona, ki se ne nanašajo na vsebino,
               obseg in način opravljanja notarskih storitev, temveč bodo vplivale na lažjo
               dostopnost do opravljanja notarskega poklica, nadalje hitrejše reševanje
               disciplinskih postopkov zoper notarje ter hitrejše odločanje sodišča pri odločanju o
               zadevah imenovanja in razrešitve notarjev, kar je vse v javnem interesu.</p>
               <p>S sprejemom spremembe zakona se zasledujeta naslednja dva cilja. Prvi, večja
               dostopnost do opravljanja notarskega poklica in pa drugič, odprava nekaterih
               nejasnosti in pomanjkljivosti zakonskega besedila, ki so v praksi povzročale težave,
               kar se predvsem nanaša na dolgotrajnost postopkov imenovanja in razrešitve notarjev
               ter disciplinskih postopkov.</p>
               <p>Prvič. Spreminja se pogoj za imenovanje na notarsko mesto, ki se nanaša na način
               pridobivanja praktičnih izkušenj na pravniških delih. S spremembo zakona bo potrebno
               najmanj eno leto od predpisanih petih letih praktičnih izkušenj po opravljenem
               pravniškem državnem izpitu pridobiti ali pri notarju ali pri odvetniku, na sodišču,
               pri državnem tožilstvu ali državnem pravobranilstvu. Gre torej za enakovredno
               obravnavo med seboj povsem primerljivih pridobljenih strokovnih delovnih izkušenj.
               Nadalje se naziv "notarski kandidat" spremeni v naziv "notarski pomočnik" saj ne bo
               več šlo za usposabljanje pri notarju, temveč za zaposlitev pri notarju.</p>
               <p>Nadalje je ustrezno urejena tudi prehodna ureditev, da tisti notarski kandidati, ki
               so doslej izpolnjevali pogoje za nadomeščanje notarja, notarja lahko nadomeščajo tudi
               kot notarski pomočniki. Potem se s spremembo zakona določi izbirni postopek za
               imenovanje na notarsko mesto, bolj pregleden ter v bistvenih značilnostih enak
               izbirnemu postopku, smiselno po zakonu o javnih uslužbencih. Gre za postopek, v
               katerem se bo preverjala strokovna usposobljenost in primernost kandidatov ter ga bo
               opravila posebna komisija, imenovana s strani ministra. Kandidati se bodo izločali po
               izvedenih fazah postopka, v katerih bo mogoče pregledovati dokumentacijo, opraviti z
               njim ustni razgovor ali jim naložiti pisni preizkus usposobljenosti. Ustni razgovor
               bo s kandidati lahko opravil tudi sam minister. Najkasneje v sedmih dneh po končanem
               izbirnem postopku bo morala komisija ministru podati poročilo o primernosti
               prijavljenih kandidatov.</p>
               <p>Nadalje se v postopku imenovanja in razrešitve notarja določa rok za vložitev tožbe v
               upravnem sporu, in sicer 15 dni, ter rok za odločitev sodišča I. in II. stopnje v
               primeru upravnega spora se omejuje in določa, da mora sodišče odločiti v 30. dneh.
               Potem se ureja postopek določitve notarja za nadomeščanje notarja na izpraznjenem
               notarskem mestu med postopkom imenovanja ali razrešitve notarja; natančneje se
               določajo pogoji ter dobe imenovanja člana disciplinskega sodišča, ki ga imenuje
               minister za pravosodje, in izrecno se določa, da je disciplinski postopek zoper
               notarja, notarskega pomočnika in notarskega pripravnika hiter. Hvala.</p>
            </sp>
            <sp xml:id="SDZ4-Redna-10-2005-10-26.sp85">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za notranjo politiko, javno upravo in
               pravosodje kot matično delovno telo. Prosim predsednico odbora, gospo Mojco Kucler
               Dolinar, da predstavi poročilo odbora.</p>
            </sp>
            <sp xml:id="SDZ4-Redna-10-2005-10-26.sp86">

               <speaker>MOJCA KUCLER DOLINAR:</speaker>

               <p>Hvala za besedo. Naš odbor je tudi ta predlog zakona obravnaval na 12. seji, 5.
               oktobra 2005. Predstavnik predlagatelja je v okviru dopolnilne obrazložitve členov
               predloga zakona poudaril, da zakon zasleduje predvsem dva cilja, in sicer, omogočiti
               večjo dostopnost do opravljanja notarskega poklica in odpraviti nekatere nejasnosti
               in pomanjkljivosti zakonskega besedila, ki so v praksi povzročale težave, kar se
               predvsem nanaša na dolgotrajnost postopkov imenovanja in razrešitve notarja ter
               disciplinskih postopkov. V teku razprave je podal tudi pojasnila k pripombam notarske
               zbornice in odgovarjal na vprašanja članov odbora.</p>
               <p>Predstavnik zakonodajno-pravne službe je povedal, da so bile pripombe te službe iz
               njihovega pisnega mnenja, ki so se večinoma nanašale na notranjo skladnost zakona,
               ustrezno upoštevane s predlogi za amandmaje odbora, ki jih je pripravilo ministrstvo
               in predložilo na samo sejo. Predlogi za amandmaje odbora so bili na seji tudi
               sprejeti.</p>
               <p>Vabljena predstavnika notarske zbornice sta v okviru predstavitve njihovega mnenja
               predstavila predvsem svoje mnenje in predlog, da se kot pogoj za imenovanje notarja
               na novo uvede notarski izpit, kar naj bi zaradi velikega števila kandidatov za
               notarje bilo potrebno, in sicer zato, da postanejo notarji strokovno najbolj
               usposobljeni. S tem predlogom se tako večina članov odbora kakor tudi predlagatelj
               niso strinjali, saj nihče od sedanjih notarjev ni polagal notarskega izpita. Bodo pa
               člani izbirne komisije v teku izbirnega postopka lahko preverjali strokovno
               usposobljenost kandidatov za opravljanje notarskega poklica, na primer tudi tako, da
               bodo v okviru pisnega preverjanja strokovne usposobljenosti morali sestaviti
               posamezne tipske notarske zapise oziroma se bodo preverjala tudi njihova druga
               praktična notarska znanja. Predlagatelj je posebej še poudaril, da je poleg ustrezne
               strokovne usposobljenosti eden izmed obveznih pogojev za imenovanje notarja tudi ta,
               da je oseba vredna tudi javnega zaupanja za upravljanje notariata. Ta pogoj daje tudi
               ministru pravico, pa tudi dolžnost, da predlaga osebo, ki je vredna javnega
               zaupanja.</p>
               <p>Iz pisnega mnenja komisije državnega sveta za politični sistem izhaja, da zakon
               podpira, vendar pa so zapisali, da se jim zdi pogoj petih let praktičnih izkušenj na
               pravniških delih po opravljenem pravniškem državnem izpitu za imenovanje notarja
               prezahteven, in sicer predvsem zaradi dolgih čakalnih dob za opravljanje
               pripravništva na sodišču.</p>
               <p>Člani odbora so v razpravi izpostavili predvsem 4. člen predloga zakona, ki ureja
               postopek izbire imenovanja notarjev. Nekateri člani so namreč menili, da je postopek
               izbire odprt, da ni dovolj določen in da ni določljivo besedilo "ali druga oblika".
               Prejeli smo pojasnila s strani predlagatelja zakona, da je postopek imenovanja
               notarja, tako kot je predlagan, zelo objektiven in tudi pregleden, za razliko
               veljavnega obstoječega zakona, ter da besedilo "ali druge oblike" pomeni ali ponoven
               razgovor, ali ponoven pisni preizkus, ali pa ponovna pridobitev dodatne dokumentacije
               o dosedanjih izkušnjah znanjih in sposobnostih kandidata za notarja. Tako smo člani
               in članice odbora podprli prejete predloge za amandma odbora ter tudi vse ostale
               člene zakona.</p>
            </sp>
            <sp xml:id="SDZ4-Redna-10-2005-10-26.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Srečko
               Hvauc, SDS, prosim.</p>
            </sp>
            <sp xml:id="SDZ4-Redna-10-2005-10-26.sp88">

               <speaker>SREČKO HVAUC:</speaker>

               <p>Hvala lepa za besedo. Notariat je javna služba in na tak način tudi del pravosodja.
               Seveda morajo biti notarji ustrezno usposobljeni in predvsem tudi vredni javnega
               zaupanja. Namen notariata je, da se razbremenijo sodišča oziroma pravosodni organi,
               predvsem pa tudi, da se poveča pravna varnost strank v civilnopravnih razmerjih. V
               preteklosti se je v nekaterih posamičnih primerih dogajalo to, da - za katere seveda
               nikakor ne moremo govoriti, da gre za množični pojav ali pa nek splošni pojav - je
               bilo to splošno javno zaupanje omajano. Zgodilo se je nekaj afer, v katerih stranke,
               namesto da bi bile deležne večje pravne varnosti, so bile oškodovane oziroma so se
               znašle v zelo neugodnem položaju, predvsem zaradi malomarnega ali pa celo
               nestrokovnega dela notarjev. V posameznih primerih, ko je bilo evidentno, da je šlo
               za slabo delo notarjev, notarskih kandidatov ali pa pripravnikov, pa obstoječa
               ureditev ni omogočala nekega učinkovitega in hitrega odločanja in ukrepanja v
               disciplinskih postopkih.</p>
               <p>Povedal bi še to, da je dosedanja ureditev omejevala število notarskih mest tudi s
               tem, ko je bila omejena dostopnost za opravljanje notarskega poklica. To je veliko
               število državljanov in državljank Republike Slovenije utrjevalo v prepričanju, da gre
               za en ozek krog posameznikov, ki pridobijo, ko enkrat vstopijo v en krog posvečenih,
               dokaj varen in ugoden položaj. Nek tak vtis privilegiranosti se pa izraža z relativno
               velikimi prihodki vsaj nekaterih notarjev, ki smo jih seveda tudi javno lahko
               opazovali na teh raznih top lestvicah tistih, ki so v Sloveniji prijavili največjo
               dohodninsko napoved. In seveda je nek občutek, da notarski poklic omogoča eno
               nesorazmerno blaginjo v primerjavi z drugimi, ki morajo prav tako strokovno in
               zavzeto, odgovorno opravljati svoje delo, pa še dodatno najeda ugled in zaupanje v ta
               notariat. To zadnje se je izboljšalo s tem, ko so se znižale notarske tarife,
               nekatere tudi celo precej, in smo s tem širšemu krogu omogočili, da tudi se v večji
               meri poslužujejo teh notarskih storitev.</p>
               <p>Kar se pa tiče ostalih zadev, pa rešujejo predlagane spremembe tega zakona, ki ga
               imamo pred seboj. Ena takih novih rešitev je širitev načina pridobitve praktičnih
               izkušenj, kjer se to nekako sprošča in omogoča, da se dobi izkušnje tudi na drugih
               področjih, kar bo povečalo število možnih kandidatov za ta delovna mesta oziroma za
               ta mesta. Dopolni se izbirni postopek notarjev, uvaja pa se tudi hitrejši
               disciplinski postopek, in kar je tudi zelo pomembno, neposreden nadzor nad
               poslovanjem notarjev s strani ministrstva za pravosodje.</p>
               <p>V Slovenski demokratski stranki se zavedamo, da so nekatere spremembe zakona
               potrebne, mogoče tudi zaradi posamičnih primerov, ampak kakorkoli sistem ne more biti
               takšen, da dopušča, da tudi v posamičnih primerih pride do nekih čudnih situacij. In
               ker menimo, da bodo predlagane spremembe pripomogle k boljšemu delovanju notariata in
               večji pravni varnosti strank, bomo v naši poslanski skupini ta predlog tudi podprli.
            </p>
            </sp>
            <sp xml:id="SDZ4-Redna-10-2005-10-26.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Mojca Kucler Dolinar, Nova Slovenija.</p>
            </sp>
            <sp xml:id="SDZ4-Redna-10-2005-10-26.sp90">

               <speaker>MOJCA KUCLER DOLINAR:</speaker>

               <p>Pred 10 leti je bil pri nas ponovno uveden notariat z namenom razbremenitve sodišč.
               Država je tako na zasebno sfero prenesla določene pristojnosti, ki jih je prej imela
               sama prek sodstva. Torej, merodajna namena dodelitve pooblastil notarjem za izdajanje
               javnih listin sta torej po eni strani preventivno pravosodje, po drugi strani lahko
               rečemo temu tudi razbremenitev sodišč. V okviru pravosodnega sistema 19 od 25 članic
               EU tam, v 19, je torej notar sestavni del pravosodja in pravosodnih organov, pri
               čemer naj bi ustvaril pomemben prispevek k pravni varnosti državljanov in tudi
               pravnih subjektov ter je s tem v splošnem interesu, predvsem v zvezi z opravljanjem z
               zakonom prenesenih nalog. Zaradi zagotavljanja kakovosti, zaščite uporabnika in
               pravne varnosti pa je potrebna določena mera reguliranja. Za notarske storitve pa
               mora biti predvsem tipična bližina državljanom oziroma pravnim osebam, kar narekuje
               tudi potrebo po uravnoteženem reguliranju notarskega poklica. Tudi v ustavni pogodbi
               za Evropo je kot politični cilj zapisano, da mora biti zagotovljen učinkovit dostop
               do prava, torej morajo biti tudi cene za državljane predvidljive in dosegljive. Prvi
               korak je bil tu narejen. Ministrstvo dr. Šturma je to spremembo notarske tarife z
               znižanjem notarskih tarif že uredilo. Naslednji korak pa delamo danes tukaj kot
               zakonodajno telo s podporo predlogu zakona o spremembah in dopolnitvah zakona o
               notariatu, ki ga pri Novi Sloveniji-Krščanski ljudski stranki podpiramo. Potrebna je
               namreč obsežna oskrba prebivalstva s temi javnimi notarskimi storitvami. Zato
               podpiramo tudi potrebno določitev večjega števila notarskih mest. Število notarskih
               mest se bo v skladu s predlogom zakona določalo neposredno na podlagi v zakonu
               zapisanih meril, območja okrajnega sodišča glede na koncentracijo prebivalstva in
               intenzivnost gospodarskega poslovanja.</p>
               <p>Notarski ceh si je v teh desetih letih ustvaril moč in glede na družbene spremembe in
               njegovo vključenost vanjo, če omenim le sodelovanje pri ustanavljanju družb,
               lastninskem preoblikovanju, pobral tudi smetano tega poklica, seveda v skladu z
               določbami zakona in prejšnjo notarsko tarifo. Zato je že skrajni čas, da se te stvari
               tudi na tem področju normalizirajo s spremembami zakona.</p>
               <p>Po mnenju poslanske skupine Nove Slovenije-Krščanske ljudske stranke bo delno odprtje
               in delna konkurenčnost tega poklica imela pozitivne učinke. Zato je potrebna
               liberalizacija trga notarskih storitev, povečanje števila notarskih mest, kar pomeni
               tudi večjo dostopnost do njihovih storitev. Z novelo zakona bo večja tudi dostopnost
               do notarskega poklica, saj s predlogom zakona obvezna enoletna praksa pri notarju
               postane enakovredna enoletnim izkušnjam na sodišču, pri odvetniku, na državnem
               tožilstvu ali pri državnem pravobranilstvu in se všteva v pet let zahtevanih
               praktičnih izkušenj za notarja po opravljenem pravniškem državnem izpitu. Pred
               imenovanjem za notarja pa bo usposobljenost za delo notarja preverila s strani
               ministra določena komisija, ki lahko z notarjem tako opravi tudi pisni preizkus
               znanja.</p>
               <p>V izogib zavlačevanja pri imenovanju notarjev zaradi pritožb neizbranih kandidatov
               podpiramo tudi novo rešitev, da bo upravno sodišče imelo krajši rok za odločitev,
               enako tudi vrhovno sodišče. Praksa z vsemi v nebo vpijočimi primeri pa je pokazala,
               da je treba določiti tudi krajše in preglednejše postopke za razrešitev notarja,
               natančno je določen trenutek nastopa razrešitvenega razloga, obstoj določenih
               razrešitvenih razlogov pa bo namesto notarske zbornice Slovenije lahko ugotovilo tudi
               ministrstvo za pravosodje. Ministrstvo pa bo lahko opravilo tudi nadzor nad
               delovanjem organov notarske zbornice Slovenije.</p>
               <p>Prepričani smo, da se bo s predlogom zakona pravna varnost tudi v Sloveniji povečala,
               zato ga bomo v Novi Sloveniji podprli.</p>
            </sp>
            <sp xml:id="SDZ4-Redna-10-2005-10-26.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Franc Kangler, Slovenska ljudska stranka.</p>
            </sp>
            <sp xml:id="SDZ4-Redna-10-2005-10-26.sp92">

               <speaker>FRANC KANGLER:</speaker>

               <p>Hvala za besedo. Spoštovane poslanke in poslanci, predstavniki vlade! Predlog zakona
               o spremembah in dopolnitvah zakona o notariatu bo poslanska skupina Slovenske ljudske
               stranke podprla v celoti.</p>
               <p>Kljub temu da gre za manj zahtevno vprašanje, ki ga ureja ta novela, pa je postopek
               imenovanja notarjev izjemno pomemben. Tako bi lahko vsaj sklepali na podlagi
               nekaterih afer, ki so se zgodile v zadnjih letih, v katere so bili vključeni nekateri
               notarji. Poudariti je potrebno, da je pomembno, da je javno zaupanje v notarja v
               Sloveniji po naše mnenju izjemno pomembno in da ga je treba krepiti in dvigniti na
               nekoliko višjo raven, kot je do sedaj. Seveda se ljudje velikokrat sprašujejo, do
               katere mere je notarjem potrebno zaupati, po mnenju Slovenske ljudske stranke je
               potrebno, da notarji dobijo svojo možnost in priložnost tudi s to novelo, in notarjem
               je potrebno zaupati, saj opravljajo zelo pomembno nalogo v pravnih, formalnih,
               nekaterih postopkih, ki tečejo bodisi na sodišču ali v nekaterih drugih državnih
               organih.</p>
               <p>Morda je eden od razlogov tudi postopek imenovanja notarja. Do sedaj je bil postopek
               imenovanja notarja premalo dorečen. Po noveli zakona, o kateri bomo danes odločali,
               pa se ta postopek objektivizira in seveda tudi bolj jasno določa. Izbirni postopek
               bodo po novem opravili člani komisije, ki bodo imenovani s strani ministra,
               pristojnega za pravosodje. Postopek bo na ta način omogočal več oblik preverjanja
               ustreznosti in strokovne sposobnosti kandidatov, to pa bo večja transparentnost in
               preglednost kandidatov predvsem pri imenovanju.</p>
               <p>Še enkrat, poslanci bomo podprli to novelo sprememb zakona o notariatu in
               pričakujemo, da se bo ugled notarja v prihodnosti v Sloveniji dvignil na malo višji
               raven, kot je do sedaj, saj so vredni tega zaupanja, ne glede na nekatere posamezne
               primere v Republiki Sloveniji.</p>
            </sp>
            <sp xml:id="SDZ4-Redna-10-2005-10-26.sp93">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče, Slovenska nacionalna stranka. Prosim.</p>
            </sp>
            <sp xml:id="SDZ4-Redna-10-2005-10-26.sp94">

               <speaker>SAŠO PEČE:</speaker>

               <p>Spoštovani prisotni. Težko bi nasprotovali predlogu zakona, ki je danes pred nami. S
               spremembami, ki nam jih ponuja vlada Republike Slovenije, se seveda strinjamo. Z
               veliko večjim veseljem bi se strinjali, v kolikor bi bile restrikcije oziroma
               močnejši posegi v krovni zakon iz 1995, ki je bil štirikrat noveliran. To je bilo
               prvič.</p>
               <p>Drugič. Ne bom govoril o pozitivnih lastnostih tega zakona, ker ste jih navajali tako
               predstavnik vlade kot predsednica odbora, navsezadnje pa politične stranke, ki so
               predstavljale svoja stališča.</p>
               <p>Rad bi poudaril samo eno zadevo, ki je bila izpostavljena tako s strani predstavnika
               vlade kakor s strani nekaterih predstavnikov političnih strank, in sicer, da bomo
               skozi ta zakon povečali zaupanje v notariat, da je naloga vlade in pa, da je naloga
               zakonodajne veje oblasti, torej parlamenta, da povečujemo zaupanje v notarje - po
               moji oceni je to zgrešena predpostavka. Če bomo gradili na tovrstni teoriji torej, da
               skozi zakon dvigujemo ugled notarjev, da skozi politične stranke dvigujemo ugled
               notarjev in da skozi vlado dvigujemo ugled notarjev, je napačno. Po moji oceni si
               morajo notarji dvigniti ogled sami, če nimajo gleda, je to njihova krivda in njihova
               naloga je, da si dvignejo ugled v naši družbi. Toliko samo kot dopolnitev in kot
               stališče poslanske skupine Slovenske nacionalne stranke, predlog zakona bomo podprli.
               Hvala.</p>
            </sp>
            <sp xml:id="SDZ4-Redna-10-2005-10-26.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, DeSUS. Prosim.</p>
            </sp>
            <sp xml:id="SDZ4-Redna-10-2005-10-26.sp96">

               <speaker>VILI REZMAN:</speaker>

               <p>Hvala lepa. Čeprav zgodovina notariata v sodobnejši naši zgodovini nima prav zelo
               dolge brade, pa se je vendarle nabralo nekaj takšnih stvari, dogodkov, bodisi
               zvezanih s posamičnimi notarji ali pa z notarsko zbornico, ki so pri nekaterih že
               dodobra zamajali ugled. Bistvo notarske službe pa je, da mora ščititi pravno varnost
               in da mora biti pravzaprav poosebljanje javnega zaupanja, zato ni presenetljivo, da
               se je predlagatelj odločil za nekatere spremembe v zakonodaji in naj kar v naprej
               povem, da večino od tega tudi v poslanski skupini DeSUS podpiramo. Za bodoče bo pač
               skušano to biti doseženo na ta način, da bo drugače in podrobneje urejeno imenovanje
               in razreševanje notarjev, da bo terjana večja strokovnost in večja selektivnost pri
               izboru s posebnim postopkom in da bodo storitve dostopne tako cenovno kot lokalno
               lažje za tiste, ki so njihovi uporabniki. Tudi boljši nadzor nad delovanjem
               posamičnih organov v notarski zbornici je predviden in tudi to mi podpiramo.</p>
               <p>Imamo pa nekaj pripomb oziroma pomislekov v zvezi s tistimi določili, ki so bila
               danes tudi že omenjena in ki zadevajo predvsem, prvič, enoletne izkušnje, bodisi pri
               notarjih, ali pri tožilcih, ali pri kakšnem drugem organu in tukaj sledimo pripombam
               notarske zbornice, za katere mislimo, da so korektne. Najbrž vseh teh izkušenj ne
               kaže povsem izenačiti, ampak predlog na delovnem telesu pač ni dobil podpore. Mi
               mislimo, da je to slabo. Drugo, kar mislimo, da je slabo je pa tako rekoč suspenzivna
               moč določila, ki govori, da lahko v izbirnem postopku prve tri navedene korake,
               namreč pregled dokumentacije, pisni preizkus in ustni razgovor, nadomestijo tudi
               druge oblike. Ker je zapisano tako, da govorimo o "ali druge oblike", ocenjujemo, da
               je to preveč arbitrarno, da daje preveč možnosti za preskok prvih treh oziroma
               možnost, da prve tri korake celo suspendiramo. "Ali" je namreč alternativen; pomeni
               ali ene oblike ali druge oblike. In ta "ali" daje možnost, da se prvi, drugi in
               tretji korak preprosto preskočijo. Ta "ali" ni dopolnilo k pravim trem korakom, ta
               "ali" tudi dopušča, da je torej samo to "drugo". Tisto, kar je pa za nas zelo
               nedefinirano, kar je zapisano v zelo splošni obliki in definicije, zato pač
               predlagatelj ni predstavil. Sicer je res, da je na seji matičnega delovnega telesa
               državni sekretar skušal pojasniti, kaj naj tisti "ali" pomeni in "ali druge oblike",
               na ta način, da je pravzaprav ocenjeval, da tiste "ali druge oblike" pomeni možnost
               ponovitve prvih treh korakov: da se torej še enkrat preveri dokumentacija, da se še
               enkrat napravi pisni preizkus ali da se še enkrat opravi ustni razgovor. To iz pisne
               obrazložitve seveda ni razvidno in ponavljamo, da če je tako, potem bi moralo pisati
               namesto "ali" "tudi druge oblike" in jih definirati in bi to moralo biti jasno
               zapisano tako, da bi se vedelo, da gre za ponovitev, torej za opravljanje istih
               testov v drugem kasnejšem času. Ker temu ni tako, ocenjujemo, da je to dokaj
               plavzibilno lahko, da je premalo definirano, da lahko pride do različnih razlag in da
               te različne razlage lahko pomenijo tudi nekoliko manjšo pravno varnost in večjo
               arbitriranje.</p>
               <p>Zato v poslanski skupini DeSUS izražamo obžalovanje, da to ni bilo dopolnjeno ali
               izpopolnjeno, kar pa ni razlog, da bi nasprotovali temu zakonu kot celoti in bomo
               zakon kljub temu podprli.</p>
            </sp>
            <sp xml:id="SDZ4-Redna-10-2005-10-26.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k dopolnjenem
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu s časovnim potekom seje zbora opravili danes v okviru glasovanj
               pol ure po končani 15. točki dnevnega reda oziroma najkasneje ob 20.39. S tem
               prekinjam to točko dnevnega reda.</p>
               <p>Prehajamo na <title>11. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O SPREMEMBAH IN DOPOLNITVAH ZAKONA O ODPRAVI POSLEDIC NARAVNIH NESREČ PO
                  SKRAJŠANEM POSTOPKU.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev predloga zakona. Izvolite, gospod
               minister, Janez Podobnik.</p>
            </sp>
            <sp xml:id="SDZ4-Redna-10-2005-10-26.sp98">

               <speaker>JANEZ PODOBNIK:</speaker>

               <p>Spoštovani gospod podpredsednik! Poslanke in poslanci! Vlada predlaga državnemu
               zboru, da sprejme predlog zakona o spremembah in dopolnitvah zakona o odpravi
               posledic naravnih nesreč.</p>
               <p>Zakon o odpravi posledic naravnih nesreč je bil sprejet leta 2003 in zakon ureja
               pogoje in način uporabe sredstev iz proračuna Republike Slovenije pri odpravi
               posledic naravnih nesreč. Namen zakona je, da uredi pridobivanje državne pomoči
               prizadetim zaradi naravne nesreče tako, da se jim zagotovi čimprejšnje varno bivanje
               in ponovno izvajanje dejavnosti, če so jim bili zaradi naravne nesreče poškodovani
               ali uničeni objekti, naprave ali zemljišča, ali pa so njihove stvari zaradi posledic
               naravne nesreče ogrožene, ali pa jim je zaradi poškodovane cestne in druge
               infrastrukture uporaba stvari onemogočena. Veljavni zakon tudi določa pogoje in način
               uporabe sredstev državnega proračuna ter pogoje in način njihovega dodeljevanja pri
               odpravi posledic škode v kmetijstvu zaradi naravnih nesreč. Pri izvajanju tega zakona
               se je pokazala potreba po izplačilu predplačil v primerih škode v kmetijstvu in to še
               pred določitvijo dokončne ocen škode z namenom, da se škoda, ki je posledica naravne
               nesreče, na kmetijskih površinah čim prej sanira oziroma da se v čim večji možni meri
               ublaži dolgoročnejše posledice naravne nesreče.</p>
               <p>Druga ugotovitev in tudi rešitev zakona je z izplačevanjem predplačil zaradi škode v
               kmetijstvu. Ugotovilo se je, da je potrebno vzpostaviti možnost, da se v primeru
               preveč izplačanih predplačil njena razlika v treh letih od dneva njenega izplačila
               vrne v državni proračun, če pa v tem času nastane nova naravna nesreča, pa se ta
               razlika všteje v morebitna izplačila sredstev za odpravo posledic novih naravnih
               nesreč. S predlogom sprememb zakona se odpravlja tudi nejasnost določb, ki se
               nanašajo na upoštevanje drugih izplačil za odpravo posledic naravnih nesreč pri
               izračunu višine izplačanih sredstev v kmetijstvu.</p>
               <p>V obravnavi na odobri državnega zbora in tudi ob pomoči strokovnih služb državnega
               zbora so bile oblikovane tudi nekatere dopolnitve na predlagani tekst zakona, ki ga
               je vlada predložila v obravnavo. Tako se je v prvem odstavku veljavnega 37. člena
               višina predplačil za škodo v kmetijstvu omejila na 20% ocenjene neposredne škode, v
               novem petem odstavku 40. člena zakona, tudi na pobudo kmetijsko-gozdarske zbornice,
               se je oblikovalo novo merilo za najmanjšo izplačano državno pomoč za škodo v
               kmetijstvu in najmanjša izplačana pomoč v kmetijstvu mora biti večja od povprečnih
               sredstev, ki jih je država za posameznega upravičenca namenila za popis in oceno
               škode zaradi naravne nesreče.</p>
               <p>In še ena sprememba. V sedmem odstavku veljavnega 40. člena zakona pa se doda nova
               določba, na podlagi katere se tudi na območju namakanja izplača škoda zaradi suše, če
               tam ni bilo na razpolago vode za namakanje. S predlaganim zakonom pa se bodo uredila
               tudi razmerja, ki so nastala zaradi preveč plačanih predplačil za škodo v suši leta
               2003.</p>
               <p>Ko sem prebirali gradivo tako odbora za okolje in prostor kot tudi zainteresiranega
               delovnega telesa, odbora za kmetijstvo, gozdarstvo in prehrano, je pa tam zapisana,
               da je obljuba ali zaveza ministra, torej mene, da bom zaradi nekaterih ugotovitev o
               samem delovanju sistemskega zakona le-tega predlaga v spremembo že do konca
               letošnjega leta. Ko sem šel pogledati v stenogram, sem napovedal, da se bo to zgodilo
               tekom letošnje zime. Ker se zima konča v prvih mesecih prihodnjega leta, bo tudi ta
               rok vezan na prve mesece leta 2006, ko bomo skupaj s strokovnjaki in tistimi, ki se
               jih najbolj dotika ta zakon, pripravili tudi nekatere sistemske spremembe veljavnega
               zakona. Poslanke in poslanci, predlagam vam, da predlog zakona o spremembah in
               dopolnitvah zakona o odpravi posledic naravnih nesreč sprejmete. Hvala lepa.</p>
            </sp>
            <sp xml:id="SDZ4-Redna-10-2005-10-26.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Predlog zakona je obravnaval odbor za okolje in prostor kot matično
               delovno telo. Prosim predsednika odbora, gospoda Rudolfa Petana, da predstavi
               poročilo odbora.</p>
            </sp>
            <sp xml:id="SDZ4-Redna-10-2005-10-26.sp100">

               <speaker>RUDOLF PETAN:</speaker>

               <p>Samo trenutek, prosim. Hvala za besedo, pa se opravičujem za ta nesporazum.</p>
               <p>Odbor državnega zbora Republike Slovenije za okolje in prostor je na 5. redni seji
               obravnaval predlog zakona o spremembah in dopolnitvah zakona o odpravi posledic
               naravnih nesreč, ki ga je v obravnavo državnemu zboru Republike Slovenije poslala
               vlada s predlogom, da ga obravnava po skrajšanem postopku, ker gre za manj zahtevne
               spremembe. Kolegij predsednika državnega zbora je na 35. seji odločil, da se
               predloženi zakon obravnava po skrajšanem postopku. Na seji so sodelovali predstavniki
               predlagatelja predloga zakona, kmetijsko-gozdarske zbornice Slovenije ter
               zakonodajno-pravne službe državnega zbora. Odbor je predlog osnovnega gradiva prejel
               poleg osnovnega gradiva še mnenje zakonodajno-pravne službe državnega zbora, odbora
               državnega zbora za kmetijstvo in gozdarstvo in prehrano, komisije državnega sveta
               Republike Slovenije za kmetijstvo in gozdarstvo ter prehrano ter kmetijsko-gozdarske
               zbornice Slovenije. Zakonodajno-pravna služba državnega zbora je po proučitvi
               navedenega predloga zakona z vidika skladnosti z ustavo in pravnim sistemom ter
               zakonodajno-tehničnega vidika dala pripombe k nekaterim členom tega predlaganega
               zakona. Odbor državnega zbora Republike Slovenije za kmetijstvo, gozdarstvo in
               prehrano je kot zainteresirano delovno telo pri obravnavi predloga zakona pozornost
               namenil predvsem vprašanjem glede višine predplačil za odpravo posledic škode v
               kmetijstvu in kriterije, na podlagi katerih je predlagan triletni rok za vračilo teh
               sredstev v državni proračun. Na podlagi mnenja kmetijsko-gozdarske zbornice
               Slovenije, zakonodajno-pravne službe državnega zbora in razprave članov odbora je
               predlagal odboru za okolje in prostor kot matičnemu delovnemu telesu v sprejetju
               amandmaja k 3. in 4. členu. To je odbor za kmetijstvo.</p>
               <p>Predlog zakona je obravnavala tudi komisija državnega sveta Republike Slovenije za
               kmetijstvo, gozdarstvo in prehrano, ki je v razpravi podprla predloge in predloge
               kmetijsko-gozdarske zbornice. Ob tem pa je sprejela tudi sklep, da podpira predlog za
               pripravo zakona o vzajemnem zavarovanju, ustanovitvi rizičnega sklada za
               kmetijstvo.</p>
               <p>Odbor za okolje in prostor je v okviru druge obravnave predloga zakona v skladu s
               poslovnikom opravil razpravo in glasovanje o posameznih členih zakona in o vloženih
               amandmajih, pri tem pa sprejel tudi svoje amandmaje. Odbor je na podlagi mnenja
               zakonodajno-pravne službe državnega zbora, mnenja kmetijsko-gozdarske zbornice in
               razprave na seji odbora sprejel naslednje amandmaje k 1. členu, k 3. členu, 4. členu,
               k 5. členu. Ob upoštevanju sprejetih amandmajev je v skladu s prvim odstavkom 133.
               člena poslovnika državnega zbora pripravljen dopolnjen predlog zakona o spremembah in
               dopolnitvah zakona o odpravi posledic naravnih nesreč, ki je tudi sestavni del
               poročila. Določen je bi tudi poročevalec na seji državnega zbora. Hvala lepa.</p>
            </sp>
            <sp xml:id="SDZ4-Redna-10-2005-10-26.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Geza
               Džuban, LDS. Prosim.</p>
            </sp>
            <sp xml:id="SDZ4-Redna-10-2005-10-26.sp102">

               <speaker>GEZA DŽUBAN:</speaker>

               <p>Hvala lepa, predsedujoči. Spoštovani kolegice in kolegi, predstavniki vlade. V
               poslanskem klubu Liberalne demokracije predlogu zakona ne bomo nasprotovali. V
               razlogih za sprejem oziroma spremembo veljavnega zakona imamo navedeno, da se
               zagotovi prizadetim čimprejšnje dobivanje in ponovno izvajanje dejavnosti kot je
               napovedal tudi gospod minister. Bistveni nameni predloga zakona so hitra predplačila,
               vračilo predplačil, razširitev na občine in državne organe ter nekatere dopolnitve,
               ki so se zgodile na matičnih delovnih telesih. Vsem rešitvam in spremembam, ki so se
               zgodile, seveda tudi ne nasprotujemo. Kljub temu ocenjujemo, da bi z ozirom na
               letošnje dogodke, zaradi katerih je verjetno sprememba vložena, bila možnost sanirati
               stanje že v obstoječem zakonu in spremembe, ki so pred nami, ne bi bile potrebne.
               Same razširitve na državne organe in občine se v pretežni meri tako ali tako
               pokrivajo iz državnega proračuna in se bo to zgodilo v vseh primerih.</p>
               <p>Nekateri deli besedila, ki so v predlogu sprememb zakona, kot recimo ponovno
               citiranje za odpravo posledic naravnih nesreč, so logične in so že ali tako v naslovu
               samega zakona citirane, da gre za odpravo posledic naravnih nesreč. Vračila, ki so
               tokrat rešena oziroma naj bi bila rešena v treh letih -se nam zdijo predolga in je
               nesmiselnost obremenjevati prizadete za tri leta naprej, sploh pa, ker je možno pri
               enem doslednem delu predplačila izpeljati tako, da do vračil potem ne pride.</p>
               <p>Pred seboj imamo tudi nekatere amandmaje. Na mizi imamo amandmaje Socialnih
               demokratov, za katere ocenjujemo, da so smiselni in bi jih kazalo podpreti. Mi jih
               bomo podprli in tudi potem na koncu podprli zakon v celoti. Hvala lepa.</p>
            </sp>
            <sp xml:id="SDZ4-Redna-10-2005-10-26.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Janko Veber, Socialni demokrati. Prosim.</p>
            </sp>
            <sp xml:id="SDZ4-Redna-10-2005-10-26.sp104">

               <speaker>JANKO VEBER:</speaker>

               <p>Hvala za besedo in lep pozdrav vsem, še posebej ministru! Predlog zakona o spremembah
               in dopolnitvah zakona o odpravi posledic naravnih nesreč je odziv na dogodke, ki so
               se dogajali v Sloveniji v zadnjem obdobju po številnih ujmah, in ugotavljamo, da
               zakon širi pojem naravne nesreče, tudi na stanovanja in stvari, ki jih vzdržujejo
               državni organi in občine, in zakon želi omogočiti predvsem hitro pomoč ogroženim
               kmetijskim gospodarstvom v obliki predplačil in odpravlja nejasnost, da se v primeru
               naravnih nesreč izplačila za subvencije ne upoštevajo kot državna pomoč.</p>
               <p>Sama izhodišča in vsebina je sprejemljiva in si tudi v poslanski skupini Socialnih
               demokratov želimo, da bi se ti cilji resnično dosegali in realizirali s tem zakonom.
               Žal pa ugotavljamo, da je zakon pripravljen zelo površno, zato menimo, da so cilji,
               ki so predvideni v tem zakonu, zaradi tega težko dosegljivi ali lahko celo ogroženi.
               Namreč, zakon širi svoje področje še na občinska stanovanja in stvari, ki jih
               vzdržuje država. Ne predvideva pa postopka, po katerem bodo pomoči tudi dodeljene. To
               pomeni, da bo minister za okolje, gospod Podobnik, lahko sam odločal, kateri občini
               bo dodelil in koliko sredstev ji bo dodelil. Podobno se bo dogajalo tudi z državnimi
               organi. Ravno tako ni izdelanih kriterijev, na podlagi katerih se bodo sredstva lahko
               dodelila, kar pomeni, da bodo nekateri državni organi dobili vzporeden proračunski
               vir, ki bo izključno v pristojnosti ministra Podobnika.</p>
               <p>Nejasnosti so tudi pri dodelitvi predplačil kmetijskim gospodarstvom. Namreč, v
               zakonu je zapisano, da višina predplačil ne sme presegati 20% ocenjene neposredne
               škode. "Ocenjena neposredna škoda na stvareh in na kmetijstvu je ocenjena škoda v
               skladu s predpisi, ki urejajo varstvo pred naravnimi nesrečami" - <stage>(to je razlaga v
               zakonu)</stage>. Socialni demokrati menimo, da se predplačila morajo izplačevati resnično čim
               prej in na podlagi prve grobe ocene, ki jo sprejme vlada. V kolikor bomo čakali na
               program, ki ga napoveduje in pravzaprav zapoveduje sam zakon, bo ta ukrep hitrih
               predplačil izničen in v zakonu ne bo dosežen tisti tako želeni cilj, kot je bil
               napovedan.</p>
               <p>Postavljajo se nam še druga vprašanja. Zakaj se pogovarjamo o predplačilih samo na
               področju kmetijstva, zakaj se o predplačilih ne pogovarjamo tudi na področju
               obrtništva, malega gospodarstva in tudi večjih gospodarskih družb. Namreč
               ugotavljamo, da je še kako usodno, če obrtnik, podjetnik ali gospodarska družba v
               zelo kratkem času ne sanira svoje proizvodnje, lahko pride do zelo velike gospodarske
               škode, do izgube trgov in ne nazadnje tudi mogoče celo do propada obrtnika,
               podjetnika ali podjetja.</p>
               <p>Velikokrat je vprašanje gospodarstva po našem mnenju očitno postavljeno v drugi plan
               in to se nam zdi ena največjih pomanjkljivosti tega zakona, ob že naštetih
               pomanjkljivostih. Vendar bomo kljub vsemu poskušali izboljšati ta zakon, zato smo
               vložili tudi dva amandmaja, s katerima nalagamo, da se z uredbo določi postopek, na
               podlagi katerega bodo sredstva za odpravo posledic naravnih nesreč dodeljena občini
               in državnim organom. Hkrati tudi črtamo določbo, da se sredstva oziroma predplačila
               dodeljujejo na podlagi ocenjene neposredne škode. Menimo, da je takšna določba v
               zakonu odveč, kajti če bo podlaga ocenjena neposredna škoda, bo postopek trajal
               predolgo in ne bo dosežen cilj hitre pomoči. Upamo, da bodo amandmaji sprejeti, kajti
               menimo, da bi s tem zakon bil resnično veliko boljši.</p>
            </sp>
            <sp xml:id="SDZ4-Redna-10-2005-10-26.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren, Nova Slovenija. Izvolite.</p>
            </sp>
            <sp xml:id="SDZ4-Redna-10-2005-10-26.sp106">

               <speaker>DRAGO KOREN:</speaker>

               <p>Dober dan želim vsem, ki vztrajate v tej dvorani, še posebej gospodu ministru
               Podobniku! V poslanski skupini Nove Slovenije-Krščanske ljudske stranke bomo
               dopolnitev zakona o popravi posledic naravnih nesreč podprli, čeprav menimo, da ni
               najboljši, saj so predpisani postopki še vedno prezapleteni in komplicirani. Sicer pa
               je minister na odboru za kmetijstvo pojasnil, da bo vlada do konca letošnjega leta
               pripravila nov zakon o odpravi posledic naravnih nesreč, v katerem bodo ob nujnem
               upoštevanju evropske zakonodaje na tem področju nekateri postopki poenostavljeni.</p>
               <p>Kaj pomeni naravna nesreča, kot je poplava, povodenj ali potres, ve le tisti, ki je
               to sam doživel. Tisti, ki smo to videli prek televizijskih zaslonov, nimamo pravega
               občutka o teh stvareh. Kaj pomeni huda suša ali močna pozeba, pa vedo le tisti, ki
               živijo od svojih pridelkov, ki jih seveda v takšnem primeru ni. Prav v teh nesrečah
               se kaže velika nemoč posameznika. Ko je uničeno vse, v kar je nekdo vlagal svoj denar
               in delo, ko ni pridelka, ki bi ga lahko pobral in prodal ter tako prišel do svojega
               zaslužka, takrat je človek v stiski, ki je prav gotovo zelo velika. In v teh primerih
               se najbolj izkaže tako človeška kot državna solidarnost. V teh primerih je zelo
               pomembno tudi to, kako hitra je pomoč, ki jo namenjamo prizadetim. Ta rek, kdor hitro
               da, dvakrat da, tu še kako drži.</p>
               <p>Zakon o odpravi posledic naravnih nesreč ureja pogoje in način uporabe sredstev iz
               proračuna pri odpravi posledic naravnih nesreč ter pogoje in način njihovega
               pridobivanja oziroma dodeljevanja z namenom, da pomoč prizadetim zaradi naravne
               nesreče zagotovi čim prej in da je ta pomoč čim bolj učinkovita. Zakon določa tudi
               pogoje in način uporabe sredstev proračuna Republike Slovenije ter pogoje in način
               njihovega dodeljevanja pri odpravi posledic škode v kmetijstvu zaradi naravnih
               nesreč. Pri dosedanjem izvajanju zakona se je pokazala potreba po izplačilu
               predplačil še pred določitvijo dokončne ocene škode, z namenom, da se škoda, ki je
               posledica naravnih nesreč, čim prej sanira oziroma da se v največji možni meri ublaži
               dolgoročnejše posledice teh naravnih nesreč.</p>
               <p>V Novi Sloveniji-Krščanski ljudski stranki predlagani zakon podpiramo, saj predlagane
               zakonske rešitve uvajajo možnost za hitro pomoč ogroženim kmetijskim gospodarstvom v
               obliki predplačil sredstev za odpravo posledic nesreč ter urejen način vračil v
               primeru morebitno preveč izplačane državne pomoči za odpravo posledic naravnih
               nesreč. Torej, poslanci Nove Slovenije bomo predlagani zakon podprli.</p>
            </sp>
            <sp xml:id="SDZ4-Redna-10-2005-10-26.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Jakob Presečnik, SLS.</p>
            </sp>
            <sp xml:id="SDZ4-Redna-10-2005-10-26.sp108">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovani gospod minister, sodelavec,
               spoštovane kolegice in kolegi.</p>
               <p>Naravne nesreče niso nekaj novega, so pa iz različnih razlogov čedalje pogostejše in
               povzročajo čedalje več škode. Ta državni zbor se je v prejšnjih sklicih že kar
               nekajkrat ukvarjal s tem zakonom in še večkrat z interventnimi zakoni, ki so
               omogočali odpravo posledic škode zaradi naravnih nesreč. Prakse in težave pri
               uveljavljanju zakona je pokazala, kje je potrebno zakon dodelati s ciljem
               enostavnejše, predvsem pa hitrejše pomoči prizadetim predvsem na področju kmetijstva,
               reguliran pa je tudi postopek vračil preveč izplačanih plačil.</p>
               <p>Poslanska skupina Slovenske ljudske stranke bo predlog sprememb in dopolnitev zakona
               podprla. Hvala lepa.</p>
            </sp>
            <sp xml:id="SDZ4-Redna-10-2005-10-26.sp109">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ivan Jelen, DeSUS.</p>
            </sp>
            <sp xml:id="SDZ4-Redna-10-2005-10-26.sp110">

               <speaker>IVAN JELEN:</speaker>

               <p>Hvala za besedo, gospod podpredsednik. Poslanke in poslanci, gospod minister. Ko
               govorimo o predlogu zakona o spremembah in dopolnitvah zakona o odpravi posledic
               naravnih nesreč, žal ugotavljamo, da v državi Sloveniji veliko premalo pozornosti
               posvečamo pravzaprav le teh. Do sedaj nikoli niso bile analize tako strokovno
               obdelane, da bi lahko bili z njenimi rezultati povsem zadovoljni. Državne pomoči v
               tej smeri so bile vedno skoraj v premajhni meri zagotovljene, stroški kritičnih
               trenutkov so se v preteklosti prepočasi prekrivali. Finančne pomoči do sedaj so le
               delno krile stroške oškodovanja posameznikov, podjetij pa tudi letošnje julijske in
               avgustovske, ki so do sedaj delno sanirane, ocene površno narejene, škoda ob neurjih
               in nalivih je bila znatna. Le s strani ministrstva za obrambo je bilo do sedaj dokaj
               realno pokrita, interes občin in čas sanacij od posameznih okolij je bil do sedaj
               raznolik. Pomoč in hitrost posredovanja je bila kar največkrat odvisna od sposobnosti
               društev, samih državljanov, od okolij, kjer se živi in prebiva, od vodstev posameznih
               občin, krajevnih skupnosti, ki so bile sestavni del posredovanja in hujše preprečitve
               naravnih nesreč, ki se kažejo iz leta v leto v svoji pogostosti. Na takšen način se
               posledice težko sanirajo.</p>
               <p>V poslanski skupini Demokratične stranke upokojencev podpiramo sprejetje na novo
               opredeljene zakonodaje z namenom hitrejše in bolj učinkovite odprave škod, ki se
               pojavljajo bodisi na infrastrukturi, kmetijskih predelkih, na gozdovih in travnikih,
               površinah, vodotokih, stanovanjskih objektih, pri zdrsih zemlje v obliki manjših ali
               večjih plazov. Na osnovi dejstev podpiramo tisti del zagotavljanja sredstev, ki bo
               hiter, učinkovit, ki bo zagotavljal našim državljankam in državljanom varnost in kar
               najhitrejša kritja stroškov v smeri odprave posledic naravnih nesreč v danem
               okolju.</p>
               <p>Naša poslanska skupina je tudi mnenja, da bo potrebno tudi v prihodnosti v proračunih
               naslednjih obdobij zagotavljati več sredstev v takšne in podobne namene, zato
               podpiramo prizadevanja vlade, kmetijsko-gospodarske zbornice Slovenije,
               zakonodajno-pravne službe Republike Slovenije, zakonodajno-pravne službe državnega
               zbora, odbora državnega zbora za kmetijstvo, gozdarstvo in prehrano, odbora državnega
               zbora za okolje in prostor, ki skupaj podpirajo sklep oziroma predlog za pripravo
               zakona o vzajemnem zavarovanju in rizičnem skladu za kmetijstvo.</p>
               <p>V poslanski skupini DeSUS smo mnenja, da bo v prihodnosti še več takšnih in podobnih
               prizadetosti naravnega okolja, zato je nujno dobro sodelovanje med ministrstvi za
               okolje in prostor, obrambnim ministrstvom, ministrstvom za promet ter finančnim
               ministrstvom. Torej, nujno dobro v prihodnje sodelovanje med temi resorji se kaže v
               dejstvu reševanja problematike v hkratosti ob naravnih nesrečah in izpostavitvah
               naravnega okolja v prvotno stanje. Rezultati kažejo, da bo tudi v prihodnosti
               pomembno hitro reševanje, učinkovitost strokovnih služb v prizadetih občinah, v dobro
               organiziranih gasilskih društvih, ki premorejo dober strokovni kader za reševanje
               takšne problematike.</p>
               <p>Sredstva, ki jih namenjamo za takšna posredovanja, bodo tudi v prihodnje strogo
               namenska. Služijo naj za dobro opremljenost, izobraževalne oblike, ki bodo tudi v
               prihodnje dajali zagotovila varnega in spoštovanje vrednega posredovanja. Z zakonom
               opredeljena opravila si zaslužijo podporo naše poslanske skupine. Glasovali bomo za.
            </p>
            </sp>
            <sp xml:id="SDZ4-Redna-10-2005-10-26.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Danijel Krivec, SDS.</p>
            </sp>
            <sp xml:id="SDZ4-Redna-10-2005-10-26.sp112">

               <speaker>DANIJEL KRIVEC:</speaker>

               <p>Hvala, predsedujoči. Spoštovane kolegice in kolegi! Spoštovani predstavniki vlade!
               Naravne nesreče kot dogodki, ki so posledica delovanja nenadzorovanih naravnih sil,
               Slovenijo, tako kot večino drugih držav, močno ogrožajo in povzročajo poleg drugih
               posledic tudi veliko materialno škodo na premoženju, v okolju, predvsem pa v
               kmetijstvu. Zakon o odpravi posledic naravnih nesreč ureja pogojen način uporabe
               sredstev iz proračuna Republike Slovenije. Pri odpravi posledic naravnih nesreč ter
               seveda pogojen način njihovega pridobivanja oziroma dodeljevanja z namenom, da pomoč
               prizadetim zaradi naravne nesreče zagotovi čimprejšnje varno bivanje in ponovno
               izvajanje dejavnosti, če so jim bili zaradi naravne nesreče poškodovani ali uničeni
               objekti, naprave ali zemljišča, ali so njihove stvari zaradi posledic naravne nesreče
               ogrožene, ali pa jim je zaradi poškodovane infrastrukture uporaba stvari onemogočena.
               Zakon o odpravi posledic naravnih nesreč določa tudi pogojen način uporabe sredstev
               iz proračuna Republike Slovenije ter pogojen način njihovega dodeljevanja pri odpravi
               posledic škode v kmetijstvu zaradi nesreč.</p>
               <p>Namen predloga zakona je zmanjšati ogroženost kmetijskih gospodarstev pred nesrečami
               oziroma v največji možni meri ublažiti posledice naravnih nesreč v kmetijstvu. Da bi
               se škoda, ki je posledica naravne nesreče, čim prej sanirala oziroma da se v največji
               možni meri ublaži dolgoročne posledice naravne nesreče, se je pokazala potreba po
               izplačilu predplačil še pred določitvijo dokončne škode. Predložene rešitve uvajajo
               možnost za hitro pomoč ogroženim kmetijskim gospodarstvom v obliki predplačila
               sredstev za odpravo posledic naravnih nesreč ter urejajo način vračil v primeru
               morebitnih preveč izplačanih državnih pomoči. Potreba po preplačilih je bila večkrat
               izkazana, kar je prav neposredno po naravni nesreči na kmetijskih gospodarstvih
               velika potreba po finančnih sredstvih zaradi priprave kmetijskih zemljišč za
               naslednje posevke.</p>
               <p>V poslanski skupini Slovenske demokratske stranke bomo novelo zakona o odpravi
               posledic naravnih nesreč podprli.</p>
            </sp>
            <sp xml:id="SDZ4-Redna-10-2005-10-26.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s prestavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo vodili na podlagi pregleda
               amandmajev z dne 25.10.2005.</p>
               <p>V razpravo dajem 1. člen in amandma poslanske skupine Socialnih demokratov. Kdo želi
               besedo? Izvolite, gospod Veber.</p>
            </sp>
            <sp xml:id="SDZ4-Redna-10-2005-10-26.sp114">

               <speaker>JANKO VEBER:</speaker>

               <p>Hvala. Pri obravnavi tega zakona smo ugotovili, da se je sicer razširila pristojnost
               tega zakona še na občinska stanovanja in na stvari, s katerimi upravljajo državni
               organi, hkrati pa ugotavljamo, da se je ta razširitev zgodila smo v členu, ki govori
               o pojmih. Pri vseh ostalih členih, ki govorijo o tem, kako se izvršuje ta zakon, pa
               seveda ni zaslediti postopka, na podlagi katerega bodo občine lahko pridobile
               sredstva, ki jih potrebujejo zaradi ujm, zaradi plazov, toče in pač elementarnih
               nesreč, ki se dogajajo. Torej, gre za zelo nejasen predpis in seveda se postavlja
               vprašanje, kako in katera občina bo lahko pridobila sredstva in seveda v kakšni
               višini jih bo lahko pridobila. To je zelo pomembno vprašanje in zato bi zagotovo
               zakon moral urejati postopek, če že ne povsem detajlno, pa bi seveda moral biti
               urejen postopek v uredbi. In zato tudi predlagamo z amandmajem, da se ta postopek
               detajlneje opiše v uredbi kot podzakonskem predpisu. Pri tem naj opozorim, da je
               uredba že pripravljena že na podlagi obstoječega zakona za odpravo posledic na obnovi
               stanovanjskih objektov, in sicer v kolikor so stanovanjski objekti v lasti osebe
               zasebnega prava. Ni zaslediti v tej uredbi postopka za stanovanjski objekt, ki je v
               lasti občine ali v upravljanju državnega organa.</p>
               <p>Torej se nam resnično postavlja zelo odprto vprašanje, kako bo minister razdelil
               sredstva občinam, kako bo razdelil sredstva državnim organom in ali ne gre tukaj
               seveda za dikrecijsko pravico ministra, da sam odloča o tem, kdo in koliko sredstev
               bo dobil oziroma katera občina bo koliko dobila. Želimo si, da bi s tem amandmajem
               seveda vsaj zavezali vlado, da pripravi podzakonski akt tako, da odpravimo te dvome,
               in seveda upam, da to ta amandma tudi sprejet, tako da bo minister imel veliko lažje
               delo pri tem, kateri občini bo dodelil sredstva in koliko jih bo delil in seveda
               kateremu državnemu organu. Namreč, prepričani smo tudi, da si lahko na ta način
               nekateri državni organi vzpostavijo vzporeden proračunski vir, kar seveda zopet ni
               korektno do ostalih državnih organov, in tudi tukaj je po našem mnenju neprimerno, da
               minister sam odloča, kateri državni organ bo dobili in koliko sredstev. Zato menimo,
               da je ta amandma nujen, ki bi vsaj napotil vlado, da to uredi z uredbo. Hvala.</p>
            </sp>
            <sp xml:id="SDZ4-Redna-10-2005-10-26.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, minister Podobnik.</p>
            </sp>
            <sp xml:id="SDZ4-Redna-10-2005-10-26.sp116">

               <speaker>JANEZ PODOBNIK:</speaker>

               <p>Hvala lepa. Glede amandmaja, o katerem je pravkar govoril gospod poslanec Veber, bi
               rad povedal naslednje. Najprej mislim, da gre za nesporazum oziroma napačno
               interpretacijo, kaj je bistvo 1. člena. Ne gre za nobeno novost, ko omenjamo
               stanovanjske stavbe oziroma stvari. Bistvo 1. člena je, da širimo in govorimo o
               nesreči, ki jo povzročita neurja ali toča. To je sprememba v 1. členu. Glede
               stanovanjskih stavb oziroma stvari, za katere je po tem zakonu upravičen državni
               organ ali občina, to pa je že rešeno v veljavnem zakonu, v 17. členu zelo jasno,
               dodelitev sredstev občini in potem točno pove, na primer stanovanjskih stavb, ki so v
               njeni lasti. Torej rešitev je že v zakonu. To je prvo in zato vlada amandmaja, kot ga
               poslanska skupina Socialnih demokratov ne more podpreti.</p>
               <p>Drugače pa bi morda lahko izkoristil to razpravo, da bo ena od poti, ko bomo
               razmišljali, na kakšen način bi naredili zakon bolj preprost, bolj uresničljiv, da bi
               dali večje pooblastilo ministru. Sedaj gre čisto vse na vlado. Minister sam ne more
               nič odločiti. Morda bo to ena od poti, o katerih vi govorite. Žal, zaenkrat še nimam
               podlage o zakonu, da bi se dalo večje pooblastilo ministru samemu, da bi lahko zelo
               hitro odreagiral, vsaj v tistih prvih dneh, tednih po nesreči. Hvala.</p>
            </sp>
            <sp xml:id="SDZ4-Redna-10-2005-10-26.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber, imate besedo.</p>
            </sp>
            <sp xml:id="SDZ4-Redna-10-2005-10-26.sp118">

               <speaker>JANKO VEBER:</speaker>

               <p>Hvala. Rad bi dopolnil ministra. Torej, zakon širi v členu, ki govori o pojmih, tudi
               stanovanjsko področje, torej pristojnost občine, da lahko uredi tudi ta del
               premoženja, v kolikor se poškoduje z naravno nesrečo. In naš amandma govori samo o
               tem, da je potrebna tudi za občine in za državne organe uredba, s katero se
               detajlneje predpiše postopek, na podlagi katerega bodo občine in državni organi
               pridobili ta sredstva.</p>
               <p>Sedaj veljavna uredba o načinu izračuna višine sredstev za odpravo posledic naravnih
               nesreč na objektih in stanovanjih ter višine hipotekarnih sredstev za obnovo
               stanovanj govori zgolj in samo o obnovi stanovanjskih objektov, ki so v lasti osebe
               zasebnega prava, ne govori pa o obnovi stanovanjskih objektov, ki so v lasti občin.
               In naš amandma govori samo o tem, da je potrebno tudi za obnovo stanovanjskih
               objektov, ki so v lasti občin, predpisati detajlni postopek v uredbi, tako kot je to
               storjeno za osebe zasebnega prava.</p>
               <p>In zato menimo, da je ta amandma smiseln, nujen, logičen in ne vem, kaj naj še rečem,
               zato da bodo resnično vsi kriteriji, ki jih potrebujemo za izvajanje tega zakona,
               primerljivi med seboj, tako za osebe zasebnega prava kot tudi za osebe javnega
               prava.</p>
            </sp>
            <sp xml:id="SDZ4-Redna-10-2005-10-26.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Želite besedo, mag. Tavzes? Izvolite, prosim.</p>
            </sp>
            <sp xml:id="SDZ4-Redna-10-2005-10-26.sp120">

               <speaker>MAG. RADOVAN TAVZES:</speaker>

               <p>Hvala lepa za besedo. Samo pojasnil bi, da po 22. členu je občina prejemnik vseh
               sredstev, ki so potrebna za obnovo. To je poanta zakona, torej občina dobi vse, kar
               ji je priznano znotraj obnove po 22. členu drugem odstavku. To pomeni, ta uredba, ki
               jo omenjate, je samo eksploatirala tista sredstva, ki so namenjena osebam zasebnega
               prava, in ni treba z nobenim podzakonskim aktom to urejati za občino ali pa za
               državni organ ali pa za javni zavod, ki ga je ustanovila občina, če je lastnik
               stanovanja, ali za katerokoli javno pravno osebo, ki ga je ustanovila država ali
               občina. Skratka, tudi praksa je do zdaj že večkrat izkazana - občina dobi preko
               transferov vsa sredstva. Hvala lepa.</p>
            </sp>
            <sp xml:id="SDZ4-Redna-10-2005-10-26.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Veber, prosim.</p>
            </sp>
            <sp xml:id="SDZ4-Redna-10-2005-10-26.sp122">

               <speaker>JANKO VEBER:</speaker>

               <p>Moje vprašanje in razmišljanje je pravzaprav to, kako pridemo do kriterija, kaj je to
               "vsa sredstva", ki jih dobi občina. Konkretno za področje stanovanj to ni dorečeno,
               ni rešeno in v kolikor bi ta postopek bil zelo jasno opredeljen v uredbi, tako kot je
               za osebe zasebnega prava, bi zagotovo občine vedele, ali so resnično dobile vsa
               sredstva in ali ni ena občina dobila preveč, druga premalo, ker ni dovolj jasnih
               predpisov.</p>
            </sp>
            <sp xml:id="SDZ4-Redna-10-2005-10-26.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Tavzes, prosim.</p>
            </sp>
            <sp xml:id="SDZ4-Redna-10-2005-10-26.sp124">

               <speaker>MAG. RADOVAN TAVZES:</speaker>

               <p>Kratko pojasnilo. Program obnove zaradi posledic nesreč sprejme vlada. V tem programu
               obnove je vsaka hiša, vsak objekt, vsaka stavba občine verificirana s programom s
               projektom obnove in ta projekt obnove država v celoti, 100%, plača.</p>
            </sp>
            <sp xml:id="SDZ4-Redna-10-2005-10-26.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo k 1. členu. V razpravo dajem 3. člen in amandma
               poslanske skupne Socialnih demokratov. Kdo želi besedo, prosim? Gospod Veber,
               izvolite.</p>
            </sp>
            <sp xml:id="SDZ4-Redna-10-2005-10-26.sp126">

               <speaker>JANKO VEBER:</speaker>

               <p>Hvala za besedo. 3. člen je eden od tistih členov, ki naj bi resnično omogočal
               doseganje enega najpomembnejših ciljev, da sredstva kmetijskemu gospodarstvu dodelimo
               čim prej, zato predvideva izplačilo predplačil. Vendar se pri tem pojavlja problem,
               ker je ta, bi rekel, pojem in ta rešitev vključena v 37. člen obstoječega zakona, ki
               zelo jasno napotuje na program odpravo posledic škode v kmetijstvu. Kar pomeni, da če
               bomo najprej izdelali program, na podlagi katerega bomo zagotavljali sredstva za
               odpravo posledic škode v kmetijstvu, potem ne moremo govoriti o predplačilu, ne
               moremo govoriti o hitrosti dodeljevanja sredstev in lahko govorimo o tem, da ta zakon
               ne dosega tistega cilja, kateri je bil vpisan in zaradi katerega se pravzaprav tudi v
               največji meri po vsej verjetnosti ta zakon sprejema. Torej, neposrečena rešitev, da
               se poskuša to izpeljati v 37. členu, katerega vsebina je program odprave posledic
               škode v kmetijstvu.</p>
               <p>Socialni demokrati smo mnenja, da je potrebno predplačilo izplačati na podlagi prve
               grobe ocene, ki jo sprejme vlada na podlagi osnovnih podatkov, ki jih dobi s terena
               od ustreznih institucij. In na podlagi tega se potem pristopi k izplačilu predplačil.
               Če se bo čakalo na izdelavo programa, pa predplačilo ne bo več predplačilo in
               dejansko potem lahko govorimo o izračunanem plačilu oziroma izračunani odškodnini, in
               s tem se, kot sem že povedal, izgubi tisti osnovni cilj, da denar pride čim prej v
               roke kmetijskemu gospodarstvu.</p>
            </sp>
            <sp xml:id="SDZ4-Redna-10-2005-10-26.sp127">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ4-Redna-10-2005-10-26.sp128">

               <speaker>JANEZ PODOBNIK:</speaker>

               <p>Hvala lepa. Pri tem amandmaju bi rad najprej povedal, da ko je vlada predlagala
               spremembe tega zakona, te dikcije ni bilo v našem tekstu. Potem smo na obeh odborih
               na podlagi jasnega stališča zakonodajno-pravne službe državnega zbora, ki je rekla,
               če citiram, "da je pravno nedopustno, da zakonodajalec ne določi tega praga," se
               potem skupaj odločali in tudi po oceni iz preteklih let, kakšen naj bo ta prag.
               Torej, višina praga je lahko diskutabilna. Ampak bil je tako rekoč dogovor, da bomo
               upoštevali mnenje zakonodajno-pravne službe in določili višino tega praga. Še posebej
               na odboru za kmetijstvo sem takrat razumel, da je bila 20% ocenjena neposredna škoda
               dobro izbrana višina, zato smo jo takrat predlagali, odbor jo je sprejel in sedaj je
               to vsebina zakona. Zato vlada predlaganega amandmaja poslanske skupine Socialnih
               demokratov ne more podpreti. Hvala.</p>
            </sp>
            <sp xml:id="SDZ4-Redna-10-2005-10-26.sp129">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Geza Džuban, izvolite.</p>
            </sp>
            <sp xml:id="SDZ4-Redna-10-2005-10-26.sp130">

               <speaker>GEZA DŽUBAN:</speaker>

               <p>Hvala lepa, predsedujoči. V predstavitvi stališča poslanskega kluba sem že rekel, da
               ocenjujemo, da ta zakon ni bil nujno potreben in da bi letošnja sanacija lahko bila
               izvedena po veljavnem zakonu. Treba je priznati, da je veljavni zakon bi sprejeman v
               okoliščinah, ki so pritiskale na potrebe zakona zaradi serije škodnih dogodkov:
               poplava, suša, toča, zmrzal, plazovi, vse se je nagomililo. Veliko je bilo tudi
               politizacije na to temo in vsega mogočega. In danes pač moramo priznati, da je ta
               zakon potreben določenih popravkov. Napoved vlade, da bo prišla z novim sistemskim
               zakonom, je po moje tista rešitev, ki je potrebna.</p>
               <p>Na tem predlogu se bomo morda kaj naučili, da zadeve niso dobro urejene. Ena teh je
               ta, ki jo poskušajo poslanci Socialnih demokratov sanirati, da pridemo v
               kontradiktornost že same napovedi zakona. Določimo prag akontacije, govorimo pa o
               vračilu preveč izplačane odškodnine, kar seveda ne gre skupaj. Pomembno je, da se
               potem bolj temeljito pripravi popravek celotnega zakona, sedaj bi se pa lahko
               sanacija že izvajala po obstoječem. Potem v novem pričakujem, da bodo rešitve bolj
               preštudirane in dogovorjene, tudi v tej smeri, kot gospod minister pravi, da se
               nekateri postopki poenostavijo. Seveda te poenostavitve morajo imeti neko omejitev,
               ker mi ni težko reči, ker to področje zelo dobro poznam, da pa takrat, ko govorimo o
               milijardah odškodnin, prihaja do špekulacij. V preteklosti smo imeli pri obeh
               največjih sušah zgodbo, da smo plačevali odškodnine tudi tam, kjer suše sploh ni
               bilo. In te zadeve je treba v novem predlogu temeljito obdelati, pa verjetno tudi za
               druge škodne dogodke. Ker je pač pri nas psihoza, če država da, naj da, ta denar
               nikogar ne bremeni, kar seveda ni res, in moramo potem skozi novelo zagotoviti tudi
               temeljit nadzor nad sredstvi, ki se potem razdeljujejo na ta način. Hvala lepa.</p>
            </sp>
            <sp xml:id="SDZ4-Redna-10-2005-10-26.sp131">

               <speaker>PODPREDSEDNIK MAG. VASJA KLAVORA:</speaker>

               <p>Gospod Veber.</p>
            </sp>
            <sp xml:id="SDZ4-Redna-10-2005-10-26.sp132">

               <speaker>JANKO VEBER:</speaker>

               <p>Zakonodajno-pravna služba je zagotovo opozorila na problem, ki ni bil očitno dovolj
               dobro opredeljen v zakonu, da se poskuša vsaj nekako doreči nek limit, koliko naj bi
               predplačilo bilo visoko. Opozarjamo na to, da je ta vsebina v 37. členu neustrezno
               umeščena, kajti poudarjam, ta 37. člen govori o programu odprave posledic škode v
               kmetijstvu in ta pripomba, ki jo je dala zakonodajno-pravna služba morala biti rešena
               v 40. členu, ki je ravno tako odprt, ki govori o višini dodeljenih sredstev.</p>
               <p>Mislim, da če bi se vsaj ta popravek dosegel, bi preskočili to oviro ali nejasnost,
               ki jo kaže naslov 37. člena, ki zelo jasno napotuje, da moramo izdelati program.
               Predplačilo pa bi moralo biti plačano pred tem programom oziroma po našem mnenju na
               podlagi prve grobe ocene, ki jo sprejme ministrstvo. V kolikor bi poskušali to
               pripombo zakonodajno-pravne službe reševati v 40. členu, se mi zdi, da bi bilo
               bistveno bolje, primerneje. Opozarjamo predlagatelja, da poskuša to zadevo popraviti.
            </p>
            </sp>
            <sp xml:id="SDZ4-Redna-10-2005-10-26.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Lep pozdrav tudi v mojem imenu ministru, državnemu sekretarju, kolegicam
               in kolegom! Besedo ima mag. Tavzes.</p>
            </sp>
            <sp xml:id="SDZ4-Redna-10-2005-10-26.sp134">

               <speaker>MAG. RADOVAN TAVZES:</speaker>

               <p>Hvala lepa za besedo. Jaz bi pojasnil, kako poteka po tem zakonu postopek, da se
               pride, recimo, v tem primeru do predplačila. Zakon ugotavlja, da mora vlada biti
               obveščena o škodi. To škodo oceni in pride s podatki na vlado ministrstvo, ki je
               pristojno za varstvo pred naravnimi in drugimi nesrečami. Vlada na podlagi te
               diskusije ugotovi, da mora pomagati, da mora sprostiti državna sredstva iz
               proračunske rezerve in v tistem trenutku je pristojno ministrstvo, v tem primeru
               ministrstvo za kmetijstvo, ki je pristojno za uravnavanje primerov, kar se tiče škode
               v kmetijstvu, dolžno da pride na vlado s programom, ne nazadnje že naslednji teden. V
               tem programu on pove postopek in seveda del tega programa so tudi predplačila. In
               tako se je zgodilo tudi v letu 2003, čeprav tega v zakonu nismo imeli napisano.
               Takrat se mi zdi, upam, da me spomin ne vara, je bilo sproščenih tri do štiri
               milijarde za predplačila. Res pa je, da se je vlada v tistem trenutku sprejemanja
               programa odločila za 40% neko akontacijsko vrednost in verjetno je bilo število
               tistih špekulacij, ki pa bodo vedno, nekoliko previsoko. In zato smo morali seveda s
               tem zakonom predvsem urediti, kako seveda ta previsoko plačana predplačila
               regulirati, kar se tiče proračuna, kar se tiče vračanja in pa v nekem smislu, da smo
               pošteni tudi do kmetov, ki so bili mogoče na nek način tudi zavedeni, na nek manjši
               način. In to je tudi vse. Torej, tudi sedaj bo seveda vlada ob sprejemu programa, ki
               lahko sledi takoj po tistem dogodku, ko sprejme vlada odločitev o tem, da je treba
               pomagati, program pripravlja ministrstvo in bo ugotovilo v prvi točki programa,
               predplačila v višini ene milijarde, skratka v višini, ki so pač na razpolago v tistem
               trenutku v proračunu, bomo razdelili na ta in ta način. In to je to. Potem pa seveda
               definira v programu še verifikacijo skupino in tako naprej. Verifikacija postopka je
               pa daljši proces. To se pa vleče skupaj s pritožbami tudi po šest mesecev. Ampak to
               je potem izvajanje programa. Tako, da ni bojazni, da ne bi dosegli cilja, če pa bi
               seveda tako kot je gospod minister povedal že lahko dali ministru večjo pristojnost,
               bi se pa ta dogodek mogoče že prej zgodil.</p>
            </sp>
            <sp xml:id="SDZ4-Redna-10-2005-10-26.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bi še kdo želel besedo v zvezi s 3. členom? Gospod Veber.</p>
            </sp>
            <sp xml:id="SDZ4-Redna-10-2005-10-26.sp136">

               <speaker>JANKO VEBER:</speaker>

               <p>Zagotovo je lepo slišati, kako poteka postopek. Samo, če ta postopek ni predviden v
               zakonu ali pa v uredbi dovolj jasno, potem se porajajo takšna vprašanja, o katerih
               pač razpravljam pri tej točki. Niso dovolj natančno opredeljena izhodišča, na podlagi
               katere ocene škode bo predplačilo izplačano. In sedaj, če govorimo resnično o 37.
               členu, govorimo o programu. V drugem odstavku tega 37. člena je tudi zapisano, da
               "izvajanje nalog iz prejšnjega odstavka se financira v breme sredstev za opravo
               posledic škode v kmetijstvu." Torej, sam program vendarle nekdo mora pripraviti in
               tudi financiranje potem tega, te priprave tega programa je predvideno v 37. členu.
               Prepričani smo, da bi bilo veliko enostavnejše, če bi zapisali, da se predplačilo
               izvede na podlagi ocene škode, ki jo sprejme vlada, prve ocene škode, ki jo sprejme
               vlada. Mislim da je povsem nedvoumno, da gre za prvo oceno, ki jo vlada sprejme in
               vemo za kakšna sredstva bo šlo. V kolikor se pogovarjamo o programu, je to že nek
               nedoločen postopek, ki ne opredeljuje povsem natančno, kaj je tisto izhodišče, na
               podlagi katerega bi recimo predplačilo nekomu pripadalo. Tako, da pač opozarjamo na
               to, da bi bilo veliko jasneje in enostavneje, če bi bilo to predplačilo izplačano na
               podlagi prve ocene škode, ki jo sprejme vlada. Ne na podlagi programa in tako naprej.
            </p>
            </sp>
            <sp xml:id="SDZ4-Redna-10-2005-10-26.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ugotavljam, da ni več prijavljenih, zato zaključujem razpravo. Po
               ustaljenem postopku bomo o amandmajih odločali danes v okviru glasovanj, torej pol
               ure po končani 15. točki dnevnega reda, oziroma najkasneje ob 20.39 uri. S tem
               prekinjam to točko dnevnega reda.</p>
               <p>Prehajam na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O UKREPIH ZA ODPRAVO POSLEDIC DOLOČENIH ZEMELJSKIH PLAZOV
                  VEČJEGA OBSEGA IZ LET 2000 IN 2001 - skrajšani postopek.</title> Na razpolago imamo
               50 minut, to je skupni čas razprave. V obravnavo je zakon predložila vlada Republike
               Slovenije in besedo dajem predstavniku, ministru Podobniku. Prosim.</p>
            </sp>
            <sp xml:id="SDZ4-Redna-10-2005-10-26.sp138">

               <speaker>JANEZ PODOBNIK:</speaker>

               <p>Hvala za besedo, podpredsednik. Poslanke in poslanci. Kot je bilo rečeno, vlada
               predlaga, da državni zbor obravnava in sprejme predlog zakona o spremembah in
               dopolnitvah zakona o ukrepih za odpravo posledic določenih zemeljskih plazov večjega
               obsega iz let 2000 in 2001.</p>
               <p>Če se lahko skupaj spomnimo, konec leta 2000 in v začetku leta 2001 se je na območju
               Slovenije aktiviralo nekaj plazov velikega obsega in še najbolj odmeven plaz je bil
               plaz Stovže v občini Bovec, kajti ta uničujoč drobirski tok izjemnih razsežnosti je
               poleg zelo velike materialne škode žal takrat povzročil tudi smrtne žrtve. Poleg tega
               plazu v občini Bovec pa so se aktivirali in bili razglašeni za plazove večjega obsega
               tudi plaz slano blato v občini Ajdovščina, Macesnikov plaz v občini Solčava, plaz
               Podmark v občini Šempeter Vrtojba, plaz strug v občini Kobarid in pa plazišči
               Gradišče in Šmihel v občini Nova Gorica. Prav zato je DZRS čez leto dni, leta 2002,
               sprejel zakon o ukrepih za odpravo posledic določenih zemeljskih plazov večjega
               obsega z namenom, da se zagotoviti način financiranja izvedbe potrebnih ukrepov ter
               opredelijo postopki za odpravo nastalih posledic.</p>
               <p>Z zakonom je bilo takrat predvideno, da bodo v obdobju 2002 do 2005 zagotovljena
               sredstva v višini 8.9 milijarde tolarjev, porabljena oziroma zagotovljena pa so bila
               v višini 48.5% oziroma 4.4 milijarde tolarjev. Poleg interventnih ukrepov, ki jih je
               bilo zaradi neugodnih vremenskih razmer potrebno izvajati, ne le v letu 2002, temveč
               tudi v naslednjih letih, so bili izvedeni ukrepi, ki jih določa zakon, če omenim samo
               nekatere - oteževanje sistema opazovanja vplivnih območij plazov med izvajanjem
               ukrepov, vzdrževanje izvedenih interventnih ukrepov, izvedba nujnih del zaustavitev
               plazov in preprečitev širjenja plazov med izvajanjem teh ukrepov predvsem pa izvedba
               programov priprave lokacijskih načrtov za infrastrukturne objekte na vplivnih
               območjih plazov in izdelava projektov za gradnjo, obnovo ali nadomestno gradnjo
               objektov.</p>
               <p>Lokacijska načrta za vplivni območji plazu Stolže v občini Bovec in plazu Struk v
               občini Kobarid sta že izdelana in že veljata oziroma sta sprejeta. Lokacijski načrt
               za vpliv na območja plazov Podmark, Gradišče in Šmihel, pa so izdelani, v teh dneh so
               bile dokončane tudi te javne predstavitve, in lahko napovem, da bodo predvidoma
               sprejeti do konca letošnjega leta. Zaradi neugodnih vremenskih razmer, ki so
               povzročile bistveno povečan obseg nestabilnosti in povečano intenziteto premikov
               zemlje na plazu Macesnik v občini Solčava ter plazu Slano blato v občini Ajdovščina,
               pa lokacijska načrta za ta dva plazova še nista izdelana.</p>
               <p>V vladi ocenjujemo, da so do sedaj izvedena dela bistveno zmanjšala stopnjo
               ogroženosti ljudi in premoženja na prizadetih območjih. Končna stopnja varnosti pa bo
               zagotovljena šele z izvedbo vseh, tudi z lokacijskimi načrti predvidenih ureditev na
               posameznem vplivnem območju vsakega posameznega plazu. V obdobju veljavnosti zakona
               so bile sprejete tudi spremembe zakonodaje na področju urejanja prostora, graditve
               objektov in varstva okolja, in te smo tudi upoštevali, ko smo pripravljali to
               spremembo zakona.</p>
               <p>Z namenom, da bi zagotovili varnost na prizadetih območjih, da bi preprečili širjenje
               in ustalitev nastalih plazov večjega obsega ter da bi to uskladili z veljavno
               zakonodajo, ob tem pa tudi upoštevali možnosti državnega proračuna, predlagamo
               spremembo zakona tako, da se podaljša rok veljavnosti zakona do leta 2010 in se
               zagotovijo potrebna sredstva za izvedbo načrtovanih sanacijskih ukrepov. Poslankam in
               poslancem predlagamo, da po obravnavi predlog zakona podprejo. Hvala lepa.</p>
            </sp>
            <sp xml:id="SDZ4-Redna-10-2005-10-26.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, minister, za dodatno obrazložitev. Kot običajno je predlog zakona
               obravnavalo tudi matično delovno telo, odbor za okolje in prostor. Vabim gospoda
               Petana, da predstavi poročilo odbora.</p>
            </sp>
            <sp xml:id="SDZ4-Redna-10-2005-10-26.sp140">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani minister, spoštovani! Odbor
               državnega zbora za okolje in prostor je v okviru skrajšanega postopka opravil drugo
               obravnavo predloga zakona o spremembah in dopolnitvah zakona o ukrepih za odpravo
               posledic določenih zemeljskih plazov večjega obsega iz let 2000 in 2001, ki ga je
               državnemu zboru Republike Slovenije v zakonodajni postopek predložila vlada Republike
               Slovenije. Vlada je predlagala, da se predlog zakona obravnava po skrajšanem
               postopku. Kolegij predsednika pa je na svoji 35. seji določil, da se predlog zakona
               obravnava po skrajšanem postopku.</p>
               <p>Na seji odbora so poleg predstavnikov predlagatelja zakona, državnega sekretarja,
               gospoda Starmana in mag. Tavzesa, sodelovali tudi predstavnik komisije za lokalno
               samoupravo in regionalni razvoj pri državnem svetu Republike Slovenije, predstavnik
               zakonodajno-pravne službe in predstavniki občin Krško, Solčava in mestne občine Nova
               Gorica.</p>
               <p>K predloženemu zakonu je podala mnenje zakonodajno-pravna služba in komisija za
               lokalno samoupravo in regionalni razvoj pri državnem svetu Republike Slovenije.
               Zakonodajno-pravna služba je v svojem mnenju opozorila le na nomotehnično oblikovanje
               besedila 2. člena predlaganega zakona.</p>
               <p>Odbor je v skladu s poslovnikom državnega zbora opravil razpravo in glasovanje o
               posameznih členih predloga zakona in sprejel tudi svoja amandmaja, in sicer k 1. in
               2. členu. Odbor je po končanem glasovanju o obravnavi amandmajev odbora v skladu s
               poslovnikom državnega zbora glasoval še o vseh členih predloga zakona in jih tudi
               sprejel. In ob upoštevanju sprejetih amandmajev je v skladu s 133. členom poslovnika
               državnega zbora pripravljen dopolnjen predlog zakona o spremembah in dopolnitvah
               zakona, o ukrepih za odpravo posledic določenih zemeljskih plazov večjega obsega iz
               let 2000 in 2001 in je tudi sestavni del tega poročila. Določen pa je bil tudi
               predstavnik za podajanje poročila na tej seji. Hvala lepa.</p>
            </sp>
            <sp xml:id="SDZ4-Redna-10-2005-10-26.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Za oder vabim gospoda
               Vebra, da predstavi stališče Socialnih demokratov.</p>
            </sp>
            <sp xml:id="SDZ4-Redna-10-2005-10-26.sp142">

               <speaker>JANKO VEBER:</speaker>

               <p>Hvala za besedo, še enkrat. Predlog zakona o spremembah in dopolnitvah zakona o
               ukrepih za odpravo posledic določenih zemeljskih plazov večjega obsega iz let 2000 in
               2001 je zagotovo eden od bolj potrebnih zakonov, ki ga obravnavamo v parlamentu.
               Želim pa opozoriti, da je trajna varnost ogroženih območij na vplivih območjih plazov
               večjega obsega zagotovljena šele z izvedbo vseh predvidenih ureditev in izgradnjo
               objektov. Sam zakon predlaga podaljšanje roka do leta 2010, kar pomeni, da v obdobju,
               dokler ne bodo izvedeni vsi ukrepi in zgrajeni vsi objekti, seveda ne bomo uspeli
               zagotoviti dovolj visoke varnosti na vplivnem območju zemeljskih plazov. Ocena
               finančnih sredstev, ki je potrebna za izpeljavo vseh potrebnih nalog, je 11 milijard
               tolarjev dodatnih sredstev. Zavedamo se, da gre za zelo visoka sredstva in da jih je
               težko zagotoviti v enem proračunskem letu ali pa v dveh, treh in da je potrebno
               daljše obdobje. Vendar menimo, da bi morali strmeti k temu, da v kolikor bi lahko
               pospešili sanacijo zemeljskih plazov, se to izvede čim prej in se mogoče celo pozneje
               izvršijo vsa potrebna plačila posameznim izvajalcem. Menimo, da bi s tem tudi
               preprečili nadaljnjo škodo, ki lahko nastaja ob ponovnih večjih padavinah, ki seveda
               naredijo bistveno večjo škodo na plazu, v kolikor vsi ukrepi niso izvedeni do
               konca.</p>
               <p>Zato pač opozarjamo, da bi bilo vendarle smiselno premisliti o tem, da se vsi
               postopki in vsi ukrepi, vse ureditve, izvedejo v celotnem obsegu čim prej in se
               seveda zato poskusi tudi oblikovati ustrezno finančno konstrukcijo za izvajalce in
               seveda tudi za posledice v proračunu, ki jih pač sprejemamo za leto 2006, 2007 in za
               naslednja proračunska obdobja. Zakon bomo sicer v takšni obliki, kot je bil
               posredovan tudi podprli. Upamo pa, da bo predlagatelj poskušal slediti tem rešitvam,
               da bodo posledice morebitnih nadaljnjih deževij čim manjše na tistih objektih, ki še
               niso dokončani. Hvala.</p>
            </sp>
            <sp xml:id="SDZ4-Redna-10-2005-10-26.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Koren, ki bo predstavil stališče Nove Slovenije.</p>
            </sp>
            <sp xml:id="SDZ4-Redna-10-2005-10-26.sp144">

               <speaker>DRAGO KOREN:</speaker>

               <p>Lep dober dan! V poslanski skupini Nove Slovenije-Krščanske ljudske stranke predlog
               zakona o spremembah in dopolnitvah zakona o ukrepih za odpravo posledic določenih
               zemeljskih plazov večjega obsega iz let 2000 in 2001 podpiramo.</p>
               <p>Namen dosedanjega zakona je minister predstavil. Vidimo, da se življenjska doba tega
               zakona letos izteka, da pa stvari niso dokončane. Čeprav je zakon, ki ga imamo danes
               pred sabo, kratek in enostaven, pa ocenjujem, da je zelo pomemben za celotno
               Slovenijo, še posebej pa za tiste lokalne skupnosti, v katerih se ti plazovi večjih
               razsežnosti nahajajo. Glede na to, da smo iz poročil, ki smo jih tudi obravnavali,
               videli, kako poteka sama sanacija, in glede na to, da je bilo dejansko porabljenih
               oziroma zagotovljenih samo 48% sredstev, ki so bila za to obdobje predvidena po
               zakonu, je po eni strani kar zaskrbljujoče. Vseeno pa smo zadovoljni, da sanacija
               poteka strokovno, da se ukrepa glede na to, kakšne so potrebe, in se več sredstev
               namenja za plazove, ki trenutno najbolj ogrožajo določena območja. Sam poznam
               Macesnikov plaz in moram reči, ko sem se prvič peljal po tem območju in videl
               razsežnosti, ki jih ta plaz ima, ter kako se v določenih obdobjih tudi hitro premika,
               da je bilo to zame prav zastrašujoče. Se pravi, v tem obdobju veljavnosti zakona so
               neugodne vremenske razmere povzročile povečanje nestabilnosti teh plazov in otežile
               tudi samo sanacijo.</p>
               <p>Mislim, da se s spremembo zakona želi doseči, da se na prizadetih območjih zagotovi
               res trajna varnost za prebivalstvo in da se prepreči širjenje ter doseže ustalitev
               zemeljskih plazov, ki jih zakon določa. Zato se predlaga podaljšanje roka veljavnosti
               tega zakona do leta 2010. Zaradi sprememb zakonodaje ne področju urejanja prostora,
               graditve objektov in varstva okolja, do katerih je prišlo v času izvajanja zakona, se
               obravnavani zakon usklajuje tudi s to novo veljavno zakonodajo.</p>
               <p>Poslanci Nove Slovenije-Krščanske ljudske stranke bomo predlagani zakon podprli. Ob
               tem pa moram poudariti, da nas zelo skrbi problematika plazov v Sloveniji. V
               Sloveniji imamo namreč poleg teh šestih plazov, ki jih obravnava ta zakon, tudi mnogo
               drugih, tudi zelo velikih plazov. Prav na tem mojem območju Šaleške doline se ja v
               letošnjem letu ob zadnjih večjih padavinah pojavilo kar nekaj zelo, zelo velikih
               plazov. In se mi zdi, da bo na področju sanacije plazov potrebno, da bo država
               povzela še določene dodatne ukrepe, kajti lokalna skupnost ob enem takem večjem plazu
               enostavno ni zmožna, ni sposobna sama sanirati teh zadev. Hvala lepa.</p>
            </sp>
            <sp xml:id="SDZ4-Redna-10-2005-10-26.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je gospod Presečnik, ki bo predstavil stališče Slovenske
               ljudske stranke.</p>
            </sp>
            <sp xml:id="SDZ4-Redna-10-2005-10-26.sp146">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Gospod minister s sodelavci, spoštovane kolegice in
               kolegi! V Sloveniji je možnost nastanka zemeljskih plazov zelo velika. Vzroki so
               različni, naravni, padavine, potresi in podobno in še pogostejši kot posledica
               posegov v prostor. Sanacija plazov je težavna, ukrepi so včasih tudi neučinkoviti
               predvsem je pa potreben strokovni pristop in potrebno je izvesti temeljite predhodne
               raziskave, ki ponavadi zahtevajo tudi veliko časa in denarja. Z zakonom obravnavani
               plazovi se ne nahajajo nekje v divjini odmaknjeni od komunikacij in naselij, zato je
               njihova sanacija v obsegu, ki bo zagotavljal varnost ljudi in premoženja na ogroženih
               območjih, nujna. S spremembo zakona podaljšujemo možnost izvedbe sanacijskih ukrepov
               in njihov dokončni zaključek konkretizira in poenostavlja tudi upravne postopke, ki
               so potrebni za pridobitev ustreznih dovoljenj za poseg v prostor in izvedbo ukrepov
               za sanacijo plazov.</p>
               <p>Velik problem v Sloveniji so tudi številni manjši plazovi. Pričakujemo, da bo vlada
               pripravila ustrezen predlog na podlagi katerega bodo lahko država in občine te
               plazove ustrezno sanirali in da bomo za te ukrepe zagotovili tudi ustrezna sredstva.
               In nenazadnje mnogo preveč plazov nastaja zaradi neprimernih posegov v prostor, kar
               kaže, da je potrebno posvetiti več strokovne pozornosti planiranju rabe prostora.
               Poslanska skupina Slovenske ljudske stranke bo predlog sprememb in dopolnitev tega
               zakona podprla. Hvala lepa.</p>
            </sp>
            <sp xml:id="SDZ4-Redna-10-2005-10-26.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Jelen, ki bo predstavil stališče DeSUS-a.</p>
            </sp>
            <sp xml:id="SDZ4-Redna-10-2005-10-26.sp148">

               <speaker>IVAN JELEN:</speaker>

               <p>Spoštovani v dvorani, spoštovani minister! V poslanski skupini Demokratični stranki
               upokojencev smatramo, da je sprejem predloga zakona o spremembah in dopolnitvah
               zakona o ukrepih za odpravo posledic določenih zemeljskih plazov večjega obsega iz
               let 2000 in 2001 potreben. Da je spremembo zakonodaje potrebno sprejeti verjamemo
               Vladi Republike Slovenije s podkrepljenimi dejstvi komisije za lokalno samoupravo in
               regionalni razvoj ter Državnem svetu Republike Slovenije, zakonodajno-pravni službi,
               predstavnikom nekaterih sodelujočih občin, odborov za okolje in prostor, ministru in
               njegovim sodelavcem v široki razpravi, ki ugotavlja, da bo sprememba te zakonodaje
               pripomogla k hitrejšemu razreševanju te problematike in bolj učinkovitemu
               razreševanju problemov posledic plazov večjega obsega v Republiki Sloveniji. Do sedaj
               narejene analize so pokazale, da so se sanacije prepočasi reševale. Zaslediti je samo
               50% delež razreševanja problematike sanacij plazov.</p>
               <p>V poslanski skupini DeSUS smatramo, da je nujno potrebno v spremembi zakonodaje
               opredeliti vse predvidene, v načrtih opredeljene sanacije preteklosti in prihodnosti,
               da je nujno vključiti stroko za dobro in kvaliteto realizacijo problematike, katera
               je po naši oceni edina, ki nam bo v prihodnosti zagotovila ustrezno kakovost
               izvedbenih del.</p>
               <p>Do sedaj se je pokazalo, da je največkrat bilo premalo sredstev za plazove večjega
               obsega, še večji problem pa v občinah predstavljajo manjši plazovi, ki v novih
               primerih le težko zagledajo luč realizacije. Vredno je podpreti vsa priporočila in
               med njimi dolgoročne programe učinkovitega ukrepanja na plazovitih območjih v
               posameznih primerih, ki morajo vsebovati tudi pogoje za usmerjanje poselitve.
               Sprejetje spremembe bi lahko v dolgoročnem usmerjanju načrtovanja sanacij plazov
               širšega obsega le prispevalo k racionalizaciji učinkovitosti in bolj hitri in
               strokovni realizaciji ob takojšnji zagotovitvi sredstev za takšne namene v posameznih
               proračunskih obdobjih. Delovati bo potrebno na skrajšanju pridobivanja geoloških
               poročil o saniranju plazov, to je način hitrejšega razreševanja oziroma sanacije na
               prizadetih področjih večjega obsega, ki je v razreševanju Republike Slovenije in
               manjših plazov, za katere bodo tudi v prihodnje odgovorne občine.</p>
               <p>Da bi se kar v najhitrejšem času razrešila problematika preteklosti in prihodnosti
               bomo v poslanski skupini Demokratične stranke upokojencev predlagano spremembo z
               verodostojnimi dopolnili podprli, ker mislimo, da je vredno sprejeti dogovore, ki
               govorijo o preprečevanju takšne problematike in učinkovitega razreševanja programskih
               ukrepov za odpravo posledic plazov večjega obsega za leto 2000 in 2001.</p>
               <p>Tudi v prihodnje je pričakovati takšne dogodke, naravne probleme, na katere moramo
               biti vedno pripravljeni s proračunskimi sredstvi, s katerimi bomo lahko hitrost
               realizacije pospešili in delo opravili v najkrajšem času. Za predlagani zakon oziroma
               dopolnilo, ni pomislekov, glasovali bomo za.</p>
            </sp>
            <sp xml:id="SDZ4-Redna-10-2005-10-26.sp149">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Za govornico ponovno vabim gospoda Petana, da tokrat predstavi stališče
               SDS.</p>
            </sp>
            <sp xml:id="SDZ4-Redna-10-2005-10-26.sp150">

               <speaker>RUDOLF PETAN:</speaker>

               <p>Hvala za besedo. Spoštovani. Znano je, da je Slovenija izjemno plazovito področje in
               vsako večje neurje ali dolgotrajno deževje sproži nove plazove različnih obsegov,
               plazovi pa se pojavljajo iz različnih vzrokov. Kar veliko število se jih pojavi
               zaradi nestrokovnih posegov človeka v okolje, v naravo, kot tudi zaradi spremembe
               vodnih tokov, tako tistih površinskih ali pa podtalnih, posledice pa so vedno enake.
               Sanacija zahteva izredno velika finančna sredstva. V Sloveniji imamo poleg velikega
               števila manjših plazov tudi nekaj plazov izredno velikega obsega, ki zahtevajo še
               posebej skrben in preudaren pristop k sanaciji. Takšna sanacija pa je tudi izredno
               dolgotrajna in zahteva ogromna finančna sredstva tako, saj se morajo združiti
               finančna sredstva lokalne skupnosti in države, predvsem ko gre za velike plazove, po
               drugi strani pa je sanacija tudi izredno zahtevna.</p>
               <p>Temeljni cilj predloga tega zakona je, da se na prizadetih območjih velikih plazov
               zagotovi trajna varnost za prebivalstvo in tudi naravo samo ter da se prepreči
               njihovo širjenje in se doseže stabilizacija terena. Potrebno je omeniti, da
               veljavnost sedanjega zakona poteče in gre za podaljšanje veljavnosti sanacij. Gre za
               sledeče plazove, kot je bilo že omenjeno, za Stovže, Slano blato, Macesnikov plaz,
               Podmark, Strug in pa plazišče Gradišče in Šmihel pri Novi Gorici. Ker gre za izredno
               obsežne postopke, tu so mišljena tako fizična dela, kot tudi finance, je smiselno, da
               se rok sanacije podaljša do leta 2010. Ker gre za izredno zahtevne posege je potrebno
               pripraviti ustrezno dokumentacijo za izvedbo ukrepov, marsikdaj tudi na osnovi
               poskusnih ukrepov, da se ugotovi ustrezen postopek. Velikokrat je potrebno zemljišča
               tudi odkupiti, pridobiti ustrezna dovoljenja za posege v prostor, pri tem je potrebno
               zgraditi tudi dodatne objekte, kot so stabilizacijski objekti, mostovi, globinsko in
               površinsko odvodnjavanje, razni nasipi, deponije, da regulacije strug vodotokov sploh
               ne omenjam. Podaljšanje zakonske veljavnosti je potrebno tudi za to, ker sredstva,
               predvidena z zakonom, niso bila zagotovljena v ustreznem obsegu in zato dela niso
               bila izvedena v predvidenem obsegu, poleg tega je potrebno upoštevati, da je plazenje
               dinamični pojav in še kako odvisen od trenutnih vremenskih razmer, predvsem padavin
               in razporeditve teh padavin. Ukrepe pa je žal marsikdaj potrebno tudi prilagajati
               trenutnemu stanju na terenu, ki pa se velikokrat spreminja. Res pa je, da bi bilo
               težav veliko manj, če bi tudi naša stroka bila nekoliko bolj enotna.</p>
               <p>Dodatna sredstva za izvedbo ustreznih ukrepov znašajo 11 milijard SIT, to ni malo, v
               SDS pa upamo, da so tudi dela, ki so predvidena, najbolj optimalna. Zajemajo tako
               sanacijo kot monitoring na prizadetih območjih tako med sanacijo kot tudi po
               sanaciji, kar daje prizadetim prebivalcem občutek dodatne varnosti in pravočasno
               opozarja na eventualne spremembe in premike terena preden pride do katastrofe.
               Nenazadnje pa bi želeli v SDS opozoriti, da veliko naravnih sil sproži človek s
               svojim nekontroliranimi posegi v naravo, zaradi katerih nastajajo posledice, ki jih
               narava sama ne more več kompenzirati. Posledice pa so vidne in marsikdaj tudi
               katastrofalne. Pri posegih v naravo kot so trase cest na hribovitih področjih,
               gradnje objektov na takšnih terenih, bo potrebno veliko, predvsem pa več preudarnosti
               in razumevanja za posege in več posegov, ki so bolj prijazni do narave, da ne bo
               prihajalo do nepotrebnih nesreč in udarcev narave. V SDS podpiramo predlagano
               spremembo zakona. Hvala.</p>
            </sp>
            <sp xml:id="SDZ4-Redna-10-2005-10-26.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še kot zadnjega vabim k besedi dr. Gantarja, da predstavi stališče
               LDS.</p>
            </sp>
            <sp xml:id="SDZ4-Redna-10-2005-10-26.sp152">

               <speaker>DR. PAVEL GANTAR:</speaker>

               <p>Spoštovani gospod podpredsednik, spoštovani gospod minister, spoštovani gospod
               generalni direktor, kolegice in kolegi! V poslanskem klubu LDS podpiramo predlog
               zakona o spremembah in dopolnitvah zakona o ukrepih za odpravo posledic določenih
               zemeljskih plazov večjega obsega iz let 2000 in 2001, skupaj z obema amandmajema, ki
               ju je kot svoja sprejelo matično delovno telo.</p>
               <p>Zakon, ki ga danes obravnavamo in sprejemamo, v bistvu podaljšuje obdobje sanacije
               nekaterih plazov večjega obsega do leta 2010. Prvotni predlog zakona je predvideval
               sanacijo do leta 2005. Ocenjujemo, da razlogi za podaljšanje obdobja za sanacijo
               sicer niso razveseljujoči, so pa razumni in utemeljeni. Obrazložitev predloga namreč
               navaja dva glavna razloga za podaljšanje: pomanjkanje proračunskih sredstev za
               sanacijo in dinamiko dogajanja na posameznih plazovih, ki je, odvisna od vremenskih
               in drugih razmer, zahtevala spremembe ukrepov ter dodatna dopolnilna dela zaradi, kot
               že rečeno, stalno spreminjajočih se razmer.</p>
               <p>Utemeljitev in obrazložitev zakona je obsežna in podaja razmeroma natančen pregled
               ukrepov, ki so bili izvedeni na posameznih plazovih, kar je treba pohvaliti. Ni pa iz
               obrazložitve razvidno, kar je po svoje tudi razumljivo, ali pri posameznih plazovih
               obstajajo tudi različni pogledi na sanacijo in alternativne tehnične rešitve. Dobro
               bi bilo, da bi nas minister seznanil s takšnimi različnimi pogledi, če obstajajo, in
               za nekatere primere gotovo obstajajo. Predvidevam tudi, da pri izvajanju naročil za
               posamezna dela na plazovih ministrstvo za okolje in prostor izvaja ustrezen nadzor,
               bodisi sam prek pooblaščenih organizacij, ki poleg gradbeno-tehničnega in vodarskega
               vidika upošteva tudi stroške izvajanja del, saj je znano, da lahko projektanti in
               izvajalci skupaj izbirajo rešitve, ki so finančno bolj zahtevne, niso pa nujno tudi
               boljše.</p>
               <p>Če smem dodati, se zdi, da nekaterih velikih plazov ne bo možno sanirati do takšne
               stopnje varnosti, ki bi omogočila nemoteno življenje in bivanje na teh območjih.
               Ponekod bo pač treba priznati tudi premoč narave in človekove dejavnosti organizirati
               drugače oziroma treba bo primerjati stroške, ki jih bomo imeli s sanacijo nekaterih
               plazov, z drugimi možnimi ukrepi, ki se nanašajo na preureditev in spremembe
               človekovega poseganja in tudi bivanja na teh območjih.</p>
               <p>Sicer pa v LDS podpiramo stališče matičnega delovnega telesa, da je treba večjo
               pozornost posvetiti tudi plazovom srednjega in manjšega obsega. Skratka, v poslanskem
               klubu LDS bomo ta predlog zakona podprli. Hvala lepa.</p>
            </sp>
            <sp xml:id="SDZ4-Redna-10-2005-10-26.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo končali s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih,
               zato jo zaključujem in s tem tudi drugo obravnavo predloga zakona. Glasovanje o
               zakonu bomo v skladu z našim časovnim potekom opravili danes v okviru glasovanj pol
               ure po končani 15. točki dnevnega reda, kar je zdaj že jasno, da bo bistveno prej kot
               ob načrtovani 20.39 uri. Zahvaljujem se ministru Podobniku in generalnemu direktorju
               mag. Tavzesu za prisotnost. <stage>(Hkrati med nami pozdravljam gospoda ministra
               Mateja.)</stage></p>
               <p>S tem prekinjam to točko dnevnega reda.</p>
               <p>Prehajam na <title>13. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VARNOSTI NA SMUČIŠČIH</title> , in sicer v
               skrajšanem postopku. Predlog zakona je obravnavo zboru predložila vlada Republike
               Slovenije, zato dajem besedo njenemu predstavniku, gospodu ministru Mateju.</p>
            </sp>
            <sp xml:id="SDZ4-Redna-10-2005-10-26.sp154">

               <speaker>DRAGUTIN MATE:</speaker>

               <p>Hvala lepa, gospod predsedujoči, spoštovane poslanke in poslanci. Pred nami je še en
               predlog sprememb zakona, ki je posledica uveljavljanja zakona o prekrških. Zakon,
               predlogi, ki so napisani, so napisani zaradi tega, ker moramo spremeniti denarne
               kazni v globe. Hkrati smo pa seveda zaradi sprememb zakona o varnosti v cestnem
               prometu morali spremeniti tudi, če tako po domače rečem, merske enote, v katerih se
               meri alkoholiziranost, potencialna alkoholiziranost smučarjev na smučiščih in se
               tehnično spreminja z 0,5 grama alkohola v kilogramu krvi na 0,24 miligrama v litru
               izdihanega zraka, kar je ekvivalent. Hkrati smo to priložnost izkoristili, da
               naredimo nekatere druge popravke, s katerimi bi zagotovili varnejšo smučanje in pa
               varnost oseb na smučišču. Zato smo predlagali, da se prepove zadrževanje oziroma
               smučanje na smučišču po obratovalnem času. S tem seveda dvignemo varnost na smučišču
               na večji nivo, drugače smo uredili možnosti odvzema smučarske vozovnice pri določenih
               kršitvah. Zelo pomembna zadeva, ki jo predlagamo je tudi posredovanje zapisnikov o
               nesrečah na smučiščih, kadar oglede teh nesreč opravi policija, tako da lahko čim
               hitreje ti zapisniki pridejo tja, kamor je potrebno in se lahko dela naprej. Hkrati
               smo tudi nekoliko drugače napisali kriterije za znanje smučarjev in smučarskih
               inšpektorjev, ki izvajajo nadzor in spoštovanje zakona o varnosti na smučiščih, v
               skladu z predlogi stroke, tako da bi to, ta inšpekcijski nadzor lahko bil čim bolj
               učinkovito izveden. Hvala lepa.</p>
            </sp>
            <sp xml:id="SDZ4-Redna-10-2005-10-26.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog zakona je obravnaval tudi odbor za notranjo politiko, javno
               upravo in pravosodje in vabim predsednico odbora, gospo Mojco Kucler Dolinar, da
               predstavi poročilo.</p>
            </sp>
            <sp xml:id="SDZ4-Redna-10-2005-10-26.sp156">

               <speaker>MOJCA KUCLER DOLINAR:</speaker>

               <p>Hvala lepa, predsedujoči, lep pozdrav ministru in še enkrat tudi vam, kolegi in
               kolegice. Res je, naš odbor je obravnaval tudi ta predlog zakona o spremembah in
               dopolnitvah zakona o varnosti na smučiščih, in sicer na svoji 12. redni seji.
               Predstavnik predlagatelja je k predlogu zakona podal dopolnilno obrazložitev, v
               kateri je poudaril osnovni cilj predloga zakona, to je po eni strani uskladitev
               zakona oziroma njegovih posameznih določb v zvezi z zakonom o prekrških, poleg tega
               pa še nekatere druge manjše spremembe in dopolnitve zakona. Predstavnica
               zakonodajno-pravne službe je poudarila, da je njihova služba v pisnem mnenju podala
               pripombi k 1. in 4. členu predloga zakona, ki pa ju je predlagatelj že upošteval,
               tako da je pripravil predloge za amandmaje odbora, ki jih je matično delovno telo
               tudi sprejelo. Člani in članice odbora namreč o posameznih rešitvah predloga zakona
               nismo dodatno razpravljali in smo ob koncu sprejeli tudi še vse ostale predlagane
               člene predloga zakona.</p>
            </sp>
            <sp xml:id="SDZ4-Redna-10-2005-10-26.sp157">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Drago
               Koren, da predstavi stališče NSi.</p>
            </sp>
            <sp xml:id="SDZ4-Redna-10-2005-10-26.sp158">

               <speaker>DRAGO KOREN:</speaker>

               <p>Hvala, predsedujoči. Lep pozdrav gospod minister, poslanke in poslanci! Tudi ta
               zakon, ki ga imamo sedaj pred seboj, v poslanski skupini Nove Slovenije Krščanske
               ljudske stranke podpiramo. Osnovni zakon o varnosti na smučiščih, ki je bil sprejet
               leta 2003, zagotavlja varnost na smučiščih, pogoje pod katerimi se lahko opravlja
               organizirano poučevanje ter pogoje, katerim morajo ustrezati površine, namenjene za
               smučanje. Spremembe zakona poleg uskladitve zakona z zakonom o prekrških uvaja tudi
               nekatere spremembe, ki so se pokazale za potrebne. To so prepove zadrževanja na
               smučiščih po obratovalnem času, znižanje kriterija znanja smučanja za inšpektorje,
               zamenjava merskih enot pri preizkusu alkoholiziranosti, odvzem smučarske vozovnice
               kršitelju pravil brez predhodnega opozorila ter posredovanje zapisnikov o nesrečah
               kadar ogled nesreče opravi policija.</p>
               <p>Poslanska skupina Nove Slovenije Krščanske ljudske stranke bo predlagane spremembe
               zakona podprla, v predlogu sprememb pa se nam zdi še posebej pomembna sprememba, ki
               nadzornikom in policistom daje možnost, da kršitelju brez predhodnega opozorila
               odvzame smučarsko vozovnico. Do sedaj so morali biti kršitelji najprej opozorjeni,
               šele ob ponovni kršitvi pa je bil izpolnjen pogoj za odvzem smučarske vozovnice. Ker
               so nadzorniki na smučiščih prekrškovni organi, bodo kljub črtanju predhodnega
               opozorila tudi po novem lahko izrekli opozorilo smučarju, če bodo ocenili, da je
               opozorilo zadosten ukrep.</p>
               <p>V zadnjih letih se povečuje gneča na smučiščih ter s tem prepustnost smučišč. Tudi
               zaradi tega se povečuje možnost za številne nesreče s hujšimi poškodbami, da ne rečem
               tudi smrtjo. Pristojnemu ministru predlagamo, da v ministrstvu razmislijo o povečanju
               preventivne prisotnosti policije na smučiščih, pa tudi o možnosti znižanja dovoljene
               vsebnosti alkohola v krvi smučarjev. Oba ukrepa bi po mojem mnenju poskrbela za to,
               da bi se zmanjšalo število snežnih dirkačev, kar bi pripeljalo do boljše smučarske
               kulture in posledično do večje varnosti na slovenskih smučiščih. Torej poslanci Nove
               Slovenije bomo zakon podprli. Hvala.</p>
            </sp>
            <sp xml:id="SDZ4-Redna-10-2005-10-26.sp159">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman, ki bo predstavil stališče DeSUS-a.</p>
            </sp>
            <sp xml:id="SDZ4-Redna-10-2005-10-26.sp160">

               <speaker>VILI REZMAN:</speaker>

               <p>Hvala lepa. To, da se nekatere stranke preskočile možnost predstavitve, verjetno ne
               pomeni, da bi ta zakon bil čisto nepomemben. Mi sodimo, da je pomemben oziroma da so
               ti predlogi pomembni in nas zelo razveseljujejo, iz preprostega razloga, ker
               ocenjujemo, da je mimo tistega glavnega razloga, ki ga predlagatelj navaja kot
               glavnega, namreč usklajevanje z drugo zakonodajo, pomembnejši drugi del, ki govori o
               tem, kako je možno in potrebno zagotoviti večjo varnost na smučiščih. Gre za te
               vsebinske spremembe, ki se nam zdijo pomembne.</p>
               <p>Te spremembe namreč omogočajo ne samo večjo varnost na smučiščih, omogočajo hkrati s
               tem tudi boljšo ponudbo, ki ji bodo smučarji, ki so vse zahtevnejši, bolj verjeli, in
               ji bolj zaupali ter se počutili varnejši na naših smučiščih. Hkrati pomeni to
               morebiti tudi nadaljnjo spodbudo za razvoj te panoge našega gospodarstva. Tudi to, da
               se znižujejo nekateri kriterij za inšpektorje podpiramo, zato ker je to znižanje
               kriterija nekaj povsem drugega od tistega, kar smo sprejemali v nedavnem zakonu o
               spremembah v gostinstvu. Turizem kot smučarska panoga in smučarska panoga znotraj
               turizma sta za Slovenijo zelo pomembna. Pomembna sta tako gospodarsko, kakor v zvezi
               s promocijo naše dežele, zlasti takrat kadar se nam posreči, tako kot je bilo
               nedavno, da stojimo na prvih stopničkah v mednarodnih tekmovanjih. Pomembno je tudi
               za zaposlovanje. Znano je, da kadar se turizem razvoja, kadar se razvija ponudba
               ležišč, da je takrat odprta možnost za velike vale zaposlitev in upajmo, da se bo to
               z našim turizmom zgodilo, tudi zato, ker turistična strategija smučanje, enako pa
               velja za koalicijsko pogodbo, postavlja v ospredje naših razvojnih možnosti.</p>
               <p>Podpiramo predlog za boljše vzdrževanje in izboljšanje pogojev za smučanje, za
               panogo, ki je povezana direktno s športom, z rekreacijo, z varovanjem in krepitvijo
               zdravja in podpiramo možnost širitve te dejavnosti pod pogoji, da ne bi šla v škodo
               varovanju okolja, seveda. In zaradi teh drugih možnosti, ki jih ponuja ta sprememba
               zakona, zaradi tega, ker omogoča izboljšanje položaja na smučiščih in ker upamo,
               preprečuje to, da bi se bodisi ali ponoči, ali podnevi objestneži na teh smučiščih
               obnašali tako, da bi odganjali tiste, ki povprašujejo po kvalitetni smuki.</p>
               <p>V poslanski skupini DeSUS to podpiramo.</p>
            </sp>
            <sp xml:id="SDZ4-Redna-10-2005-10-26.sp161">

               <speaker>PODPREDSEDNIK DR. MARKO PAVLIHA:</speaker>

               <p>Naslednji bo predstavil stališče SDS gospod Ljubeljšek.</p>
            </sp>
            <sp xml:id="SDZ4-Redna-10-2005-10-26.sp162">

               <speaker>MITJA LJUBELJŠEK:</speaker>

               <p>Spoštovani zbor! Spoštovani gospod minister! V poslanski skupini Slovenske
               demokratske stranke bomo podprli predlog zakona o spremembah in dopolnitvah zakona o
               varnosti na smučiščih, ker smiselno in življenjsko spreminja, dopolnjuje in dograjuje
               dosedanji zakon, ki je bil sprejet leta 2003. Temeljni cilj in poudarek predloga
               zakona je po naši presoji zagotoviti še večjo varnost na smučiščih v času obratovanja
               smučišča in tudi izven obratovalnega časa.</p>
               <p>V zadnjem desetletju se je razvila nova tehnika smučanja s katero razvijajo smučarji
               visoke hitrosti v zavojih, ob težjem obvladovanju smuči manj veščih smučarjev.
               Posledica tega so, kar kaže tudi praksa, pogoste nesreče, hudi padci in trki med
               smučarji, večinoma s hudimi telesnimi poškodbami. Da bi se kar v največji možni meri
               preprečila nevarnost nesreče ali samo poškodb smučarjev, predlagani zakon z
               dopolnjeno določbo pooblašča nadzornika ali policista, da pri kršitvah zakonsko
               določenih pravil s strani posameznega smučarja ukrepa, ali z odvzemom smučarske
               vozovnice in s prepovedjo nadaljnjega smučanja za tisti dan, ali pa smučarju izreče
               opozorilo, če bo ocenil, da je opozorilo zadosten ukrep. Predlog zakona v svojem
               določilu prepoveduje smučarjem in drugim obiskovalcem zadrževanje na smučišču izven
               obratovalnega časa, razen z dovoljenem upravljavcev smučišča. S tem se preprečuje
               nevarnost nesreč, delo upravljavca smučišča pa bo bolj pregledno in varno.</p>
               <p>Predlog zakona odpravlja tudi nerazumne dosedanje zakonske zahteve in pogoje za
               inšpektorje, ki so pristojni za nadzor varnosti na smučiščih, saj uvaja milejše in
               bolj smiselne pogoje. Po prepričanju naše poslanske skupine za opravljanje nalog
               inšpektorja res ni potrebna univerzitetna izobrazba ali 5 let delovnih izkušenj s
               področja dejavnosti povezanih s smučanjem ter najmanj usposobljenost za smučarskega
               učitelja. Ključno pri tem je, da v praksi ni mogel kaznovati smučarja, ki je kršil
               zakonska določila, razen, če je ves čas smučal za njim, ga pri tem enkrat opozoril in
               pri naslednji kršitvi kaznoval. Praksa kaže, da je to neizvedljivo. Predlog zakona to
               smiselno spreminja za bolj učinkovito ukrepanje. Vsekakor pa sta tudi potrebni
               določili predloga zakona, ki uvajata spremembo merskih enot za stopnjo
               alkoholiziranosti smučarja, kar je uskladitev z zakonom o varnosti cestnega prometa
               ter uskladitev z zakonom o prekrških, ki določa, da se denarne kazni zamenjajo z
               globami.</p>
               <p>V poslanski skupini Slovenske demokratske stranke bomo podprli predlog zakona o
               spremembah in dopolnitvah zakona o varnosti na smučiščih, ker smiselno dograjuje in
               dopolnjuje obstoječi zakon, ki s tem postaja bolj življenjski, predvsem pa veliko
               bolj učinkovit v praksi.</p>
            </sp>
            <sp xml:id="SDZ4-Redna-10-2005-10-26.sp163">

               <speaker>PREDSEDNIK FRANCE CUKJATI:</speaker>

               <p>Hvala gospodu Ljubeljšku. Dr. Marko Pavliha bo predstavil stališče poslanske skupine
               Liberalne demokracije Slovenije. Prosim.</p>
            </sp>
            <sp xml:id="SDZ4-Redna-10-2005-10-26.sp164">

               <speaker>DR. MARKO PAVLIHA:</speaker>

               <p>Hvala lepa, gospod predsednik, za nadomeščanje in za besedo. Gospod minister, drage
               kolegice in kolegi. Glede na našo prisotnost bi človek imel občutek, da nas res samo
               malo smuča, ampak se strinjam z gospodom Rezmanom, da ne gre za manj pomemben zakon,
               če ravno vreme, ki ga imamo sedaj, ne obeta dobre sezone.</p>
               <p>Če se spomnite je državni zbor na sam dan Republike leta 2002 po 25-ih letih sprejel
               sodoben predpis zakon o varnosti na smučišču, ki je seveda odpravil vse tiste
               pomanjkljivosti in nefleksibilnost starega predpisa v viz-a-viz nove tehnike smučanja
               in pa seveda dejstva, da je smučanje postalo v Sloveniji res pravcat nacionalni
               šport. Zakonodajalec se je zavedal določenih težav pri uveljavljanju tega predpisa,
               zato se je odločil za silno nenavadno dolg odložni rok uveljavitve, namreč zakon je
               začel veljati šele 1. decembra 2003, da bi omogočil ministrom uskladitev in pripravo
               za uresničevanje tega zakona, ampak po dveh sezonah se je pojavilo nekaj kritik
               posameznih rešitev zlasti s strani policije na eni strani in na drugi strani s strani
               prometnega inšpektorata kot organa v sestavi ministrstva za promet.</p>
               <p>Policisti na primer opozarjajo na to, da nadzorniki še vedno nimajo plačilnih nalogov
               za kaznovanje objestnih smučarjev. Neprimerne se jim zdijo tudi določbe zakona, ki
               omogočajo odvzem vozovnic za neprilagojeno smučanje. Ker menijo, da za nadzor
               varnosti na smučišču ni zadostno poskrbljeno opozarjajo, da je to poglavitni razlog,
               da v tujini na smučiščih ni tako imenovanih snežnih dirkačov, dejstvo, da red na
               smučiščih v večji meri vzdržuje poleg redarjev oziroma pa našem nadzornikov tudi
               policija.</p>
               <p>No, če poslušamo prometne inšpektorje pravijo, da je treba uskladiti določbe zakona
               in na njegovi podlagi izdanih podzakonskih aktov z novo zakonodajo o prekrških, pri
               svojem delu pa so podobno kot policisti zaznali pomanjkljivosti pri izvajanju ukrepov
               nadzornikov na smučiščih, saj ti nimajo obrazcev za kaznovanje kršiteljev, hkrati pa
               so zainteresirani tudi za ureditev nekaterih drugih za njih perečih vprašanj v
               zakonu, na primer pogojev za inšpektorje in njihovo usposabljanje obrazcev, postopka
               ravnanja pri reševanju obličnosti in dopolnitev že predpisanih evidenc, vzpostavitev
               novih evidenc in tako dalje.</p>
               <p>Predlagani zakon uvaja zgolj nekatere najnujnejše in manjše spremembe oziroma
               dopolnitve, kot na primer zakon o prekrških zahteva, da je treba spremenjenim
               razmeram v sistemu prekrškov prilagoditi tudi zakone, ki v svojih določbah vsebujejo
               kazni za prekrške, prepoved zadrževanja na smučišču po obratovalnem času, znižanje
               kriterijev znanja smučanja za inšpektorje, zamenjava merskih enot pri preizkusu
               alkoholiziranosti, odvez smučarske vozovnice in posredovanje zapisnikov o nesrečah,
               kadar ugled nesreče upravlja policija.</p>
               <p>S predlaganimi spremembami se v poslanskem klubu Liberalne demokracije Slovenije
               strinjamo in jih podpiramo, vendar pa menimo, da niso zadostne. Zakon o varnosti na
               smučiščih bi morali dopolniti tudi v smeri dovoljene prepustnosti smučišč takojšnjega
               kaznovanja kršiteljev, širših pooblastil nadzornikov in informiranja smučarjev na
               smučišču pa še bi lahko naštevali. Kljub temu se strinjamo, da državni zbor v tem
               trenutku sprejme zgolj navedene spremembe, saj smo seznanjeni s tem, da Evropska
               unija oziroma njena komisija skupaj z mednarodno smučarsko zvezo pripravlja posvete o
               tem, ali naj in kako naj se na ravni Unije uredi problematika varnosti na smučiščih.
               Posvetov se bodo udeležili tudi predstavniki Smučarske zveze Slovenije, zato v naprej
               predlagamo, da se matično delovno telo oziroma državni zbor po končanih posvetih
               seznani s predstavljenimi predlogi in da bodisi vlada, ministrstvo ali pa poslanci v
               sodelovanju z zainteresiranimi organizacijami, torej Smučarsko zvezo Slovenije,
               združenjem žičničarjev in še nekaterih drugih oblikujemo še druge nujne spremembe
               zakona na katere smo opozorili in na katere nas bo opozorila tudi praksa, zlasti po
               naslednji sezoni do katere upajmo, da bo vseeno prišlo. Hvala lepa.</p>
            </sp>
            <sp xml:id="SDZ4-Redna-10-2005-10-26.sp165">

               <speaker>PREDSEDNIK FRANCE CUKJATI:</speaker>

               <p>Hvala gospodu Pavlihi. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, ni možna razprava o členih,
               zato razpravo zaključujem in s tem tudi drugo obravnavo predloga zakona. Glasovanje o
               zakonu bomo v skladu s časovnim potekom seje zbora opravili danes, v okviru
               glasovanj, pol ure po končani 15. točki dnevnega reda. S tem prekinjam to točko
               dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O POTNIH LISTINAH DRŽAVLJANOV REPUBLIKE SLOVENIJE.</title> Predlog
               zakona je v obravnavo predložila vlada Republike Slovenije, zato dajem besedo
               predstavniku vlade gospodu Dragutinu Mateju, ministru za notranje zadeve.
               Izvolite.</p>
            </sp>
            <sp xml:id="SDZ4-Redna-10-2005-10-26.sp166">

               <speaker>DRAGUTIN MATE:</speaker>

               <p>Hvala lepa, gospod predsednik, spoštovane poslanke in poslanci. Pred nami je predlog
               zakona o spremembah in dopolnitvah zakona o potnih listinah državljanov Republike
               Slovenije. Te spremembe, ki jih predlagamo, so povezane z direktivami Evropske unije
               in uredbo sveta in govorijo o biometričnih zaščitnih elementih v potnih listinah
               državljanov Republike Slovenije. S tem pripravljamo vse zakonske osnove, da bomo
               lahko pravočasno vpeljali biometrične elemente v naše potne liste. Pri tem je
               potrebno posebej poudariti, da se z uvedbo biometričnega potnega lista ne spreminjajo
               stari potni listi, da ni potrebna menjava starih potnih listin, ki bodo ostale v
               veljavi do njihovega poteka oziroma do roka, ki je naveden v starih potnih listinah.
               Pri spremembah, ki smo jih pri tem vpeljali so seveda še nekatere druge
               spremembe.</p>
               <p>Podaljšali bomo veljavnost potnega lista za otroka, tako da lahko sedaj dobijo otroci
               do tretjega leta starosti potni list veljavnosti do treh let, do sedaj so ga morali
               vsaj enkrat zamenjati, ker je predpis govoril o tem, da se mora potni list do
               četrtega leta menjati vsaj vsaki dve leti. Tako bomo olajšali pridobivanje teh potnih
               listov.</p>
               <p>Nadalje predlagamo racionalizacijo v postopkih, predvsem v postopku, ko neka oseba
               izgubi ali pogreša svoj potni list in to prijavi upravni enoti. Sedaj smo dovolili
               možnost, da upravna enota v imenu občana opravi preklic v uradnem listu in seveda s
               tem skrajša njegove poti in plača neko manjše nadomestilo. S tem nekako poskušamo
               upravo približati tudi državljanom.</p>
               <p>Naslednje spremembe, ki smo jih seveda morali v zakonu tudi spremeniti, so povezane z
               zakonom o prekrških, uvajajo se globe, določa se prekrškovni organ, ki do sedaj ni
               bil določen in prekrškovni organ bo Inšpektorat Republike Slovenije za notranje
               zadeve in policija.</p>
               <p>Nadalje smo zaradi sprememb zakona o splošnem upravnem postopku in predvsem zaradi
               varnostnih razlogov zadeve predlagali tako, da se osebno dvigujejo potni listi in se
               ne puščajo v nabiralnikih. Razširili smo možnost pridobitve diplomatskega potnega
               lista Republike Slovenije tudi na poslance Republike Slovenije v evropskem
               parlamentu. In pa seveda vpeljali smo potrebno spremembo, ker smo članica EU-ja, so
               sedaj naša veleposlaništva tista, ki lahko izdajajo potne liste za vrnitve vsem
               državljanom Evropske unije in ne samo našim državljanom. Hvala lepa.</p>
            </sp>
            <sp xml:id="SDZ4-Redna-10-2005-10-26.sp167">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog zakona je obravnavalo tudi matično delovno telo, odbor za
               notranjo politiko, javno upravo in pravosodje in vabim predsednico Kucler Dolinar, da
               predstavi poročilo odbora.</p>
            </sp>
            <sp xml:id="SDZ4-Redna-10-2005-10-26.sp168">

               <speaker>MOJCA KUCLER DOLINAR:</speaker>

               <p>Predlog zakona o spremembah in dopolnitvah zakona o potnih listinah državljanov
               Republike Slovenije smo že obravnavali 5.10. na svoji 12. redni seji. Predstavnik
               predlagatelja je v dopolnilni obrazložitvi predloga zakona poudaril, da so spremembe
               oziroma dopolnitve zakona, v prvi vrsti potrebne zaradi uvedbe biometričnega zapisa
               podobe obraza imetnika potne listine. Predvsem pa je izpostavil še dodatne novosti in
               dopolnitve, ki jih zakon uvaja.</p>
               <p>Predstavnica zakonodajno-pravne službe je poudarila, da je predlagatelj v celoti
               sledil pripombam iz njihovega pisnega mnenja ter na tej podlagi pripravil tudi
               predloge amandmajev, ki jih je predlagal odboru v sprejem. Članice in člani odbora o
               rešitvah in predlogih nismo dodatno razpravljali, sprejeli pa smo tako predloge za
               amandmaje odbora kot tudi preostale člene zakona.</p>
            </sp>
            <sp xml:id="SDZ4-Redna-10-2005-10-26.sp169">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Kot prvega vabim gospoda
               Bajca, da predstavi stališče SLS.</p>
            </sp>
            <sp xml:id="SDZ4-Redna-10-2005-10-26.sp170">

               <speaker>JOSIP BAJC:</speaker>

               <p>Gospod podpredsednik, gospod minister, kolegice in kolegi! Poslanci poslanske skupine
               Slovenske ljudske stranke ocenjujemo, da je bila potrebna sprememba oziroma
               dopolnitev zakona o potnih listinah predvsem zaradi uvedbe biometričnega zapisa
               podobe imetnika potnega lista, kot tudi zahteve Združenih držav Amerike, da bodo
               morali imeti potni listi, ki bodo uporabljeni za prihod na njihovo ozemlje, s
               prihodnjim letom tako obliko. Obravnavani predlog zakona to vprašanje ustrezno
               rešuje, obenem pa usklajuje nekatera neusklajena področja z drugimi zakoni, kot sta
               zakon o prekrških in zakon o splošnem upravnem postopku.</p>
               <p>Zakon, ki ga obravnavamo, na novo ureja tudi krajevno pristojnost organa za izdajo
               potne listine, ureja pridobitev pravice za pridobitev diplomatskega potnega lista
               evro poslancem iz Slovenije in še nekatere manjše zadeve.</p>
               <p>Na podlagi vsega navedenega kot tudi mnenja zakonodajno-pravne službe državnega
               zbora, da je predlagatelj v celoti sledil njihovim pripombam in zato pripravil
               ustrezne predloge amandmajev, bomo poslanci Slovenske ljudske stranke spremembe in
               dopolnitve zakona o potnih listinah podprli.</p>
            </sp>
            <sp xml:id="SDZ4-Redna-10-2005-10-26.sp171">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Jelen, v imenu DeSUS.</p>
            </sp>
            <sp xml:id="SDZ4-Redna-10-2005-10-26.sp172">

               <speaker>IVAN JELEN:</speaker>

               <p>Hvala za besedo, gospod podpredsednik. Kolegice in kolegi, gospod minister! V
               poslanski skupini Demokratične stranke upokojencev enotno in soglasno podpiramo
               sprejetje predloga zakona o spremembah in dopolnitvah zakona o potnih listinah
               državljanov Republike Slovenije, skrajšani postopek, in sicer z utemeljenimi dejstvi
               potreb zaradi uvedbe biometričnega zapisa podobe obraza imetnika potne listine, z
               namenom posnemanja Evropske unije glede sprejete uredbe sveta o standardih za
               varnostne značilnosti in biometrične podatke o potnih listih in potovalnih
               dokumentih, ki jih izdajajo države članice. Vse to moramo storiti zaradi predpisanega
               roka, ki so ga Združene države Amerike postavile skupini vseh 27 držav, ki za vstop
               ne potrebujejo vizuma. Tako je naštetih le nekaj posameznih dejstev, ki močno
               vplivajo na naše razmišljanje v smeri podpore spremembam omenjene zakonodaje. Na
               odboru za notranjo politiko, javno upravo in pravosodje je bil tudi predstavnik
               predlagatelja izredno prepričljiv. Nastopal je nevsiljeno, utemeljeno z določbo
               zakona, ki določa krajevno pristojnost kot pristojni organ. Za izdajo potnega lista
               je odgovorna upravna enota, tako da lahko državljan Republike Slovenije zaprosi za
               potni list kjerkoli v državi, kjer je v zakonodaji sprejemljiva noviteta razširjene
               pravice pridobitve diplomatskega potnega lista tudi za poslance Državnega zbora
               Republike Slovenije in evropske poslance. Dober vtis je bil narejen tudi s strani
               zakonodajno-pravne službe, saj na matičnem odboru niso imeli pomislekov ali tehtnih
               pripomb. Naše stališče je, da je zakon dober, zato bomo v poslanski skupini DeSUS
               glasovali za sprejem.</p>
            </sp>
            <sp xml:id="SDZ4-Redna-10-2005-10-26.sp173">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Ljubeljška, da predstavi stališče SDS.</p>
            </sp>
            <sp xml:id="SDZ4-Redna-10-2005-10-26.sp174">

               <speaker>MATIJA LJUBELJŠEK:</speaker>

               <p>Spoštovani zbor, spoštovani gospod minister! Glavni cilj sprememb in dopolnitev
               zakona o potnih listinah državljanov Republike Slovenije je zagotovitev varovanja
               biometričnih podatkov imetnika potne listine. Ustava Republike Slovenije in zakon o
               varstvu osebnih podatkov določata, da se lahko podatki o posamezniku zbirajo,
               obdelujejo in uporabljajo le na podlagi zakona ali njegove pisne privolitve.</p>
               <p>Zakon o varstvu osebnih podatkov kot novost opredeljuje posebno poglavje o
               biometriji, ki opredeljuje obdelavo biometričnih značilnosti s katero se ugotavljajo
               ali primerjajo lastnosti posameznika tako, da se lahko preveri identiteta. Sama
               praksa biometrijskega preverjanja identitete se izvrši s primerjavo shranjenega
               vzorca oziroma posnetka biometrične značilnosti posameznika v določenem računalniškem
               programu, s trenutno skenirano ali posneto biometrično značilnostjo posameznika.
               Navedeni ukrepi se uporabljajo na primer pri prestopanju državne mejne kontrole.</p>
               <p>Novosti, ki izhajajo iz posebnega poglavja o biometriji v zakonu o varstvu osebnih
               podatkov, zahtevajo spremembo zakona o potnih listinah državljanov Republike
               Slovenije zaradi same uvedbe biometričnih elementov v potno listino pri naslednjih
               določbah: sprememba oziroma dopolnitev novih podatkov na predpisanem obrazcu potne
               listine, spremembo oziroma dopolnitev novih podatkov v evidencah, ki se vodijo v
               skladu z zakonom o potnih listinah, sprememba oziroma razrešitev pooblastil za
               uporabo novih dodanih podatkov iz evidence o potnih listinah, črtanje izdaje
               skupinskega potnega lista, ki ne omogoča uvedbe biometričnih zaščit za vse osebe, ki
               so vpisane v takšen dokument.</p>
               <p>Varnost potnikov se danes postavlja na prvo mesto, še posebej po tragičnih
               terorističnih napadih, ki so v septembru 2001 doleteli ZDA. Tovrstni napadi so se
               nadaljevali v Španiji 2004, letos London, grožnje s terorističnimi napadi so vse
               pogostejše. Republika Slovenija vse skozi aktivno spremlja vsa dogajanja, ki so
               povezana s področjem biometrije v potovalnih dokumentih. Le ta izhaja iz zahtev, ki
               so jih ZDA v letu 2002 postavile skupini 27 držav, ki za vstop v ZDA ne potrebujejo
               vizuma. Avgusta 2004 je kongres ZDA sprejel odločitev o podaljšanju roka za uvedbo
               biometričnih elementov popotne listine za te države do oktobra 2005. Letos junija je
               bil ta rok podaljšanj do oktobra 2006.</p>
               <p>Navedeno pomeni, da bo Slovenija morala, v kolikor bo hotela obdržati tak sistem,
               pričeti izdajati biometrične potne listine najkasneje do oktobra 2006. Ob enem si
               Slovenija prizadeva za čim prejšnjo uvedbo določenih biometričnih elementov v
               potovalne dokumente tudi kot članica EU, ki se aktivno pripravlja za izdajo takšnih
               dokumentov, tako državljanom tretjih držav, kot tudi državljanov držav članic EU. To
               tudi kot obveznost določa uredba Sveta EU o standardih za varnostne značilnosti in
               biometrične podatke v potnih listih in potovalnih dokumentih, ki jih izdajajo države
               članice. Uredba opredeljuje implementacijo dveh biometričih elementov kot obveznih s
               fazno uvedbo. Rok za implementacijo vsebine navedene uredbe je 28.8.2006. Predlog
               zakona bomo v poslanski skupin Slovenske demokratske stranke vsekakor podprli. Hvala
               za pozornost.</p>
            </sp>
            <sp xml:id="SDZ4-Redna-10-2005-10-26.sp175">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. In kot zadnjo vabim k besedi gospo Kucler Dolinar, da predstavi stališče
               NSi.</p>
            </sp>
            <sp xml:id="SDZ4-Redna-10-2005-10-26.sp176">

               <speaker>MOJCA KUCLER DOLINAR:</speaker>

               <p>Hvala predsedujoči. Naša poslanska skupina bo predlog zakona o spremembah in
               dopolnitvah zakona o potnih listinah državljanov Republike Slovenije podprla. Ta po
               eni strani prinaša potrebne spremembe zaradi uvajanja tako imenovane biometrije, po
               drugi strani pa pomeni tudi novo približevanje državne uprave nam državljanom. Potne
               listine se, kot rečeno, nadgrajujejo z biometričnimi zaščitnimi elementi, saj je
               Evropski uniji vstopila v veljavo uredba sveta. Z obdelavo biometričnih značilnosti
               se ugotavljajo ali primerjajo lastnosti posameznika tako, da se izvrši njegova
               identifikacija.</p>
               <p>Gotovo pa bo v prihodnosti še kako aktualna tema tudi razvoj prava podatkovne
               zasebnosti. Gotovo je eden izmed največjih konfliktov razmerje med svobodo
               posameznika ter varnostjo posameznika. Biometrične značilnosti v zakonu niso
               taksativno naštete, torej je definicija odprta, spremenile in dopolnile pa se bodo
               lahko po potrebi zahteve po podatkih na obrazcu potne listine ali evidence podatkov.
               K varnosti bo pripomogla tudi določba, da se nevročeno pošiljko, torej potni list, ne
               bo več puščalo v poštnem predalčniku, če ga prejemnik ob obisku poštnega uslužbenca
               ne bo prejel, ampak bo vrnjen izdajatelju. Gotovo pa podpiram tudi rešitev predloga
               zakona, s katero bomo razveselili starše, ko z novo določbo uvajamo daljši čas
               veljavnosti potne listine, tako da je do tretjega leta starosti veljavnost tri leta,
               od tretjega do osemnajstega leta pa je veljavnost pet let. Podpiramo razširitev
               krajevne pristojnosti za izdajo potnega lista na celotno državo, ravno tako tudi
               možnost za preklic potne listine po uvedbi informatizacije.</p>
               <p>Zelo pozitivno pa ocenjujemo rešitev, da je odpravljena dodatna obveznost
               posameznika, ko ta prekliče potni list na upravni enoti, da potem sam teče še na
               uradni list to objaviti in podati svojo vlogo za objavo in podpiram rešitev, da bo ta
               preklic opravila in na uradni list posredovala upravna enota sama. Kot rečeno, zakon
               podpiramo in smo veseli vseh pozitivnih novosti, s katerimi smo zopet korak bliže
               posameznikom, državljanom in vsem, ki poslujemo z našo državno upravo.</p>
            </sp>
            <sp xml:id="SDZ4-Redna-10-2005-10-26.sp177">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin. In ker k
               dopolnjenemu predlogu zakona ni bilo vloženih amandmajev ni možna razprava o členih,
               zato razpravo zaključujem in s tem tudi drugo obravnavo predloga zakona. O zakonu
               bomo glasovali danes, v okviru glasovanj, pol ure po končani 15. točki dnevnega reda,
               oziroma najkasneje ob 20.39, ampak, kot rečeno, verjetno do tega ne bo prišlo. S tem
               prekinjam to točko dnevnega reda.</p>
               <p>Prehajamo na današnjo zadnjo, <title>15. TOČKO DNEVNEGA REDA,</title> to je na <title>DRUGO
                  OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O POLICIJI.</title>
               </p>
               <p>Tudi ta predlog je našemu državnemu zboru predložila vlada Republike Slovenije, zato
               gospoda ministra Mateja ponovno vabim k besedi.</p>
            </sp>
            <sp xml:id="SDZ4-Redna-10-2005-10-26.sp178">

               <speaker>DRAGUTIN MATE:</speaker>

               <p>Hvala lepa, gospod predsedujoči. Spoštovane poslanke in poslanci! Pred vami je
               predlog sprememb zakona o policiji. Na začetku bi povedal, da ta zakon usklajujemo z
               drugimi zakoni, ki sistemsko urejajo določena področja. Tako ga usklajujemo z zakonom
               o prekrških, kjer se izvajanje pooblastil prenaša na območje cele države in s tem
               usklajujemo to določbo. Nadalje usklajujemo tudi nekatera področja v zvezi s
               prekritimi preiskovalnimi ukrepi in pa evidencami, ki jih pri tem vodi policija. To
               usklajujemo z zakonom o kazenskem postopku, tako da bomo lahko to področje čim bolj
               učinkovito obvladovali in imeli vse potrebne evidence, s pomočjo katerih bo tudi
               parlament lažje izvajal svoj nadzor.</p>
               <p>V delu zakona, ki govori o policijskih pooblastilih smo spremenili nekatera
               pooblastila v smislu bolj humanega ravnanja z osebami, ki jim je omejena prostost in
               pri tem potrebujejo zdravniško pomoč, tako da bo lahko tem osebam nudena pomoč tudi
               brez prisotnosti policista oziroma bo le-ta prisoten samo v primerih, ko bo zdravnik
               to zahteval.</p>
               <p>Nadalje tudi urejamo področje vračanja oseb v druge države drugim tujim varnostnim
               organom. To področje urejamo tako, da zmanjšujemo stroške in hkrati zagotavljamo boj
               humano in še bolj pravno varstvo tem osebam, ki so v postopku izročitve.</p>
               <p>Pri policijskem pooblastilu, kjer vabimo osebe na razgovore v policijske postaje, smo
               to vprašanje uredili tako, da bomo tem osebam povrnili stroške za vabljenje in s tem
               nekako zapolnili, oziroma odpravili to odprto vprašanje, ki se je nekaj časa
               vleklo.</p>
               <p>Glede spremembe 54. člena, ki ureja pravico policistov, da uporabijo poligraf, gre za
               pomembnejšo spremembo; gre za pisno privolitev osebe in ne osumljenca, kot je bilo to
               do sedaj. To pomeni, da se bo ta ukrep lahko izvajal ob pisnem soglasju in samo, če
               bo oseba kakorkoli v postopku, oziroma v obsegu kaznivega dejanja. Nadalje se
               spreminja tudi delovnopravno razmerje. Na novo urejamo področje, kjer za potrebe
               varovanja schengenske meje uvajamo možnost zaposlitve za določen čas do petih let, in
               nenazadnje, predlagamo dopolnitve zakona o policiji, ki bodo določale pravne okvire
               za izvajanje religiozne /opozorilni znak za konec/ duhovne oskrbe v slovenski
               policiji, podobno kot je to rešeno že v nekaterih drugih zakonih v Republiki
               Sloveniji. Podrobnejši način duhovne oskrbe pa bo predpisan s podzakonskim aktom.
            </p>
            </sp>
            <sp xml:id="SDZ4-Redna-10-2005-10-26.sp179">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel, gospod minister, lepo prosim. Hvala lepa za razumevanje.</p>
               <p>Predlog zakona je obravnaval tudi odbor za notranjo politiko, javno upravo in
               pravosodje. Prosim predsednico, da se nam ponovno pridruži za govornico in predstavi
               poročilo odbora. Gospa Kucler Dolinar, izvolite.</p>
            </sp>
            <sp xml:id="SDZ4-Redna-10-2005-10-26.sp180">

               <speaker>MOJCA KUCLER DOLINAR:</speaker>

               <p>Hvala za besedo. Predlog zakona o spremembah in dopolnitvah zakona o policiji je
               odbor obravnaval na 12. seji.</p>
               <p>Predstavnik predlagatelja je v dopolnilni obrazložitvi poudaril, da je temeljni cilj
               predloga zakona racionalizacija, povezana z ureditvijo zaposlovanja v policiji za
               določen čas, tako da se v zakonu o policiji določi izjema od splošne ureditve po
               zakonu o delovnih razmerjih, po kateri se lahko delovno razmerje za določen čas z
               istim delavcem in za isto delo sklepa največ za dve leti. Za opravljanje nalog
               varovanja zunanje meje Evropske unije in varovanja objektov se lahko v skladu s
               predlagano rešitvijo z delavcem policije sklene pogodba o zaposlitvi za določen čas
               do pet let. S tem bi se izognili problemom, povezanim z ugotavljanjem presežnih
               delavcev, do katerih bi morebiti prišlo, ko bo varovanje zunanje meje prevzela
               Hrvaška.</p>
               <p>Na seji so bili tudi predstavniki zakonodajno-pravne službe, ki so predstavili svoje
               pisno mnenje, v katerem so podali predvsem pripombe k 2. in 11. členu. Glede 2. člena
               predloga zakona, ki naj bi odpravil dvom o krajevni pristojnosti policistov, so
               menili, da je že iz veljavne določbe zakona mogoče tolmačiti, da lahko policisti
               izvajajo pooblastila na območju celotne države. V zvezi z določbo 11. člena predloga
               zakona, ki zagotavlja možnost religiozne oskrbe delavcem policije, pa je
               zakonodajno-pravna služba uvodoma menila, da je predlagana rešitev preširoka, češ da
               to pravica omogoča vsakemu delavcu policije. Kasneje pa je bil tudi na ta člen
               sprejet amandma, tako da je določeno, da gre tu samo za policiste.</p>
               <p>Članice in člani odbora so v nadaljevanju razpravljali o rešitvi predloga zakona, ki
               policistom zagotavlja možnost religiozne duhovne oskrbe. Strinjali so se, da je
               država dolžna poskrbeti za uresničevanje 7. in 41. člena ustave in tako vsem
               državljanom omogočiti izvrševanje pravice do svobodnega izpovedovanja vere in drugih
               opredelitev v zasebnem in javnem življenju. Vendar pa je bilo po mnenju nekaterih
               članov odbora to treba bolj precizirati in oblikovati predvsem tako, da ta določba ne
               bi omogočala preširoke razlage. Člani odbora so se strinjali, da bo precizacija
               opravljena s sprejetjem amandmaja, po katerem se bo navedena pravica nanašala le na
               policiste in ne na vse zaposlene v policiji, kajti le policisti se lahko znajdejo v
               specifičnih situacijah. Nekateri člani odbora so ob tem menili, da bo določba s
               sprejetjem navedenega amandmaja ustrezna in skladna z ustavnimi določbami. Pri
               utemeljevanju svojega stališča so izhajali iz specifične narave dela policistov, pri
               čemer lahko gre za, na primer, dalj časa trajajočo odsotnost ali za večjo
               izpostavljenost nevarnostim kot pri drugih poklicih. Smiselna pa je tudi rešitev, da
               bo izvrševanje te pravice natančneje predpisal minister, saj bo na nek način
               zagotovljena fleksibilnost ureditve. Nasprotno pa so v nadaljevanju nekateri člani
               odbora še vedno menili, da taka precizacija ne bi bila dovolj in da ne bo zadoščala,
               zato so podali tudi nekatere svoje predloge. Ob koncu so člani odbora večinoma
               izrazili pripravljenost, da se na tej podlagi v sodelovanju s predlagateljem poskuša
               pripraviti ustrezno besedilo do obravnave na seji državnega zbora. Tudi predstavnik
               predlagatelja se je v razpravi o tej določbi s tem strinjal, da bi bilo dobro
               besedilo natančneje oblikovati in poudaril, da pa je kljub temu nemogoče v zakonu
               predvideti vse situacije, v katerih bi določba lahko prišla v poštev.</p>
               <p>Odbor je sprejel amandma poslanske skupine Demokratične stranke upokojencev, ni
               sprejel amandmaja poslanske skupine Socialnih demokratov, sprejel pa je tudi svoje
               amandmaje ter glasoval pozitivno tudi za ostale člene zakona.</p>
            </sp>
            <sp xml:id="SDZ4-Redna-10-2005-10-26.sp181">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Kot prvo vabim za govornico
               gospo Žgajner Tavš, da predstavi stališče SNS.</p>
            </sp>
            <sp xml:id="SDZ4-Redna-10-2005-10-26.sp182">

               <speaker>BARBARA ŽGAJNER TAVŠ:</speaker>

               <p>Hvala lepa za besedo, predsedujoči. Spoštovane poslanke, poslanci.</p>
               <p>Izhajajoč iz navedenih ciljev v predlogu zakona z izjemo zadnje alineje bi v
               Slovenski nacionalni stranki skorajda lahko zakonu v celoti pritrdili, pa vendar
               zakon, ki se sprejema po skrajšanem postopku na predlog vlade, seveda nosi finančne
               posledice. O tem delu moram žal izraziti kritiko vladi Republike Slovenije pri
               definiranju finančnih posledic za oziroma na državni proračun. Gre namreč za dve
               bistveni novosti v okviru novele omenjenega zakona, vrnitev potnih stroškov vabljenim
               osebam in duhovna oskrba policistov.</p>
               <p>Za prvo novost sicer vlada predvideva letno v proračunu dodatnih 5 milijonov
               tolarjev, medtem, ko je za drugo dejavnost, torej duhovno oskrbo, sila nejasna
               okvirna postavka. Iz obrazložitve namreč izvemo le to, da bo predvidoma naloge
               duhovne oskrbe opravljal urad v rangu policijskega svetnika, torej podsekretarja, za
               kar je na letni ravni predvidena plača skoraj 6 milijonov tolarjev za eno osebo, samo
               za eno.</p>
               <p>Poleg jasno izraženega dvoma o ustavnosti predlagane duhovne oskrbe policistov s
               proračunskim financiranjem tudi v okviru vojske, ki je profesionalna - dvom o
               ustavnosti tega slednjega določila je nedavno izrazil celo minister Šturm. Moram
               pokomentirati primerjali pregled oziroma zakonsko ureditev v drugih pravnih sistemih,
               ki je sicer obvezen del vsakega zakona a bi bilo v tem primeru resnično bolje
               predvsem z vidika kompetentnosti, strokovnosti vlade, da bi v tem primeru ta del
               izpustila. Če bi namreč prebrala namreč zgolj to točko, torej točko 1.6. predloga
               novele zakona o policiji, bi pravzaprav mislila, da danes odločamo o zakonu o verski
               svobodi, morda celo ustavni spremembi 7. člena naše ustave. Iz tega dela namreč zvemo
               le, kaj določa francoska ustava, pa belgijska, madžarski zakon, češki zakon,
               avstrijski, nemški zakon, ampak zgolj na področju primerjalnega pregleda ustavnih
               ureditev, konkretno na področju verskih skupnosti in države. Pa čeprav danes odločamo
               oziroma govorimo o noveli zakona, ki ima vsega skupaj štirinajst členov vsebinskih
               členov, medtem, ko je duhovna oskrba omejena le, oziroma zgolj na 11. člen zakona.
               Veste, takšna neresnost in dejansko prikrit namen vlade izniči pravzaprav vse ostale
               spremembe, ki pa so pozitivne in verjamem da, čeprav iz tega primerjalnega pregleda
               pravzaprav nisem mogla dobiti tega vtisa, usklajene tudi s pravnimi redi Evropske
               unije.</p>
               <p>Sedaj se bom osredotočila vsebinsko na 7. člen. Govori o poligrafskem testiranju v
               okviru zbiranja podatkov zoper osumljence in za odkrivanje ter preiskovanje kaznivih
               dejanj storilcev. Praksa je pokazala, da je zanesljivost poligrafskega testiranja 90%
               v povprečju, v kolikor poligrafe uporabljajo usposobljeni ljudje, z redno potrjenimi
               licencami. Ob tem se mi zastavlja vprašanje, in upam, da bom dobila tudi odgovor.
               Glede na to, da so poligrafi v Sloveniji v glavnem prepuščeni kriminalistom oziroma
               policistom ali in koliko je slednjih z redno preverjenimi oziroma potrjenimi
               licencami, ter seveda kakšna je dostopnost poligrafov v Sloveniji. V tem kontekstu bi
               bilo namreč smiselno razmisliti o bolj dosledni in tudi strokovni vpeljavi
               poligrafskega testiranja, še posebej na področju spolnih zlorab. V svetu se namreč
               resno lotevajo preprečevanja ponavljanja spolnih zlorab pedofilov z redno nekaj
               mesečno kontrolo s poligrafskim testiranjem. Poleg tega bi bilo smiselno v okviru
               področne zakonodaje, ne sicer konkretno dotičnega zakona pa vendar, razmisliti tudi o
               določitvi dokazne vrednosti takšnih testiranj. Glede potrditve zakona mi dovolite
               pojasnilo, da bomo v SNS pač glasovali na podlagi razprave in seveda glasovanja o
               amandmajih k 11. členu.</p>
            </sp>
            <sp xml:id="SDZ4-Redna-10-2005-10-26.sp183">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednjega vabim za govornico gospoda Jelena, da predstavi stališče
               DeSUS-a.</p>
            </sp>
            <sp xml:id="SDZ4-Redna-10-2005-10-26.sp184">

               <speaker>IVAN JELEN:</speaker>

               <p>Še enkrat hvala za besedo. V poslanski skupini DeSUS bomo predlog zakona o spremembah
               in dopolnitvah zakona o policiji podprli. V predlogu zakona je predvidenih kar nekaj
               novitet, uporaba nekaterih policijskih pooblastil, delovno pravna razmerja,
               zaposlitev za določen čas, zavarovanje zunanje meje Evropske unije, nekatere kazensko
               prekrškovne zadeve in verska oskrba policistov, med katerimi je slednja naj
               odmevnejša. Urejenost le te je deležna prav posebne pozornosti v nekaterih državah,
               Španiji, Italiji, pri nas pa bo sprejem tega zakona postala tudi prioritetna
               pravica.</p>
               <p>Z vloženim amandmajem smo dosegli, da so do pravice glede religiozne duhovne oskrbe
               upravičeni le policisti. Za natančna pravila pa naj poskrbi pristojni minister.
               Takšna urejenost verske duhovne oskrbe v policiji pa že nakazuje na koleracijo z
               zakonom o verski svobodi, 23. člen, možnost duhovne oskrbe za policiste. Z mnenjem
               zakonodajno-pravne službe oglašamo in obenem opozarjamo na nekatere nejasnosti in
               nedorečenosti v zvezi s takšno ureditvijo.</p>
               <p>Po našem mnenju takšna možnost verske duhovne oskrbe policistov odraža dostojno
               ravnanje policije, ne glede na njihovo regioliozno opredeljenost, pripadnost, hkrati
               pa tudi prilagodljivost njihovemu poklicu. Predlagane rešitve glede verske duhovne
               oskrbe predstavljajo odsev pravic vojaških oseb, ki jim je med vojaško službo
               zagotovljena ta oskrba z zakonom o obrambi. Torej posebna situacija v vojaških
               okoliščinah. Vsekakor si v naši poslanski skupini DeSUS prizadevamo, da s
               predlaganimi spremembami in dopolnitvami zakona poiščemo in izdelamo skupno
               kompromisno rešitev. V zvezi s policijskim kuratom, ki naj bi skrbel in služil tej
               pravici, imamo pomisleke glede njegovega teritorialnega izvrševanja obveznosti na
               omejene pravice policistov.</p>
               <p>Načeloma se strinjamo z omenjenim predlogom zakona o spremembah in dopolnitvah zakona
               o policiji, čeprav bi bilo po našem prepričanju potrebno ponovno in trezno presoditi
               o tej verski pravici. Naša poslanska skupina DeSUS bo predlog vseeno podprla.</p>
            </sp>
            <sp xml:id="SDZ4-Redna-10-2005-10-26.sp185">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Petan v imenu SDS.</p>
            </sp>
            <sp xml:id="SDZ4-Redna-10-2005-10-26.sp186">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani gospod minister, spoštovani! Z
               zakonom o policiji iz leta 1998, je bil postavljen sistemski okvir delovanja policije
               kot organa v sestavi ministrstva za notranje zadeve. Zakon je bil večkrat noveliran,
               zadnje večje, iz leta 2003, so bile spremembe, ki so bile opredeljena glede
               pritožbenega postopka ter na področjih policijskih pooblastil. Sedanje spremembe
               imajo intenco, da se zakonom o policiji uskladi z drugimi zakoni, ki sistemsko
               urejajo določena področja, v našem primeru je to zakon o prekrških in zakon o
               kazenskem postopku.</p>
               <p>Pomembno vsebinsko spremembo pomeni ureditev uporabe poligrafa. Z uveljavitvijo
               novele zakona o kazenskem postopku iz leta 2003, policija ne more več uporabljati
               poligrafa za odkrivanje osumljencev, temveč le za zbiranje obvestil od osumljencev,
               se pravi od oseb, zoper katere je sum že definiran. Eden izmed namenov poligrafa po
               starem sistemu ni bil več mogoč. Z novo spremembo, se pravi s predlagano spremembo se
               zagotavlja, da je poligrafsko testiranje je dopustno tudi za odkrivanje storilcev in
               ne zgolj za pridobivanje obvestil od že odkritih osumljencev, vendar samo, če oseba
               za to da pisno soglasje.</p>
               <p>Del vsebine gre v smeri večjega varovanja človekovih pravic v policijskih postopkih
               pridržanim in vabljenim osebam. Gre za postopek humanega ravnanja z osebami, ki jim
               je bila omejena prostost in ki potrebuje tudi zdravniško pomoč. Pridržani osebi je po
               novem treba priznati pravico do dostopa do zdravnika tudi s pravico, da jo pregleda
               zdravnik po njeni izbiri, in sicer poleg morebitnega zdravniškega pregleda, ki ga
               opravi zdravnik po izbiri policije. Omenjeni pregled se mora opraviti zunaj slušnega
               in po možnosti tudi vidnega polja policistov, seveda v primeru, če zdravnik, recimo,
               zaradi varnosti ne zahteva drugače. Zapis o pregledu pa mora biti dostopen tudi
               pridržani osebi in njenemu odvetniku. Sprememba rešuje tudi problem pridržane osebe,
               ki je bila vrnjena s strani tujih varnostnih organov, olajšuje pa tudi postopek v
               obratni smeri, ki do sedaj ni bil dovolj definiran.</p>
               <p>Največ razprave na matičnem odboru pa je bila deležna mogoče najmanj pomembna
               dopolnitev. To je zagotovitev možnosti duhovne oskrbe policistom, ki jim je zaradi
               določenih okoliščin onemogočena, pa to duhovno oskrbo želijo. To vprašanje je v
               večini demokratičnih držav Evropske unije, kot je recimo Španija, Nemčija, Italija,
               pa tudi Islandija, rešeno in imajo področje lepo urejeno. Tudi v ZDA je tako.
               Omenjena oskrba sloni na sporazumih, ki so jih sklenile države s posameznimi verskimi
               skupnostmi. Gre za področje, ki bi mu lahko rekli strpnost do drugačnih, pa vendar je
               to področje, ki je pritegnilo največ razprav. Po drugi strani je to nerazumljivo, ker
               je to pri nas že rešeno na področju oboroženih sil in se je pokazalo kot zelo
               pozitivno. V Slovenski demokratski stranki je kompromisna rešitev glede duhovne
               oskrbe, ki je predlagana, primerna. Omenjena sprememba zakona v celoti pa je korak
               naprej in ga v Slovenski demokratski stranki podpiramo. Hvala.</p>
            </sp>
            <sp xml:id="SDZ4-Redna-10-2005-10-26.sp187">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. /Zvonjenje mobilnega telefona./ Prosil bi, da vključite uvidevnost in
               izključite telefone. Hvala lepa.</p>
               <p>Naslednji ima besedo gospod Gulič, v imenu LDS.</p>
            </sp>
            <sp xml:id="SDZ4-Redna-10-2005-10-26.sp188">

               <speaker>ALEŠ GULIČ:</speaker>

               <p>Spoštovani predsedujoči, cenjeni gospod minister, kolegice in kolegi! Poslanski klub
               Liberalne demokracije Slovenije podpira spremembe in dopolnitve zakona o policiji,
               vendar ne čisto vseh.</p>
               <p>Poslanski klub podpira predvsem tiste spremembe zakona, ki sledijo pomembnejšim
               ciljem, ki jih uvaja novela. To je uskladitvi zakona z zakonom o prekrških in zakonom
               o kazenskem postopku, delu, ki govori o povečanju varovanja človekovih pravic v
               policijskih postopkih, predvsem pridržanim in vabljenim osebam, potem ureditvi
               uporabe poligrafa pri odkrivanju in preiskovanju kaznivih dejanj, ureditvi posebnosti
               delovnopravnih razmerij v policiji, pomembnih za učinkovito izvajanje policijskega
               dela, in pa rešitvi kadrovske problematike pri zaposlovanju policistov.</p>
               <p>Poslanski klub Liberalne demokracije pa ne podpira sprememb, ki uvajajo religiozno
               oskrbo policistov na neustrezen način. Določbe so namreč nejasne in ne določajo
               okvirov izvrševanja. Na slednje je opozorila tudi zakonodajno-pravna služba. Pravica
               do izpovedovanja vere je zasebne narave in se načeloma opravlja v času, ki je osebi
               na razpolago izven delovnega časa, se pravi, v prostem času, ki ga imajo policisti
               tako kot vsi drugi zaposleni. Če pa pri opravljanju določenega poklica posamezniku
               seveda to ni omogočeno ali pa je zelo oteženo in razpolaganja s prostim časom
               pravzaprav ni ali pa mu je omejena svoboda gibanja pa je potrebno religiozno, duhovno
               oskrbo zakonsko urediti z določitvijo posebnih pogojev oziroma okoliščin, v katerih
               bo takšna ureditev sploh prišla v poštev. To možnost ste seveda imeli, dragi kolegi
               in kolegice, včeraj, ko smo predlagali zakon o verski skupnosti, kjer je bilo to zelo
               jasno določeno in seveda je vprašanje, če ima takšno določilo kaj iskati v tem
               zakonu.</p>
               <p>Govorimo sicer o tem, da to ureja zakon o obrambi in to na primeren način, saj določa
               omejitve načina izvrševanja, seveda tega v zakonu o obrambi ravno ni je pa v
               nekaterih odlokih in pa v ../Nerazumljivo./.., ki se je vzpostavil v času, ko smo
               imeli še naborniški sistem tako, da je dandanes tudi to vprašanje. Nasploh pa v
               poslanskem klubu Liberalne demokracije Slovenije nasprotujemo, da bi zaposlovali
               posvečene osebe v ta namen, nenazadnje moramo vedeti, da bi ena posvečena oseba ali
               pa kurat, tako da bo bolje jasno, o kom govorimo, moral opravljati to službo za
               približno 8 tisoč policistov, če seveda predvidevamo, da je večina takšnih, ki je
               vezana na eno versko skupnost. Ampak če na hitro pogledamo, potem vemo, da je
               policija ravno tista institucija, ki ima kar veliko ljudi iz različnih verskih
               skupnosti, in se stvar še bolj zaplete. Tako je to neizvedljivo ali pa pomeni, da bi
               imeli v policiji nekega uslužbenca, ki bi lahko to opravljal čisto za vse verske
               skupnosti, vendar dvomim, da bi se verske skupnosti strinjale. Se pravi, gre za
               nasprotje med 14. členom ustave in pa načelom enakosti pred zakonom. Pripadniki
               različnih veroizpovedi bi bili pač različno obravnavani, eni bi imeli to možnost,
               drugi bi bili pa prikrajšani.</p>
               <p>Za predlagano ureditev ni osnove v ureditvah drugih držav, na katere se sicer
               sklicuje predlagatelj zakona, saj v njih izpovedovanje vere ni nikjer posebej
               zagotovljeno tudi v policiji, ampak je tam pač zagotovljeno z ustavo, v glavnem na
               takšen način kot je pri nas s tem, da je pač slovenska ustava sodobnejša kot so
               druge.</p>
               <p>Tole bi bilo skoraj vse. Poslanski klub Liberalne demokracije Slovenije bo, če odbor
               ne bo oblikoval svojega dopolnila kot je bilo rečeno, s katerim bi uredil določbo
               člena s pripombami zakonodajno-pravne službe in navedenimi pripombami odprl dopolnilo
               Socialne demokracije, ki predlaga črtanje člena, se pravi, ali dopolnilo odbora ali
               pa dopolnilo Socialne demokracije. Hvala lepa.</p>
            </sp>
            <sp xml:id="SDZ4-Redna-10-2005-10-26.sp189">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji je na vrsti gospod Potrč, ki bo predstavil stališče SD.</p>
            </sp>
            <sp xml:id="SDZ4-Redna-10-2005-10-26.sp190">

               <speaker>MIRAN POTRČ:</speaker>

               <p>Hvala lepa, gospod podpredsednik. Gospod minister, kolegice in kolegi. Zakon o
               spremembah in dopolnitvah zakona o policiji, čeprav ni obsežen, prinaša pomembne
               novosti, morda vsem na seji matičnega delovnega telesa niti nismo posvetili dovolj
               pozornosti.</p>
               <p>Eden od razlogov, za to je lahko tudi dejstvo, da odbora, na sejo odbora niso bili
               povabljeni prizadeti sindikati. Tako smo poslanke in poslanci šele danes dobili
               njihovo pismo, v katerem nas opozarjajo na nesprejemljivost 10. in 11. člena zakona,
               predvsem pa nam sporočajo, da so pristojnemu ministrstvu svoje predloge in pripombe
               posredovali že pred tremi meseci, vendar se ministrstvo nanje ni odzvalo. Če je to
               res, je to nezaslišana ignoranca, ki kaže na odnos tega ministrstva in vlade na vlogo
               in možnosti sindikatov. Pričakujem, da bo vlada oziroma pristojni minister ta odnos
               pojasnil, saj če je vsebina pisma točna, je že to lahko zadosten razlog, da zavrnemo
               predlagani zakon in zahtevamo, da se najprej opravi usklajevanje vsebine s
               pristojnimi sindikati, kakor določa tudi zakon o javnih uslužbencih.</p>
               <p>Toda kakorkoli že, je na enega od dveh vprašanj, to je na pravico do duhovne,
               religiozne oskrbe policistov poslanska skupina Socialnih demokratov opozorila že s
               predlogom, da se ta pravica in ta člen v zakonu črta. Menila je namreč, da je treba
               najprej oceniti, ali sploh obstojijo okoliščine in primeri, ki bi zaradi narave dela
               zahtevali takšno pravico. In če bi bili, jih je treba jasno tudi zapisati, saj takšna
               splošna določba kot je bila v zakonu dopušča možnost zlorabe te pravice, ki lahko
               pomeni tudi vzpostavljanje neenakosti pred zakonom, morda pa tudi poseg v ustavno
               načelo svobode vesti in veroizpovedi, ki pomeni tudi, da se ta pravica nikomur ne
               vsiljuje. Ob tem amandmaju poslanske skupine Socialnih demokratov in opozorilih
               zakonodajno-pravne službe s podobno vsebino, se je v odboru razvila široka razprava,
               ki ji je sledila ugotovitev, da je natančnejša opredelitev razlogov primerov in
               pogojev pod katerimi je zaradi posebne narave in okoliščin dela upravičena religiozna
               oskrba policistov, toda le tistih, ki to žele, v zakonu nujna. S tem je soglašal tudi
               predstavnik vlade, ki pa na žalost ni imel pooblastila, da bi dal soglasje na novo
               besedilo 11. člena. Zato so zdaj k temu členu vloženi kar štirje amandmaji. Predlog
               za črtanje, ki ga vlagata poslanski skupini Liberalne demokracije in Slovenske
               nacionalne stranke in dva amandmaja, enega od vlade, oziroma predstavnikom štirih
               poslanskih skupin, in enega, ki ga vlagamo mi. Vse to kaže, da gre za resno
               vprašanje, ki smo ga poslanke in poslanci Socialnih demokratov upravičeno sprožili in
               je o njem potrebna resna razprava.</p>
               <p>In še eno vprašanje bi bilo morda potrebno naše večje pozornosti. To je predlog 10.
               člena, ki uvaja posebne možnosti sklenitve delovnega razmerja za določen časa do
               petih let za delo na zunanji meji Evropske unije. Ob splošni težnji vlade, da razširi
               možnost dela za določen čas v javni upravi, kar je tudi vsebina predlaganega zakona o
               javnih uslužbencih je za konkretne okoliščine ta predlog morda še logičen. Ob
               njegovem skrbnem branju pa je res, da ni posebej precizen in pušča odprtih mnogo
               vprašanj njegove različne uporabe. Ali je tako predlagano namenoma ali pa gre za
               nepreciznost ne vemo. Toda ta člen, ki v razpravi na odboru ni bil postavljen med
               vprašaj in ga zato ne moremo amandmirati zahteva le potrebna pojasnila in
               pričakujemo, da jih bo vlada danes dala.</p>
               <p>Poslanska skupina Socialnih demokratov menim, da je predlagani zakon podprl pomembna
               vprašanja. Če bi bila pripravljenost v vladi in vladajoči koaliciji, bi morda
               zahtevala njegovo dopolnitev. Od tega, kako bodo sprejeti amandmaji k 10. členu in od
               tega, kakšna bodo pojasnila, ki jih bo dal minister, pa bo odvisno naše glasovanje o
               zakonu. Hvala.</p>
            </sp>
            <sp xml:id="SDZ4-Redna-10-2005-10-26.sp191">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naj samo obvestim vse poslanke in poslance, da vlada pri tej točki ni
               najavila nobenega časa, kar pomeni, da ne bo mogla odgovarjati na raznovrstna
               vprašanja in bodo to očitno storili kdaj drugič. To sem dolžan opozoriti, ker sem to
               preveril.</p>
               <p>Nadaljujemo s predstavitvijo stališč poslanskih skupin. Na vrsti je gospod Koren v
               imenu NSi.</p>
            </sp>
            <sp xml:id="SDZ4-Redna-10-2005-10-26.sp192">

               <speaker>DRAGO KOREN:</speaker>

               <p>Hvala za besedo, predsedujoči. V poslanski skupini Nove Slovenije - Krščansko ljudske
               stranke bomo predlog zakona o spremembah in dopolnitvah zakona o policiji podprli.
               Zakon o policiji ureja pristojnosti policije, njene delovne naloge in organiziranost.
               Sedanja organizacija policije in delovnopravna zakonodaja nista omogočili zaposlitve
               policistov za določen čas za daljše obdobje od dveh let. Predlog zakona, ki ga imamo
               danes pred seboj to popravlja in omogoča sklenitev pogodbe o zaposlitvi za določen
               čas za največ pet let. Mislim, da ima ta določba lahko pozitivne posledice, kajti
               menim, da se bo lahko s tem država izognila množici presežnih delavcev, ki bi
               nastala, ko bo varovanje zunanje meje EU prevzela Republika Hrvaška. Zakon ureja tudi
               povrnitev stroškov osebam, ki jih policija vabi v policijske prostore in tudi ureja
               način vabljenja teh oseb. Poleg tega zakon prinaša tudi to, da odvzem prostosti
               osebi, ki so jo izročili tuji varnostni organi traja največ 48 ur.</p>
               <p>Predlog zakona se usklajuje z zakonom o prekrških, povečuje standard varovanja
               človekovih pravic v postopku predvsem pridržanim osebam in glede dostopa do
               zdravnika, kjer bodo imele pridržane osebe pravico do pregleda pri zdravniku, ki ga
               bodo same izbrale brez navzočnosti policistov, razen če bo zdravnik to navzočnost
               zahteval. Za večjo učinkovitost in hitrejši potek predkazenskega postopka bo sedaj
               omogočeno poligrafsko testiranje tudi za posameznike, ki niso osumljenci, če bodo
               podali ustrezno izjavo.</p>
               <p>Glede na posebno naravo dela policistov predlagamo tudi amandma, ki bo omogočil
               relegiozno duhovno oskrbo policistov takrat, ko mu je uresničevanje te pravice
               oteženo. To velja še posebej za policiste, ki bodo sodelovali v raznih misijah, kjer
               se srečujejo s težkimi pogoji dela. S tem bo policijska služba postala primerljiva z
               vojaško, kjer imajo to področje urejeno že kar nekaj let in se ta služba tudi uspešno
               izvaja.</p>
               <p>V poslanski skupini Nove Slovenije - Krščansko ljudske stranke bomo predlagan zakon
               in amandma Nove Slovenije, SDS in SLS podprli.</p>
            </sp>
            <sp xml:id="SDZ4-Redna-10-2005-10-26.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji je na vrsti gospod Bajc v imenu SLS.</p>
            </sp>
            <sp xml:id="SDZ4-Redna-10-2005-10-26.sp194">

               <speaker>JOSIP BAJC:</speaker>

               <p>Spoštovani gospod podpredsednik, predstavnik ministrstva na notranje zadeve, kolegice
               in kolegi. Z obravnavanim predlogom zakona o spremembah in dopolnitvah zakona o
               policiji usklajujemo veljavni zakon o policiji z zakonom o prekrških in zakonom o
               kazenskem postopku. Spremembe in dopolnitve obravnavanega zakona povečujejo varovanje
               človekovih pravic v policijskih postopkih, podrobno urejajo uporabo poligrafa pri
               odkrivanju in preiskovanju kaznivih dejanj, odpravljajo dvome o krajevni pristojnosti
               policistov in nenazadnje urejajo vprašanje glede možnosti religiozne oskrbe
               policistov. Ker z obravnavanim zakonom usklajujemo le tega z drugimi zakoni in
               urejamo nekatera druga področja, ki doslej niso bila ustrezno urejena, bomo poslanci
               poslanske skupine Slovenske ljudske stranke spremembe in dopolnitve zakona o policiji
               podprli.</p>
            </sp>
            <sp xml:id="SDZ4-Redna-10-2005-10-26.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zaključili smo s predstavitvijo stališč poslanskih skupin, prehajamo na
               razpravo o členu in o vloženih amandmajih k tem členu, ki jo bomo vodili na podlagi
               pregleda amandmajev z dne 25.10.2005. In sicer, v razpravi imamo samo en člen, 11.,
               in sicer amandma poslanske skupine SNS in poslanske skupine LDS, ki sta enake
               vsebine. Amandma poslanske skupine SD ter amandma poslanskih skupin SDS, SLS in NSi.
               Kdo želi besedo? Gospa Žgajner Tavš, prosim.</p>
            </sp>
            <sp xml:id="SDZ4-Redna-10-2005-10-26.sp196">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Jaz sem sicer že v uvodni predstavitvi povedala
               tisto, kar je po mnenju Slovenske nacionalne stranke neustrezno v tem sicer dobrem in
               pozitivnem zakonu. Rekla bom še enkrat, da 7. člen ustave jasno govori o tem, da so
               verske skupnosti in država ločene. S tega vidika je pravzaprav to določilo, ki ga ja
               vnovič skozi stranska vrata agresivno vsilila vlada, tokrat v zakon o policiji
               popolnoma neustrezen.</p>
               <p>In dovolite mi ob tem še eno pripombo. Omenila sem že pregled, ki je tudi sestavni
               del tega zakona, pregled tovrstne ureditve v ostalih evropskih državah. Niti v eni
               državi, pa so navedene Francija, Belgija, Madžarska, Češka, Avstrija, Nemčija, ni
               zaslediti, da bi zakon o policiji vključeval podoben člen, kot ga vključuje ta
               predlog zakona, torej 11. člen. In veste kaj je grozno. Ko slišim s strani gospoda
               Petana govoriti o strpnosti in o tem, kako imajo nekatere države versko oskrbo tudi v
               policijskih službah. Omenil je Združene države Amerike. Ta isti človek oziroma
               njegova stranka oziroma njegova vlada, ki jo ne sestavlja zgolj ena politična stranka
               se ne zaveda, kako zelo dobro imajo na drugih področjih sisteme urejene Združene
               države Amerike. Pa se bom zopet navezala, na spolno nasilje, register, register
               pedofilov, ki ga ta vlada ni podprla oziroma ga ne podpira. To je grozno.</p>
               <p>Mislim, da več o teh zadevah pravzaprav niti ni smiselno govoriti. Morda še enkrat
               apel vladi, ki pa sicer danes žal nima besede, da resnično razmisli o določilu, ki ga
               je vpisala v zakon, ki določa versko oskrbo policistov, da dejansko to vsebino umakne
               iz predlaganega zakona, ki je sicer, še enkrat poudarjam, dober zakon.</p>
            </sp>
            <sp xml:id="SDZ4-Redna-10-2005-10-26.sp197">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Milan Petek.</p>
            </sp>
            <sp xml:id="SDZ4-Redna-10-2005-10-26.sp198">

               <speaker>MILAN PETEK:</speaker>

               <p>Hvala podpredsednik. Sam sem podpiral ali pa podprl oba amandmaja, ki črtata ta
               sporen člen, ki govori o verski oskrbi v policiji. Zdi se mi,da bi na ta način
               najlažje odpravili vse dileme odpravili in kasneje v neki drugi obliki reševali
               morebitne potrebe po zadovoljevanju te verske oskrbe tudi v policiji, če že sploh
               samo v policiji. Pri vsem tem me bega to, kar sem slišal prej, da vlada ni
               rezervirala časa za to, da bi sploh odgovarjala na vprašanja in pa pripombe. Torej,
               kot zgleda, ta valjar dela tako, da si niti časa ne vzame, da bi z opozicijo
               polimiziral ali pa razlagal svoje odločitve, kar kaže samo na to, da so trdno
               odločeni zakon sprejeti brez razprave o tem ali pa razpravo čisto pasivno sprejeti in
               se do nje ne opredeljevati.</p>
               <p>V tem poročilu, ki ga je odbor napisal, je tekst, ki je napisan korektno. Gospod
               Gorenjak se bo spomnil, ker ga je tudi sam izražal, kjer piše "tudi predstavnik
               predlagatelja se je v razpravi v tej določbi strinjal, da bi bilo dobro njeno
               besedilo natančneje oblikovati itd.". Torej moram reči, da sem jaz, z ozirom na to,
               da sem prisostvoval odboru, pričakoval, da bo predlagatelj takrat, ko bo prišel v
               okolje, v katerem pooblastilo mora dobiti, to svojo dilemo prenesel v obliki nekega
               ustreznega amandmaja preko načina, kot mora biti. Če mi gospod Gorenak kaže tisto,
               kar je napisano, je daleč od tega, kar je bilo takrat rečeno in tam rečeno. Očitno
               predstavnik predlagatelja takrat, kljub temu da ni imel pooblastil, ni resno mislil,
               ko je predlagal ali pa je mislil, da bo uspel predlagati eno ustrezno določilo za
               vse.</p>
               <p>Torej v tem zakonu, ki govori o tem, kar pravzaprav se vsaj meni poraja vtis, počasi
               leze v vse neke naše pore zakonov, ki jih sprejemamo po predlogu bolj smešnica kot pa
               res, je bilo tukaj rečeno, zakaj ne bi pravzaprav vlada nam dala seznam o zakonu, v
               katerega misli na nek način spraviti vero, cerkev ali pa te sorodne oblike ver in
               cerkev, ki imajo tudi posebno mesto, pa ne bi imeli težav, da bi se skozi vsak zakon
               prebijali, enostavno bi vedeli to nas čaka, dvignilo roke in popustili, ker je tako
               in tako nepotrebno o tem govoriti. Zdi se mi, da nas podcenjujete vsi skupaj.</p>
               <p>Torej, ko predlagate taka določila, pravzaprav že v naprej negirate ustavne
               določenosti o ločenosti vere in pa države, negirate pravzaprav, da imamo več verskih
               skupnosti, ker je ta zakon pisan dobesedno samo za eno vero, za eno cerkev, ker
               enostavno ni možno realizirati vsega tega kar bi si vsak policist pravzaprav lahko
               zaželel za to, da bi prišel do ustrezne duhovne in verske oskrbe, da ne govorim o
               tem, da mi postaja pravzaprav že siptomatično, da bo počasi vsi javni uslužbenci, kot
               zgleda, morali skozi to fazo iti, pa če sedaj, prej so šli vojaki, sedaj morajo
               policisti, počasi bodo železničarji, šolniki, zdravniki, na koncu bomo imeli za vse
               te, ki v javnih službah delajo, skoraj že obvezno versko in duhovno oskrbo in zdi se
               mi, da ta država ne pluje v pravo smer.</p>
               <p>Zakon, tako je bilo rečeno, ki omogoča fleksibilnost, mišljeno je, da fleksibilnost
               urejuje minister, ne more biti dober. Zakon mora biti natančen, zakon mora biti tako
               precizen, da ne dopušča dvomov, da ne dopušča ravno te fleksibilnosti, in če
               predlagatelj oziroma tisti, ki zagovarja fleksibilnost in ga prepušča ministru tako
               trdi, mislim, da je v krepki zmoti.</p>
               <p>Ko sem prisostvoval razpravi in ko berem ta tekst iz delovnega poročila, me bode v
               oči tudi tekst, ki je tako jasno napisan, da bolj jasno ne more biti, izrekel ga je
               pa gospod Kokalj, ki ga sedaj ni tu. Piše takole: "Izraženo je bilo tudi mnenje, da
               bi možnost religiozne duhovne oskrbe lahko prispevala k bolj človeškemu ravnanju
               policije." Torej, ne vem, kakšna je danes ta policija. Zdelo se mi je, da je dovolj
               človeška, da zna ravnati tako, kot mora, da je naučena tega, kako mora ravnati. Kot
               zgleda, so zdaj cerkev ali pa verska in duhovna oskrba tiste, ki bodo počlovečile
               njegova dejanja. Če je temu res tako, potem se zamislite, kakšno policijo imamo, da
               torej koalicijski poslanec predlaga na ta način počlovečenje tega ravnanja. To kaže,
               da očitno ti policisti, če tako misli koalicija, niso šli skozi ustrezno obliko
               šolanja v osnovni ali srednji šoli, niso doživeli ustrezne oblike izobrazbe, niso
               doživeli ustrezne oblike vzgoje in po mojem bi takšni namesto kakšne duhovne in
               verske oskrbe bolj potrebovali kakšnega psihologa, na koncu mogoče psihiatra, da jih
               spravi v red, če sami ne znajo skozi vso to obliko usposabljanja, ki so ga morali
               imeti pred sprejetjem v službo in pa po sprejetju ali pa v službi, da zagotovijo
               človeško ravnanje z občani, oziroma državljani Slovenije.</p>
               <p>Zaradi tega, da bi se vsem tem čerem, vsem tem očitkom, vsem tem dvomom okoli
               ustreznosti takšnega ali drugačnega člena izognili, mislimo, da je najbolj smotrno in
               primerno sprejeti amandma, ki ga predlagata SNS in LDS, kar pomeni črtanje tega
               člena. In nekje v nekem drugem zakonu, verjetno v zakonu, ki mu pravimo že Šturmov
               zakon, ki ga čakamo, da ga dobimo v roke, pravzaprav zagotovimo način izvrševanja te
               duhovne in verske oskrbe, ne pa tako sporadično z vsakim zakonom posebej. Hvala.</p>
            </sp>
            <sp xml:id="SDZ4-Redna-10-2005-10-26.sp199">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi vabim gospoda Potrča. Potem naj se pripravi gospa Lavtižar
               Bebler.</p>
            </sp>
            <sp xml:id="SDZ4-Redna-10-2005-10-26.sp200">

               <speaker>MIRAN POTRČ:</speaker>

               <p>Hvala lepa. Gospod podpredsednik, najprej hvala za obvestilo, da se vlada ne želi z
               nami pogovarjati, ampak da je svoje sporočila, zdaj je pa na tem, da odločimo. Moram
               reči, da sem žalosten in hkrati protestiram, resno protestiram zoper takšen način
               dela vlade.</p>
               <p>Kdor je bil na seji matičnega odbora, ve, da smo se o 10. členu resno pogovarjali in
               da je predstavnik vlade - pa ne kritiziram predstavnika vlade, gospoda Gorenaka,
               ampak pooblastila, ki jih je imel - sporočil, da z mnogočem soglaša, da pa nima
               pooblastil, da bi lahko na matičnem delovnem telesu dosegel dogovor o vsebini
               spornega člena. Že to je zelo sporno, ker so matična delovna telesa ravno temu
               namenjena, da se tam iščejo skupne rešitve in oblikujejo besedila. Zdaj si pa vlada
               ni vzela časa, da bi to storila na seji državnega zbora. Da bom korekten, moram
               povedati, gospod Gorenak me je poklical in mi je povedal, da bo v vladi pripravljen
               amandma, ki ga bodo vložile poslanske skupine, takrat je mojega že poznal. Njegovih
               komentarjev ne bom povedal, ker so bili najbrž osebni. Vendar želim povedati, da pa
               pri pripravi tega amandmaja, čeprav je bilo obljubljeno, niti poslanske skupine, niti
               vlada, z mano, kot predlagateljem, niso sodelovale. Toliko o tem.</p>
               <p>Drugo. Meni je najbliže, da črtamo 73.a oziroma 11. člen. Vendar vem, da se to ne bo
               zgodilo, ali pa bom grozno začuden, če se bo to zgodilo. Zato sem po razpravi v
               matičnem delovnem telesu predlagal amandma, ki bi bil po mojem še sprejemljiv in
               boljši, tako da bomo dobili veljavni člen, ali pa besedilo, kot ga predlaga
               vlada.</p>
               <p>In sedaj ali so med predlaganim besedilom vlade in mojim razlike. Da, so in to po
               moje zelo zelo bistvene. Poglejte naprej. Vlada pravi, policist, ki to želi ima
               pravico do religiozne oskrbe prilagojene njegovim poklicnim zahtevam. Kaj je to?
               Nedoločeno, neopredeljeno, o tem odloča vlada v svojem podzakonskem aktu. Naprej pa
               piše, še zlasti v okoliščinah, ko mu je uresničevanje te pravice oteženo, se pravi
               tudi v drugih, še zlasti pa v teh, ko mu je oteženo. Mislim, da je to popolnoma
               odprta rešitev, ki dopušča vse, priznava pa tudi, da gre za otežene okoliščine. Mi pa
               smo na seji matičnega delovnega telesa govorili o tem, da če, samo zaradi tega, ker
               ni v položaju, da bi svojo religiozno duhovno oskrbo lahko uresničeval zaradi tega,
               ker je v takih delovnih okoliščinah in izrecno omenjali, če je policijska enota v
               Afganistanu, da rečem, kjer ni katoliške cerkve, je najbrž želja in prav možnost, da
               se to omogoči. Ne pa, kadar je v nedeljo doma, pa slučajno v nedeljo dežura, pa zato
               ne more zvečer, zjutraj ali prejšnji dan opraviti svoje obveznost do svojega
               izražanja verskih čustev. Zato je to po moje nesprejemljivo.</p>
               <p>In drugo, piše, da minister samo določi organizacijo te duhovne oskrbe. Se pravi,
               organizacijo določi, da pove, v kakšni obliki, na kakšen način, s koliko ljudmi, kje,
               ne pa tudi pogoje in druge stvari. In sedaj poglejte moj člen, naš predlog, po
               katerem se policistom, ki zaradi delovnih obveznosti ne morejo uresničevati
               religiozne oskrbe omogoči njeno uresničevanje. Zaradi delovnih obveznosti in ne
               morejo, to sta dva pogoja, ki sta izrecno drugačna od teh, ki sta napisana v
               amandmaju dveh poslanskih skupin. In kar je še več, primere, pogoje in način
               izvrševanja. Se pravi ne organizacija, ampak primere kdaj ni mogoče uresničevati
               pogojev, ki morajo biti izpolnjeni, potem način realizacije, ki zame v policiji ne
               pomeni, da bo nastavljen stalen korak, ker ta lahko potem potuje po celi Sloveniji in
               ne bo mogel tega uresničiti, ampak da se bo zagotovila verska oskrba kadar bodo
               takšni primeri in pogoji res izpolnjeni. Mislim, da bi to bila neka rešitev, ki bi
               bila skladna z ustavo.</p>
               <p>Povem pa še to, da si želim mnogo mnogo bolj precizne določbe, kot so v zakonu o
               obrambi. Ker ko sem v pripravi te seje prebiral pravilnik, ki ga je takrat podpisal
               dr. Anton Grizod sem namreč videl kakšna je vsebina tega pravilnika. In upam, da ne
               bo minister Mate kakšen pravilnik na podlagi te določbe v zakonu nikoli izdal, tudi
               če bi bilo sprejeto to kar predlagata dve koalicijski stranki. Predlagam, da se, če
               ne bo mogoče sprejeti amandmaja za črtanje, podpre naš amandma, ki smo ga vložili v
               imenu poslanske skupine Socialnih demokratov in se s tem le najde boljša rešitev od
               tiste, ki jo predlaga vlada, ki bo pustila popolno svobodo in možnost ministru, da se
               sam odloča na kakšen način bo, ob mnogih odprtih vprašanjih, in brez potrebe
               organiziral religiozno oskrbo, trdim, tudi takrat, ko zaradi delovnih obveznosti
               sploh ne bo potrebna in bo zato res mogoče reči, da presega ustavno obveznost, ki jo
               na tej točki glede zagotavljanja vesti in veroizpovedi ima država. Hvala.</p>
            </sp>
            <sp xml:id="SDZ4-Redna-10-2005-10-26.sp201">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Lavtižar Bebler, potem dr. Slavinec.</p>
            </sp>
            <sp xml:id="SDZ4-Redna-10-2005-10-26.sp202">

               <speaker>DARJA LAVTIŽAR BEBLER:</speaker>

               <p>Hvala, gospod podpredsednik. Želim izraziti ogorčeno nasprotovanje temu, da vlada ni
               prijavila nekega časa, ki bi ga imela na voljo zato, da se tukaj z nami pogovarja o
               zakonu, ki ga je vložila v zakonodajno proceduro. Ocenjujem namreč, da gre za izredno
               šikaniranje in nepopisno aroganco s strani vlade, potem ko je vendarle na samem
               odboru za notranjo politiko in pravosodje videla, da je to predmet, o katerem
               obstojijo različna mnenja, da je to predmet, o katerem nekateri poslanci menimo, da
               gre za nekatere ustavno pravno sporne odločitve in seveda najlažje je tukaj obsedeti,
               obmolčati in si misliti, psi lajajo, karavana gre pa naprej. Torej, ogorčena sem nad
               tem, da nas ta vlada pusti, opozicijo, v taki vlogi, da smo enostavno nemočni, potem
               pa nam, tako kot včeraj, še minister Virant reče, saj ste opozicija, saj ste plačani
               za to, bodite torej opozicija. To je višek arogance, kaj takega, pa sem bila poslanka
               bila že v prvem demokratično izvoljenem parlamentu leta 1990, nisem doživela in žal
               sem med tem časom preživela tudi nekaj časa v Evropi, če rečem tako, konkretno v
               ustavni, v svetu Evrope, ki se predvsem ukvarja s področji kot so človekove pravice,
               pluralna demokracija in vladavina prava. Sedaj, ko sem spet nazaj, še težje prenašam
               takšne šikanoze, ne morem verjeti, da je to res.</p>
               <p>Ko se pogovarjamo o zakonu o policiji, se moramo zavedati, da gre za neko specifično
               področje, za neko področje, kjer gre za državno prisilo, ker mora seveda vlada
               prevzeti še toliko večjo odgovornost za to, kaj ponudi v neko zakonodajno ureditev in
               kaj potem tudi predlaga v sprejem. Tukaj bi podprla tudi mojega poslanskega kolega,
               Milana Petka, ki je rekel, da se pravzaprav vsak dan srečujemo z nekimi zakonskimi
               predlogi, ki poskušajo uveljaviti neko posebno, privilegirano vlogo ene verske
               skupnosti. Pa bi bilo res morda prav, dajte nam seznam zakonov, v katere boste
               vpeljali poseben privilegiran položaj duhovnikov rimskokatoliške cerkve, poseben
               privilegiran položaj, ne vem koga, da bomo vedeli, kaj nas čaka. Pa še nekaj,
               finančno ovrednotite te stvari.</p>
               <p>Poglejte, nesprejemljivo je, da sedaj po vrsti lepo ugotavljamo, da tako rekoč na
               vsakem področju, ki ga vlada predlaga v ureditev, predlaga tudi, da je potreben nek
               korak, da je potrebna neka duhovna oskrba, saj bomo potem naleteli na železničarje,
               na gasilce, na poslance in poslanke. Seveda, mislim da bi že zdavnaj potrebovali neko
               duhovno oskrbo, ampak to, kar se tukaj dogaja, je posledica tega, da nekateri
               poslanci očitno dejansko niso notranje uravnovešeni. Mislim, da je skrajni čas, da se
               temu naredi konec in da se pogovarjamo tako, kot se mora pogovarjati zakonodajalec.
            </p>
            </sp>
            <sp xml:id="SDZ4-Redna-10-2005-10-26.sp203">

               <speaker>PODPREDSEDNIK DR. MARKO PAVLIHA:</speaker>

               <p>Prosim, če želite govoriti se prijavite k razpravi, lepo prosim. Besedo ima samo
               gospa Lavtižar Bebler.</p>
            </sp>
            <sp xml:id="SDZ4-Redna-10-2005-10-26.sp204">

               <speaker>DARJA LAVTIŽAR BEBLER:</speaker>

               <p>Zelo je enostavno z roko zamahniti in reči, ta ki govori je pač nekako obremenjen z
               neko ideologijo ali kaj podobnim. Ne, gospodje in gospe, jaz nisem obremenjena z
               nobeno ideologijo in z ničemer takim, ampak obremenjena sem s tem, da morajo biti
               zakoni na teh področjih, ki so posebej občutljivi v skladu z ustavno ureditvijo, v
               skladu z evropskimi standardi na področju človekovih pravic, pluralne demokracije in
               vladavine prava. In to je vse, kar pričakujem od tega parlamenta in tudi od te vlade,
               ki si ne vzame minute časa, da bi nam tukaj poskušala pojasniti zakaj je menila, da
               je ravno taka določba, ki jo predlaga, potrebna in utemeljena. Hvala.</p>
            </sp>
            <sp xml:id="SDZ4-Redna-10-2005-10-26.sp205">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je doktor Slavinec, potem pa gospod Zagorac.</p>
            </sp>
            <sp xml:id="SDZ4-Redna-10-2005-10-26.sp206">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Torej, tudi sam seveda podpiram amandma
               Liberalne demokracije, da se 11. člen črta, saj je, kot je bilo razvidno že iz
               razprave na matičnem delovnem telesu in seveda tudi tukaj vidno, da v tej obliki člen
               ni pripravljen tako, da bi lahko sledil vsem naštetim aktom, od ustave naprej in
               predvsem da bi še naprej zagotavljal ločitev cerkev od države, kakor tudi da bi lahko
               zagotovil enakopravnost vseh pripadnikov policije, torej vseh policistov. Sam se bom
               spomnil na dejstvo, da so prav gotovo med policisti pripadniki različnih
               veroizpovedi. Škoda, da si je vlada prostovoljno vzela besedo, saj je v členu je
               opredeljeno, da organizacijo religiozne duhovne oskrbe in način izvrševanja te
               pravice v policiji podrobneje podpiše minister in minister je tukaj, bi ga lahko
               vprašali, kako si je to stvar zamislil in kako jo bo izvajal. Verjetno nima podatkov,
               koliko policistov pripada posamezni veroizpovedi. Nenazadnje opredelitev vero
               izpovedi se po mojem vedenju lahko uporablja zgolj v statistične namene. Opozarjam pa
               seveda tudi na to, da so predeli v Sloveniji, konkretno v Prekmurju, kjer rimsko
               katoliška cerkev ni večinska in me sedaj zanima, ali bo ta duhovna oskrba
               zagotovljena vsak dan po celotnem teritoriju Slovenije. To upam, da je vsem tukaj
               sprejemljivo, da ni primerna rešitev.</p>
               <p>Se mi pa zdi popolnoma primerno, da kot smo že prej slišali, ko gredo policisti v
               tujino, v nevarne države, še posebej tiste, kjer je veroizpoved drugačna od rimsko
               katoliške - saj nenazadnje so žarišča in vojne prav zaradi vere nastale in ko tam
               opravljajo svojo policijsko dolžnost - da takrat dobijo možnost oskrbe, če drugo ne,
               predvsem zaradi njihove varnosti, saj bodo bistveno izpostavili v kolikor bodo v
               tistih okoljih iskali svoje cerkve.</p>
               <p>Da morajo policisti vzdrževati psihofizično kondicijo daljši čas in jim je oskrba,
               torej religiozna, duhovna oskrba zato nujno potrebna, to je zelo težko sprejeti. Saj
               je veliko poklicev, kjer prav tako morajo več kot 8 ur vzdrževati še višjo
               psihofizično kondicijo. Nenazadnje se tudi težko predstavljam kirurga, ki operira
               dosti dlje od 8 ur na dan in bo potem vmes to oskrbo rabil. Torej, v taki obliki,
               upam seveda, da ni tudi tako mišljeno, kot v taki obliki zapisano dopušča, v taki
               obliki se mi vsekakor to določilo ne zdi primerno, prav tako se mi ne zdi primerna
               primerjava policije z vojsko, saj so zadolžitve, obremenitve in tudi časovna
               strnjenost le-teh pri policiji bistveno drugačne kot v vojski in moje mnenje je, da
               to zadevo lahko enostavneje in konkretneje opredelimo v zakonu, ki ga je vlada
               pripravila o verskih skupnostih in prepričan sem, da če policisti s svojim strokovnim
               usposabljanjem in tudi samimi izkušnjami, pristopom in njihovo duhovno širino in
               integriteto ne bodo lahko zagotavljali svoje psihofizične kondicije v času
               službovanja, potem, kot rečeno, sem prepričan tudi bog ne bo mogel pomagati. Hvala
               lepa.</p>
            </sp>
            <sp xml:id="SDZ4-Redna-10-2005-10-26.sp207">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. Na vrsti je gospod Zagorac, potem pa gospod Rezman.</p>
            </sp>
            <sp xml:id="SDZ4-Redna-10-2005-10-26.sp208">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Seveda bom podprl amandma Slovenske nacionalne
               stranke. Nekako sem razočaran, da nam vlada ne bo mogla zaradi časovne stiske za
               katere je, po mojem prepričanju, kriva sama, razložiti katere so tiste države
               Evropske unije, ki imajo primerljivo zakonodajo. Nenazadnje bom na ta člen pogledal
               tudi z druge strani, in sicer s strani priviligiranega položaja nekaterih služb, ki
               jih želi vlada ustvariti. Vsak ve, vsaj prepričan sem, da se vsakdo za službo
               policista odloči po svoji lastni vesti. In postavljati policiste zaradi njihove
               oblike dela v nek priviligiran položaj se mi zdi neresno in popolnoma nepotrebno.
               Nenazadnje, če uvajamo duhovno oskrbo v policijo, se lahko, tako kot je že nekdo pred
               mano omenil, ustvari tudi zidarski ceh im tudi oni bodo hoteli duhovno oskrbo.
               Nenazadnje me zanima ali vlada pri spremembi zakona o poslancih predvideva duhovno
               oskrbo v državnem zboru, tudi naš poklic je služba tako kot policijska, oziroma, tako
               kot vsaka druga. Glede argumenta, da bo uvedba duhovne oskrbe vplivala na boljši
               razvoj osebnosti oziroma človečnosti pri policiji, menim, da bi potem tudi ta vlada
               že nujno potrebovala duhovnika v svojem zakonu. Ne vem, ali se splača truditi,
               vladajočo koalicijo sedaj prepričevati, da je naš amandma dobronameren in da v bistvu
               sledi Ustavi Republike Slovenije pa tudi če bi vas, ki tukaj danes zastopate
               vladajočo koalicijo ta trenutek uspeli prepričati, bi to bilo še vedno premalo za
               sprejem amandmaja glede na to, koliko vas je prisotnih v dvorani. Hvala.</p>
            </sp>
            <sp xml:id="SDZ4-Redna-10-2005-10-26.sp209">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. Besedo ima gospod Rezman, potem pa gospod Sok.</p>
            </sp>
            <sp xml:id="SDZ4-Redna-10-2005-10-26.sp210">

               <speaker>VILI REZMAN:</speaker>

               <p>Hvala lepa še enkrat. Jaz bi rad najprej povedal, da z ničemer nimam ambicij, da bi
               branil vlado, lahko pa rečem, da vsaj malo zadovoljstva lahko izrazimo nad tem, da
               takrat, ko smo predlagali, da se omejijo pravice vseh tistih, ki so v policiji
               zaposleni na policiste, ni preprečila sprejema takšnega določila. To je za nas že bil
               nek znak recimo takratne kooperativnosti, seveda pa bi bilo nadvse dobrodošlo, če bi
               zdaj smeli predstavniki, ki so tukaj z nami tudi diskutirati, z nami tudi
               razpravljati.</p>
               <p>Jaz bom svoje stališče povedal v zvezi s temi štirimi amandmaji, Najbolj vesel bi
               bil, če bi lahko in jaz bom podprl ta prvi amandma, ki je ponovljen dvakrat, ker se
               mi zdi korekten. Vendar vem, da ta amandma ne bo sprejet in potem na preostane
               razmišljanje kaj storiti potem pri drugem oziroma pri tretjem in pri četrtem
               amandmaju. Tretji amandma je nekoliko slabši od tistega prvega in drugega pa za nas
               še zmeraj dober in vreden podpore, tudi za tega bom glasoval. In potem ostane še ta
               zadnji, ki so ga tri stranke podpisale, ki pa je takšen, da nas spravlja v zadrego
               zato, ker če bi ga zavračali potem bomo v koliziji s tistim kar nekateri v javnih
               službah že imajo zagotovljeno recimo v naši vojski. In jaz ga bom na koncu, ker gre
               za gradacijo, za popuščanje pri stopnji sprejemljivosti, kljub temu podprl, ker to
               sprejemljivost razumem tako, če sta prvi in drugi amandma dobra, potem je tretji
               amandma Socialnih demokratov nekoliko slabši in četrti je tisti, ki je še na meji
               sprejemljivosti. Prebral sem pa vmes...</p>
            </sp>
            <sp xml:id="SDZ4-Redna-10-2005-10-26.sp211">

               <speaker>PODPREDSEDNIK DR. MARKO PAVLIHA:</speaker>

               <p>Prosim, malo tiše tisti, ki nimate besede.</p>
            </sp>
            <sp xml:id="SDZ4-Redna-10-2005-10-26.sp212">

               <speaker>VILI REZMAN:</speaker>

               <p>Prebral sem pa vmes - to mi je bilo zdaj omogočeno - tudi pravilnik, ki so ga v
               prejšnjem mandatu sprejeli v vojski, in moram reči, da smo lahko kar zadovoljni, da
               kaj tako neumnega danes tukaj ne sprejemamo.</p>
            </sp>
            <sp xml:id="SDZ4-Redna-10-2005-10-26.sp213">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Sok, potem pa gospod Prijatelj.</p>
            </sp>
            <sp xml:id="SDZ4-Redna-10-2005-10-26.sp214">

               <speaker>ALOJZ SOK:</speaker>

               <p>Hvala lepa za besedo. Tega amandmaja ne bom podprl. Čudi pa me razprava nekaterih
               kolegov, ki danes pogrešajo tu stališče vlade. Če bi opozicija res tako z velikim
               veseljem poslušala vlado, bi ta opozorila bila dobronamerna; vemo pa, da je
               pravzaprav to samo nek poskus razprave, ki ni vsebinska, ki je že izven vsebine. Zato
               bi se sam raje dotaknil same vsebine tega amandmaja in tega člena. Ker je prej
               kolegica Beblerjeva omenila tudi poslance, ja, saj, glejte, po mnogih evropskih
               parlamentih z nekoliko daljšo demokratično tradicijo, kot je pri nas, imate v
               parlamentih možnost duhovne oskrbe - kako ne? - tudi v Bruslju! Ne vem, kje ste vi,
               gospa, pravite, da ste v Evropi precej časa, ampak očitno ta Evropa na vas ne deluje
               tako, kot bi naj. To je nekaj čisto normalnega, tudi v parlamentih. Ne vem, kako bi
               vi reagirali, če bi nekdo tu prišel z idejo, da se pa vendarle za tiste poslance, ki
               verujemo, omogoči neka soba, kjer lahko opraviš, če hočeš, tudi to duhovno oskrbo ali
               pa duhovno poglobitev ali pa molitev, kakor pač se temu reče - v nekem prostoru, ki
               je za to namenjen. Lahko se vam seveda to zdi smešno, ampak to je nek normalen
               demokratičen postopek, ki danes v vseh demokratičnih... In če ti pokažejo, recimo, v
               italijanskem ali pa madžarskem pa še katerem parlamentu, ti imajo kaj pokazati. Kaj
               pa lahko mi pokažemo v tem našem parlamentu? Niti nobenega spomenika nimamo, kjer bi
               lahko rekli, poglejte, to so pa zaslužni možje za nastanek Slovenije, ali kaj
               podobnega. Kdaj bomo začeli te zadeve, spoštovani kolegi in kolegice poslanke,
               urejati? Kdaj bomo začeli biti ponosni na svojo zgodovino? Ali bomo še naprej
               poslušali vso to destrukcijo in to, kar se... Ne, gospa Potrata, saj boste dobili
               besedo. Ni samo moj problem, to je problem nacionalne zavesti nekega naroda, ki
               pač...</p>
            </sp>
            <sp xml:id="SDZ4-Redna-10-2005-10-26.sp215">

               <speaker>PODPREDSEDNIK DR. MARKO PAVLIHA:</speaker>

               <p>Gospod Sok, malo se oddaljujete od teme in amandmaja, lepo prosim.</p>
            </sp>
            <sp xml:id="SDZ4-Redna-10-2005-10-26.sp216">

               <speaker>ALOJZ SOK:</speaker>

               <p>Niti ne, saj se danes pogovorimo o zelo pomembni zadevi. Mislim...</p>
            </sp>
            <sp xml:id="SDZ4-Redna-10-2005-10-26.sp217">

               <speaker>PODPREDSEDNIK DR. MARKO PAVLIHA:</speaker>

               <p>Govorimo o zakonu o policiji...</p>
            </sp>
            <sp xml:id="SDZ4-Redna-10-2005-10-26.sp218">

               <speaker>ALOJZ SOK:</speaker>

               <p>Vem, in o duhovni oskrbi. In glede na to, v kakšni situaciji se policisti velikokrat
               znajdejo, se mi zdi povsem normalno, da se nekaj takega tistim, ki to želijo,
               omogoči. In če dovolite, spoštovani podpredsednik, včeraj smo tu razpravljali o nekem
               predlogu zakona, ki ga je predlagal poslanski kolega Gulič, in je bilo v 18. členu
               zapisano, da lahko 25 oseb v tej državi sestavi svojo vero in se ji da po tem zakonu
               pravica, kot vsem verskim skupnostim. Dobro razumem, gospa Potrata. Se pravi 25
               ljudi. Kako ste se včeraj zavzemali za to? Danes, ko pa predlagamo, da se omogoči
               duhovna oskrba ne samo, tako kot piše tukaj policijski sindikat ene religiozne
               skupnosti. To v zakonu ne piše ... Vsem, ki so to sposobne in kateri pripadniki to
               čutijo in to potrebujejo. Jaz se ne morem strinjati, kolega Potrč je opozoril na
               pismo sindikata, da sindikat opozarja na to in nekako cilja, da bo to omogočilo samo
               eni verski skupnosti. Od kod pa jim ta ideja! In da sindikat problematizira stroške,
               ki jih bo država namenila za ta namen. Saj to ni stvar sindikata. Stvar sindikata je
               kaj drugega. Tudi ni stvar sindikata, če bo policist zaposlen za določen čas, kako bo
               sprejet v delovno razmerje. Lahko umirite kolege iz opozicije!</p>
            </sp>
            <sp xml:id="SDZ4-Redna-10-2005-10-26.sp219">

               <speaker>PODPREDSEDNIK DR. MARKO PAVLIHA:</speaker>

               <p>Prosim lepo, dvignite roko, če želite razpravljati. Gospod Sok, nadaljujte.</p>
            </sp>
            <sp xml:id="SDZ4-Redna-10-2005-10-26.sp220">

               <speaker>ALOJZ SOK:</speaker>

               <p>Zelo so živčni, če se njim kaj reče v kakšnem medklicu, reagirajo kot da bi jim, ne
               vem, kot da bi jih čebela ali pa sršen napadel, mi pa moramo poslušati vse te
               medklice. Torej eno... Saj, bi rad govoril o amandmaju, ampak me motite, očitno ne
               želite poslušati in se človek ne more skoncentrirati. Dobro, saj...</p>
            </sp>
            <sp xml:id="SDZ4-Redna-10-2005-10-26.sp221">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac, boste imel potem proceduralno...</p>
            </sp>
            <sp xml:id="SDZ4-Redna-10-2005-10-26.sp222">

               <speaker>ALOJZ SOK:</speaker>

               <p>O amandmaju sem povedal, ne bom ga podprl. Ta rešitev v zakonu je dobra, sindikat
               sicer lahko ima svoje mnenje, ampak to je mnenje sindikata, mislim pa, da se sindikat
               naj loteva tistih tem, ki so sindikalne vsebine ne pa tisto, kar se dejansko
               sindikata ne tiče. Torej oni problematizirajo, kako bo sklenjena pogodba o
               zaposlitvi, ali bo to za uradniško delovno mesto, ali za delavca v policiji, potem če
               se ga bo smelo na vsa delovna mesta razporejati.</p>
               <p>Glede duhovne oskrbe, tukaj pa še pišejo večje neumnosti in problematizirajo tisto,
               kar ni problem in kar ni njihovo delo. Torej oni se naj pobrigajo, da bodo delavci na
               delovnem mestu imeli vse tisto kar jim pripada. Jaz bi razumel sindikat, da bi
               zahtevali še več, ne pa, da zahtevajo za svoje delavce manj kot jim pa delodajalec
               ponuja. Oni zahtevajo manj kar se jim ponuja. Kakšen pa je to sindikat? Ta sindikat
               je samo zaradi tega ker pač je in ko bomo tisti, ki so člani, ko bodo to spoznali, da
               jih takšen sindikat ne zastopa kot bi jih mogel, potem bo tudi ta sindikat postal nek
               normalen sindikat in bo delal tisto kar od njega dejansko pričakujemo.</p>
               <p>Mislim, da je ta rešitev zelo dobra, da dejansko ne favorizira nobene verske
               skupnosti, lahko pa priznam, da so verske skupnosti po velikosti različno velike in
               različno močne. To kar vas nekatere zelo boli in moti. To je pa dejstvo. To je tako
               kot v parlamentu. Ena stranka je veliko večja, ker je dobila veliko več na volitvah
               in ima večjo moč odločanja kot pa tista, ki je veliko manjša in se navadno znajde v
               opoziciji. To je realnost, ki se ji reče parlamentarna demokracija in za katero smo
               se v tej državi zavestno s plebiscitom leta 1990 odločili. Hvala lepa.</p>
            </sp>
            <sp xml:id="SDZ4-Redna-10-2005-10-26.sp223">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Bom zelo počasi pa zelo jasno prebral drugi odstavek 75. člena, pa ga
               lepo prosim imejte nekje v mislih.</p>
               <p>Na seji zbora ne sme nihče govoriti dokler mu predsedujoči ne da besede. Govornik sme
               govoriti le o vprašanju ki je na dnevnem redu.</p>
               <p>Gospod Zagorac je prosil za proceduralno.</p>
            </sp>
            <sp xml:id="SDZ4-Redna-10-2005-10-26.sp224">

               <speaker>BOŠTJAN ZAGORAC:</speaker>

               <p>Hvala za besedo.</p>
            </sp>
            <sp xml:id="SDZ4-Redna-10-2005-10-26.sp225">

               <speaker>PODPREDSEDNIK DR. MARKO PAVLIHA:</speaker>

               <p>Proceduralno ima prednost pred repliko.</p>
            </sp>
            <sp xml:id="SDZ4-Redna-10-2005-10-26.sp226">

               <speaker>BOŠTJAN ZAGORAC:</speaker>

               <p>Moram reči, da me je zelo zaskrbelo dejstvo, da v slovenskem parlamentu nimamo kaj
               pokazati za razliko od italijanskega, pa bi državnemu zboru, predvsem glede na
               njegovo sestavo trenutno predlagal, da razmisli o tem, da bi v predverje postavili
               eno kapelico dokler nima duhovne oskrbe. Hvala.</p>
            </sp>
            <sp xml:id="SDZ4-Redna-10-2005-10-26.sp227">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac, ne vem kako je bilo to povezano z uporabo poslovnika. Repliko ima
               gospa Lavtižar Bebler.</p>
            </sp>
            <sp xml:id="SDZ4-Redna-10-2005-10-26.sp228">

               <speaker>DARJA LAVTIŽAR BEBLER:</speaker>

               <p>Hvala za besedo gospod podpredsednik. Res je, nekatere parlamentarne stranke so
               večje, nekatere so manjše, ampak če prav razumem smo mi tukaj iz Liberalne
               demokracije Slovenije bistveno večja stranka kot ste vi, Nova Slovenija. Torej se
               razumemo, tukaj ni nobenega problema. Ampak po tistem, kar ste povedali, pa vam
               verjamem, da imate probleme s koncentracijo. Govorili ste zelo zmedeno, mešali ste
               jabolka in hruške in predvsem ste bili neolikani, ker ste govorili medtem na glas, ko
               sem govorila jaz za govornico, ko mi je dal predsedujoči besedo. In spraševali ste
               me, v katerem delu in v kakšni Evropi sem bila.</p>
               <p>Ja. Ko govorimo o molilnicah, jaz sem zato, naredimo molilnico v državnem zboru,
               najbrž bi bila za marsikoga dobrodošla, sploh ni problem. Ampak v tem zakonu ne
               govorimo o molilnicah, v tem zakonu govorimo o kuratih, to pa je razlika. To boste
               priznali. In o kuratih, ki so zapovedani z zakonom in ki jih plačujejo naši
               davkoplačevalci. To pa je drug problem. In problem je, kot smo že danes govorili o
               enakosti pred zakonom, o tem, ali so pri nas dejansko verske skupnosti enakopravne in
               delujejo svobodno in ali smo dejansko državljani pred zakonom enaki, o tem se danes
               tukaj pogovarjamo. In zato je sramota, da vlada ni priglasila časa, ko bi se hotela o
               teh stvareh z nami pogovarjati. Ali delamo tukaj zakon, ki bo upošteval pravice vseh
               državljanov in državljank ali tukaj mešetarimo, da bomo naredili tak zakon, ki bo
               dajal samo enemu delu državljanov in državljank prav in jim omogočal nek privilegij.
               In ali je prav, da v ta zakon o policiji določimo, da so policisti upravičeni do
               duhovne oskrbe, ali pa potem naletimo še na druge kategorije ljudi in poklicev, kjer
               pač ta duhovna oskrba ni zagotovljena in zastavlja se tudi vprašanje, ali je ravno
               duhovna oskrba tista, ki jo potrebujejo ljudje v različnih branžah, ali pa je to
               nekaj drugega. V marsikateri branži je verjetno bolj kot kurat potreben psiholog,
               mogoče tudi psihiater, ampak o tem se je treba pogovoriti. In vlada, ki pride z nekim
               konkretnim predlogom semkaj, najmanj kar je, ga naj utemeljeno in prepričljivo
               obrazloži. In mi poslanci nismo tukaj samo ....</p>
            </sp>
            <sp xml:id="SDZ4-Redna-10-2005-10-26.sp229">

               <speaker>PODPREDSEDNIK DR. MARKO PAVLIHA:</speaker>

               <p>Tri minute za repliko ...</p>
            </sp>
            <sp xml:id="SDZ4-Redna-10-2005-10-26.sp230">

               <speaker>DARJA LAVTIŽAR BEBLER:</speaker>

               <p>... in neke lutke, ampak najbrž že tisti, ki z odgovornostjo do svojih volilcev
               sprejemamo neke konkretne odločitve. Hvala.</p>
            </sp>
            <sp xml:id="SDZ4-Redna-10-2005-10-26.sp231">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Sok, sami veste, da se samo izjemoma dovoli replika na repliko in
               v tem primeru je ne bom dovolil. Vračamo se nazaj na razpravljalske tirnice.
               .../Oglašanje iz klopi./ Mislim, da ni šlo za žalitev. Prijavite se za razpravo
               gospod Sok, lepo prosim. .../Oglašanje iz klopi./ Gospod Sok prijavite se k razpravi.
               Replike na repliko ne bom dajal.</p>
               <p>Na vrsti je gospod Prijatelj, potem mag. Potrata.</p>
            </sp>
            <sp xml:id="SDZ4-Redna-10-2005-10-26.sp232">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Podprl bom amandma naše stranke in k razpravi bi
               dodal sledeče. Zakaj policisti v bistvu potrebujejo duhovno oskrbo. Delovno pravno
               razmerje je sklenjeno v skladu s kolektivno pogodbo in veljavnim zakonom o delovnih
               razmerjih. Po tem zakonu ima vsak pravico do enega vikenda v mesecu in takrat lahko
               gospe, gospodje oziroma tisti stari tovariši in tovarišice, gredo v cerkev in dobijo
               potrebno oskrbo, spoved, hostijo in vse ostalo. Jaz ne vidim potrebe, to ni vojska.
               Vojska je vpoklicana nekam na neko drugo območje, odrezana od normalnega domačega
               sveta, tam je potrebna duhovna oskrba. Potemtakem, če bomo zavzeli isto logiko, ne da
               potrebujemo samo molilnico v državnem zboru, tudi spovednico za vse tiste, ki dosti
               lažejo, da se bodo lahko vsak dan spovedali in šli mirne vesti domov, se bodo oprali
               grehov. To bi bilo nesmiselno in tudi krivično do davkoplačevalcev, ker slednji so
               tudi socialno ogroženi in dejansko revni in tudi ti sloji bodo morali plačati v
               bistvu to nadgradnjo tem strukturam.</p>
               <p>In še nekaj bi poudaril. Poglejte si proračun in videli boste koliko postavk je, ki
               zajemajo verske skupnosti in koliko proračunskega denarja namenjamo zato. In lahko se
               boste zamislili nad tem, če ne bi bilo bolj potrebno, da ta denar damo kam drugam.
               Hvala.</p>
            </sp>
            <sp xml:id="SDZ4-Redna-10-2005-10-26.sp233">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je mag. Potrata, potem bom prebral, da ne bo kakšne dileme, imam
               zaenkrat na spisku še gospoda Guliča, gospoda Petana, gospoda Kokalja in gospoda
               Soka. To je zaenkrat spisek.</p>
            </sp>
            <sp xml:id="SDZ4-Redna-10-2005-10-26.sp234">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Govora je bilo o Evropi in evropskih zgledih.
               V odnosu do religije je v Evropi trenutno najpomembnejše vprašanje vzpostavitev
               strpnosti, tolerance med vsemi verami in poziv k temu naj se nikar ne razvija in
               poudarja zavest o večvrednosti katerekoli od religij ali svobodnih veroizpovedi ali
               verske svobode, kamor štejem potem tudi agnosticizem in ateizem, ne poudarja. Zakaj o
               tem govorim? Včeraj je bilo namreč mogoče slišati, da nekateri gledamo na svet še
               vedno skozi rdeča očala. Priznam,vse kar govorim, delam, počnem delam iz svojega
               prepričanja in svojega svetovnega nazora. Nikomur ne branim, da to dela. Branim pa se
               pred tem, da mi drugi vsiljujejo kako moram gledati na svet in mi pri tem
               dopovedujejo, kako moj pogled na svet ni enakovreden njihovemu, je manj vreden in je
               slab.</p>
               <p>Zakaj ta uvod? Zaradi tega, ker je bilo govora o evropski praksi. V Strasbourgu so
               posebni molilni prostori, ampak ne samo za eno veroizpoved, ampak v skladu s
               toleranco tudi za druge veroizpovedi, ki so v Evropi številčnejše. V Evropi je tudi
               položaj cerkva v državah zelo različen. V državi Sloveniji katoliška cerkev ni
               državna cerkev. In tu se sedaj začne moj problem, ker opažam, da bi z zakonskimi
               spremembami v celi vrsti rešitev nekateri radi to storili, da bi postala katoliška
               cerkev državna cerkev. Temu pa kot poslanka državnega zbora, kot izvoljena poslanka
               nasprotujem. Zato bom podprla amandma, ki ga vlaga Slovenska nacionalna stranka, ali
               pa drugi amandma, Liberalne demokracije Slovenije, da se ta člen, ki govori o duhovni
               oskrbi v policiji, črta. Mi smo predlagali sicer, bi rekla, do vladnega predloga bolj
               razumevajočo rešitev.</p>
               <p>Kar pa zadeva vprašanje sindikata, ali se lahko ukvarja z vprašanji verske oskrbe ali
               ne, svetujem vlagateljem oziroma podpisnikom tega amandmaja, da pogledajo, kaj je
               napisano v njihovem amandmaju. Tu piše, da naj policist, ki to želi, ima pravico do
               religiozne duhovne oskrbe, prilagojene njegovim poklicnim zahtevam. S poklicnimi
               zahtevami se pa, kolikor vem, ukvarjajo sindikati. Torej lahko tudi o vprašanju
               duhovne oskrbe razpravljajo sindikati, če to koga moti, da se ravno s temi vprašanji
               ukvarjajo, pa se po njegovem ne bi smeli. Tega amandmaja pod zaporedno številko 4 ne
               bom podprla zaradi te nedorečenosti, kot tudi še drugih nedorečenosti. Ker ne vem,
               kaj to pomeni in kaj bo podpisal minister o tem, kakšna naj bi bila organizacija
               duhovne oskrbe in način izvrševanja te pravice v policiji. Upam, da ne na tak način,
               kot je to izpeljano v vojski. Kaj se je dogajalo s pravicami do duhovne oskrbe
               vojakov in njihovih družinskih članov, smo pa v preteklem letu kar nekaj brali.</p>
               <p>Da imam kar nekaj možnosti govoriti o tem, kako postaja rimskokatoliška cerkev
               državna cerkev, naj vas še na eno stvar opozorim. Seveda se lahko sklicujem samo na
               sredstva javnega obveščanja, kjer sem to prebrala. V tem primeru mislim sicer na neko
               dejavnost, ki je v prid ljudem, ne zaposlenim v policiji, sodstvu ali kakšni drugi
               dejavnosti, ampak tistim, ki se znajdejo v takem položaju, da jim je duhovna oskrba
               potrebna. Sama namreč priznavam, da je vrsta poklicev, ki so zaradi stresnosti taki
               in zagovarjam vsako obliko, ki tem ljudem pomaga vračati notranje ravnovesje. To so
               številni poklici, nimajo samo policisti opraviti s položaji, ki stresnost povečujejo,
               tudi drugi so, kot rečeno, taki. No, rada bi povedala, kako ima, recimo, katoliški
               duhovnik prednost pred predstavniki drugih veroizpovedi, ko gre za pravice ali
               duhovno oskrbo pripornikov. Takega kurata preprosto naredijo za delavca uprave in mu
               ni treba pridobivati soglasja sodišča, ki je odgovorno za posameznega pripornika in
               ima prost dostop do pripornika. Pripadniki drugih ver morajo za tako duhovno oskrbo
               počakati toliko časa, da bo njihov verski zastopnik dobil od sodišča, ki jih
               obravnava dovoljenje, da ga sme obiskati. Tu so tiste stvari, ki kažejo na neenako
               obravnavanje, kljub ustavno določenim pravilom o tem, da smo vsi enaki. Dobro bi
               bilo, če bi nekatere stvari natančno prebrali, kaj pomenijo nekatera določila v
               predlogih zakona, ki jih sedaj nekateri tako zelo napadate.</p>
               <p>Sama, kot rečeno, ne vidim potrebe, da bi v vseh okoliščinah morali zaposleni v
               policiji imeti pravico do duhovne oskrbe vseh položajih, na vseh mestih tako, da bi
               bili privilegirani glede na svoj položaj, saj to je mogoče zagovarjati samo v tistih
               okoliščinah, ko po drugi poti do takega oskrbe ne morejo priti, to pa je v našem
               amandmaju definirano. Hvala.</p>
            </sp>
            <sp xml:id="SDZ4-Redna-10-2005-10-26.sp235">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod Gulič, potem pa gospod Petan.</p>
            </sp>
            <sp xml:id="SDZ4-Redna-10-2005-10-26.sp236">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. Spet se oglašam, zaradi tega,
               ker se mi zdi, da razprava vendarle posega v tisto, o čemer bi morali govoriti včeraj
               pa pač nam ni bilo dano, namreč nasploh o razmerju med verskimi skupnostmi, njihovimi
               pripadniki, državo in pa seveda državljani, ki so lahko v katerikoli verski skupnosti
               ali pa celo v nobeni. Danes pa vendarle govorimo o zakonu o policiji, ki na neki
               način privilegira dvoje, to se pravi, postavlja dva privilegija. Najprej privilegij
               policistom, da imajo lahko versko oskrbo za razliko od vseh drugih poklicev, o tem je
               bilo že veliko govora, in seveda drugi privilegij, privilegij večjim verskim
               skupnostim, da seveda lahko vstopajo v ta prostor.</p>
               <p>Jaz mislim, da je seveda najbolje, da ta člen črtamo in da seveda čim prej in čim
               bolj jasno sprejmemo takšen zakon o verskih skupnosti, ki bo vsaj ta del urejal tako
               kot ga je urejal moj predlog, ki je seveda vse to omogočal vsem verskim skupnostim in
               pravzaprav duhovno oskrbo za vse verujoče, katerekoli vere so že in da pravzaprav to
               pot, ki sedaj nastaja, polna nekih bližnjic in obhodnic pri vsakem zakonu z nekimi
               dodatki na neki način onemogočimo zato, da bo tudi naša zakonodaja transparentna in
               jasna. Sedaj se dogaja to, da naša ustava postaja srce, ki bije samo za sebe, vse
               drugo pa deluje čisto posebej, z nekimi izjemami, dodatki, odredbami, določili,
               spremembami zakonov in to seveda prav gotovo za pravno državo, za neko konsistentno
               kulturo ni dobro.</p>
               <p>Ko govorimo o pravicah verujočih, ne smemo pozabiti tudi na zmedo, ki nastaja, kadar
               se pravice ene verske skupnosti in pa pravice države začnejo mešati. Namreč to do
               slej v vsej svetovni zgodovini do danes ni prineslo nikoli nič dobrega. Iz enih
               privilegijev so nastajali drugi, iz enih segregacij druge, iz enih stigem nove stigme
               in prav gotovo je naš parlament ena od tistih točk, ki lahko seveda take zadeve
               zaustavi. Jaz verjamem v dobrohotnost in dobronamernost vseh, ki danes tukaj
               razpravljamo, da bi ljudem ustregli, ampak kaj smo se pa morali tudi naučiti iz
               preteklosti, kaj smo se morali naučiti iz časov, ko so te zadeve postajale potem
               filtri za ljudi, ali za zaposlitev pri policistih recimo, ali pa za obravnavno
               državljanov kadar jih policisti obravnavajo. Ljudje, ne se hecati. Mi posegamo v
               takšna območja, ki so že velikokrat pokazala, da se jih ne da in ne sme reševati na
               tak način, da se vse pomeša in vse zbrodi. Iz take brozge ne bo nastalo nič dobrega
               in bodimo tokrat pametni, ker v bistvu ne gre za ne vem kakšno veliko reč, sprejmite
               amandma SNS-a ali naš amandma, se pravi da to damo vem in se osredotočimo na zakon o
               verskih skupnostih, na zakon o enakopravnosti verskih skupnosti, o verski svobodi,
               odprimo o tem javno razpravo, tam si povejmo in te zadeve, ki se tičejo potem vsega
               drugega, lahko implementiramo, ne pa, da naredimo zmedo po vsej zakonodaji in na
               koncu še neko reč, ustave, pa pač ne upoštevamo v tem času, zaradi tega, ker so
               razmere drugačne. Ampak tako se ne gre, naša ustava je jasna, jasno določa, zakona pa
               nimamo. Imamo pa 30 let star zakon s katerim se da mešetariti, očitno, zelo dobro in
               ne vem sedaj ali je res interes vlade in vladajočih, da ne pride do tega zakona, pa
               ga še kar ni v proceduri. Če strnemo, gre za zadeve, ki se tičejo vseh državljanov,
               ne samo verujočih in pojdimo v odprto in jasno, pošteno razpravo. Hvala lepa.</p>
            </sp>
            <sp xml:id="SDZ4-Redna-10-2005-10-26.sp237">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Petan, potem pa gospod Kokalj.</p>
            </sp>
            <sp xml:id="SDZ4-Redna-10-2005-10-26.sp238">

               <speaker>RUDOLF PETAN:</speaker>

               <p>Hvala za besedo. Spoštovani! Torej sedaj se je šele pokazalo kako prav ima naša
               poslanska skupina, kjer se je izoblikovalo mnenje in sem ga imel čast pred par
               minutami prebrati, kjer sem povedal, da zastopamo stališče, da je verjetno največ
               vetra ali besed dobila vsebina, ki je mogoče najmanj pomembna. To je ta duhovna
               oskrba o kateri sedaj govorimo. To pa trdim na osnovi dejstev in nekaj jih bom sedaj
               povedal.</p>
               <p>Prvo dejstvo je sledeče. Imeli smo neko pismo nekega sindikata. Ne bom opredeljeval,
               kaj ta sindikat lahko dela. To ne želim razpravljati, vendar se lahko vprašamo kateri
               sindikat je to bil. Če imam prave podatke, če nimam pravih me prosim popravite pa se
               bom opravičil. Ta sindikat, ki je to napisal, naj bi imel 8 članov. Če ni res, me
               popravite. Sindikat, ki ima 8 članov, ni reprezentativen, ne more biti. Tisti
               sindikat, ki pa je reprezentativen in ima nekaj 10-krat več članov, tisti pa nič ni
               napisal. To se pravi, da se z neko takšno obliko verjetno lahko strinja. To je prvič.
               Drugič. Rešitev, ki je podana glede te duhovne oskrbe, ni čista inovacija. Zgled je
               bil pri oboroženih silah, pa celo malo restriktivnejši je tu, tako da ne bi kdo
               očital, da je to bilo vse liberalno, pa da bo lahko zdaj kar vsak, ne vem, se šel
               duhovno oskrbo pa nekaj takega. Ni res. Ta vsebina iz zakona, ki ureja duhovno oskrbo
               v oboroženih silah, kolikor se jaz spomnim, je bila v prejšnjem mandatu sprejeta. V
               prejšnjem mandatu ni bila ta opcija večinska, in tista vsebina je bila sprejeta. To
               se pravi, spoštovane kolegice in kolegi, to je vaša opcija. Ampak jaz je ne
               kritiziram, da se razumemo, jaz samo razlagam dejstva. Takšno rešitev je predlagal
               vaš minister in vaša vlada jo je tudi potrdila in tudi v parlamentu je bila rešitev
               sprejeta. In če se ne motim, smo v prejšnjem mandatu vse rešitve ali večino teh
               rešitev, ki so se nanašale na oborožene sile, sprejemali skoraj s konsenzom; mogoče
               je kdo od posameznikov bil proti, ki se je mogoče celo samo zmotil. S konsenzom smo
               sprejemali te rešitve. Za takrat je bila ta rešitev dobra, danes je pa cel
               "rompompom" v zvezi s to rešitvijo, ko gre za nek drug segment, to je, za policijo.
               In, oprostite, ne morem drugače, kot da rečem, če ste uporabili besedo, da se
               mešetari, če se je kdaj mešetarilo, potem se je verjetno takrat, ko smo sprejemali
               tisto osnovno obliko. Ampak jaz še vedno pravim, da se ni mešetarilo in se tudi danes
               ne mešetari. Samo takrat nam je verjetno ustrezalo, danes pa nekomu, ki je takrat
               podpiral tiste vsebine, mu pač to ne ustreza zaradi česa drugega. Celo več, taka
               rešitev se je pokazala za dobro v oboroženih silah. Vaš minister je to posebej
               poudaril in pohvalil, in jaz se z njim strinjam in sem se tudi takrat strinjal, v
               vsakem primeru sem se strinjal. Lahko bi rekli, če smo tu posnemali vsebine, potem to
               posnemanje ni bilo slabo.</p>
               <p>Pa še nekaj. Tudi to bom rekel, pa komentirajte, kakorkoli želite. Jaz nisem eden
               tistih, ki bi rekel, tisto, kar je delala prejšnja vlada, je vse zanič. Tega nisem
               nikoli do zdaj rekel in tudi zdaj ne bom. V tem primeru bom pa to izkoristil. Če je
               rešitev dobra, zakaj je ne bi posnemali? In še nekaj. Nimam strahu, da bi zdaj kar na
               vseh področjih uvajali duhovno oskrbo, ker je bilo prej nek strah zaznati. Prepričan
               sem in mislim, da večina od nas tudi tako razmišlja, da sta vojaški in policijski
               poklic malo bolj specifična od ostalih, kljub temu, da spadajo v rang državne uprave;
               je razlika, mislim, da celo velika razlika med posameznimi segmenti v tej državni
               upravi. Tako da ne vidim nobenega strahu, če bomo sprejeli to rešitev. S tem bomo
               dejansko nakazali, da tudi tiste rešitve, ki smo jih že sprejeli pa so se pokazale za
               dobre, ni slabo, če jih implementiramo še kam drugam, za tisto, kar je primerljivo.
               Tako da ne vidim tu nobenega strahu in ni treba izgubljati toliko besed.</p>
               <p>Zdaj se pa vrnem na začetek. Prepričan sem, da za to področje res ni potrebno, da
               trošimo toliko besed in toliko energije, ker ni tu nobenega "bav bava", rešitve so pa
               že preizkušene. Hvala lepa.</p>
            </sp>
            <sp xml:id="SDZ4-Redna-10-2005-10-26.sp239">

               <speaker>PODPREDSENDIK DR. MARKO PAVLIHA:</speaker>

               <p>Hvala lepa. K besedi vabim gospoda Kokalja, potem pa gospoda Soka.</p>
            </sp>
            <sp xml:id="SDZ4-Redna-10-2005-10-26.sp240">

               <speaker>ANTON KOKALJ:</speaker>

               <p>Hvala za besedo. Glede na to, da se bo o tej zadevi, ki je povezana s temi amandmaji,
               razpravljalo že na odboru in da sem bil potem v medijih zelo na hitro povzet, češ, da
               bi duhovna oskrba policistov pomenila, da ne bodo več spoštovali zakona po črki, bi
               se zdaj zelo rad citiral še za magnetogram kaj sem dejansko tam povedal, če slučajno
               gospod Poglajen ki je blizu, ki poroča o delu državnega zbora, bi ga lepo prosil, da
               v celoti prepiše mojo razpravo takrat in tudi sedaj. Jaz osebno si želim bolj
               človeške policije, policije, ki zna presojati praktično vedno v stresnih situacijah
               za človeka, ki ga sreča, če ne pa za policista. Človek, s katerim ima policija
               opravka in takrat mora biti policist tisti, ki zna prebrati človeka in situacijo in
               ne vedno ravnati zgolj po črki zakona, ampak mora biti predvsem človeški in iz te
               situacije potegniti za obrambo zakona in predvsem za človeka tisto kar je tisti
               trenutek najbolje. Jaz mislim, da stalna duhovna oskrba k temu lahko samo
               pripomore.</p>
               <p>Zelo me čudi predlog amandmaja Slovenske nacionalne stranke, ker ima v imenu
               nacionalen, pridevnik nacionalen. Velika večina Slovenk in Slovencev se prišteva k
               religioznim bitjem, če gledamo samo statistiko, ljudje se štejejo, da so religiozna
               bitja in to je gotovo zelo bistveni del nacionalne identitete. Zato se sprašujem,
               kako naj človek loči, kdaj bo razmišljal in ravnal kot religiozno in duhovno bitje,
               kdaj pa ne. In če pogledam, ta amandma zahteva od policistov pravzaprav, da takrat,
               ko so na službeni dolžnosti v bistvu ne smejo biti religiozna bitja, to je nemogoče.
               In se mi zdi tak amandma popolnoma nesprejemljiv tudi z ustavnega vidika. Slišali
               smo, da gre za neke privilegije, če bi bila duhovna oskrba policistov zagotovljena.
               Ne vem za privilegije komu gre. Prej je bilo omenjeno, da gre za privilegije
               duhovnikov oziroma tistih, ki bi to duhovno oskrbo opravljali. Ta razlog se mi zdi
               popolnoma za lase privlečen, ti ljudje so v službi, ti ljudje služijo in oskrbujejo
               tiste, ki to želijo. Se pravi, tu ni pravzaprav nobenih privilegijev. Če je pa
               verovati privilegij, potem se pa moramo vprašati kje pravzaprav v Sloveniji ta
               trenutek smo. Prepovedujemo ljudem, veliki večini Slovencev, da bi imeli ta
               privilegij, da bi verovali tudi takrat, ko so v službi. Posredno iz tega amandmaja
               lahko sledi samo to. In tu gre za zelo hudo stigmatizacijo tistih, ki verujejo. Prej
               je govoril gospod Gulič o stigmatizaciji, točno to je stigmatizacija, če se tem
               ljudem, ki verujejo ali ki verujemo še vedno daje neka nalepka, da smo za to
               privilegirani. Ustava nam zagotavlja in država je dolžna zagotoviti pravice verujočih
               zasebno in javno. Verovanje ni samo zasebno. V ustavi jasno piše in nehajmo že enkrat
               s tem ideološkim bojem. Tega je bilo dovolj 50, 60 let, dajte nam enkrat pravico, da
               smo to kar smo. To je vse. Duhovna oskrba pomeni samo to, da tisti policisti, ki
               čutijo to potrebo, in hvala bogu, če jo čutijo, jaz sem prepričan, da lahko bolje
               opravijo svoje delo, če so podprti v svojem delu v vsej dimenziji, v vsej človeški
               dimenziji. Če omejimo to pravico samo na tisti čas, ko niso v službi, kar se iz
               interpretacije tistih, ki niso za to duhovno oskrbo, da razbrati, potem seveda, kot
               sem že rekel, jemljemo v kritičnih situacijah osnovno pravico, ki jo ti ljudje imajo.
               Kaj če je policist v akciji, kar je realno, nosi orožje, tudi to da imajo policisti
               krajšo delovno dobo kaže na to, da ima specifično delo in potrebujejo vso podporo, ki
               jo želijo imeti. Kaj če je ta človek v akciji, pa bom rekel, se zgodi, da je ranjen
               in želi duhovno oskrbo, pa jo v skladu z vašo interpretacijo ne smemo oziroma
               minister ne sme odobriti. Ali je to v redu? Mislim, da ni. Ampak v skladu s to
               interpretacijo se točno tako lahko razlaga zakon.</p>
               <p>Zato jaz podpiram amandma, ki so ga vložile poslanske skupine SDS, NSi in SLS in
               nasprotujem amandmaju, ki ga je vložila Slovenska nacionalna stranka in Liberalna
               demokracija Slovenije, ker mislim, da na ta način še vedno nadaljujemo stigmatizacijo
               tistih, ki se štejejo za religiozna bitja tudi v času službe.</p>
            </sp>
            <sp xml:id="SDZ4-Redna-10-2005-10-26.sp241">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Sok, potem pa gospod Kumer.</p>
            </sp>
            <sp xml:id="SDZ4-Redna-10-2005-10-26.sp242">

               <speaker>ALOJZ SOK:</speaker>

               <p>Hvala lepa, predsedujoči za besedo. Želel sem replicirati kolegici Beblerjevi, pa mi
               niste dali te možnosti, zato sem se v okviru razpoložljivega časa še enkrat prijavil
               k razpravi. Mislim, da me ne boste prekinili, ker ji bom repliciral, ker mislim, da
               je bila v svoji izjavi do mene žaljiva, povrh vsega se je še hvalila.</p>
               <p>Dejala je, da imam probleme s koncentracijo in da govorim zmedeno. To je seveda lahko
               vaše mnenje, povsem legitimno, ja pa ga čutim kot žalitev. Ne bom vam na to
               odgovarjal, rad bi vas spomnil na slovenski rek, ki pravi: Lastna hvala, cena
               mala.</p>
               <p>Kar se tiče vaše ugotovitve, da se LDS bistveno večja stranka od Nove Slovenije,
               seveda, saj ste imeli dolga leta vso oblast, ampak prepričan sem, da temu ne bo več
               dolgo tako. Hvala lepa.</p>
            </sp>
            <sp xml:id="SDZ4-Redna-10-2005-10-26.sp243">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden bom dal repliko na to razpravo, ki jo nisem imenoval repliko na
               repliko, ampak kot razpravo bi povedal rad naslednje. Prvič, po poslovniku replika na
               repliko načeloma ni dovoljena, razen v izjemnih primerih in jaz tisti primer nisem
               ocenjeval kot izjemnega, zlasti ker je še dovolj časa za razpravo. Drugo, kar bi rad
               omenil ob tej priložnosti je pa naslednje. Meja med sprejemljivo in žaljivo razpravo
               je dostikrat zelo zelo zabrisana. In mislim, da nihče tu med nami, niti zunaj te
               dvorane nima poguma in tudi toliko sposobnosti, da je sposoben v vsakem trenutku to
               mejo zarisati. Obstaja pa samo en napotek, kako si lahko žaljive razprave izognemo,
               tako, da ne obdolžujemo in se ne sklicujemo drug na drugega, da razpravljamo samo o
               predmetu, o amandmajih, o tematiki, ne pa o osebah. Če se bomo tega držali, potem
               seveda ne bo nobenih žalitev v tej dvorani. In upam, da bo tako. Drugače nam ne
               pomaga nihče, niti etični kodeks niti bog. Sedaj dajem pa repliko gospe Lavtižar
               Bebler.</p>
            </sp>
            <sp xml:id="SDZ4-Redna-10-2005-10-26.sp244">

               <speaker>DARJA LAVTIŽAR BEBLER:</speaker>

               <p>Hvala za besedo gospod podpredsednik. Jaz se torej gospodu Soku globoko opravičujem.
               Sami ste govorili o problemih s koncentracijo in jaz sem vam verjela in to je vse. Se
               opravičujem. Hvala.</p>
            </sp>
            <sp xml:id="SDZ4-Redna-10-2005-10-26.sp245">

               <speaker>PODPREDSEDNIK DR. MARKO PAVLIHA:</speaker>

               <p>Sedaj pa lepo prosim, da prekinemo z medsebojnimi replikami in obdolževanji in bi
               besedo dal gospodu Kumerju, potem bo pa na vrsti gospa Žgajner Tavš.</p>
            </sp>
            <sp xml:id="SDZ4-Redna-10-2005-10-26.sp246">

               <speaker>DUŠAN KUMER:</speaker>

               <p>Hvala za besedo, spoštovani kolegice in kolegi. Najprej bom citiral 41. člen prva dva
               odstavka, ker veliko govorimo o ustavi. In sicer piše: "Izpovedovanje vere in drugih
               opredelitev v zasebnem in javnem življenju je svobodno." In drugi odstavek: "Nihče se
               ni dolžan opredeliti glede svojega verskega in drugega prepričanja." Tako da, ko že v
               ustavi govorimo o tem, ne saj lahko pa še najprej preberem: "Starši imajo pravico, da
               v skladu s svojimi prepričanji zagotavljajo svojim otrokom versko in moralno vzgojo.
               Usmerjenje otrok glede verske in moralne vzgoje mora biti v skladu z otrokovo
               starostjo in zrelostjo, ter z njegovo svobodo vesti, verske in druge opredelitve ali
               prepričanja." Citiral sem zaradi svobode, ker seveda nekateri niste govorili o
               svobodi.</p>
               <p>Moja razprava bo pa usmerjena v naslednje. Izhajal bom iz dejstva, da gre tukaj še za
               eno parcialno rešitev in ker gre za parcialno rešitev, imamo seveda težave. Če bi
               imeli tako, kot je rekel gospod oziroma kolega Gulič, rešene stvari v krovnem zakonu
               o verskih skupnostih in bi iz tega krovnega zakona izhajali tudi v rešitvah v zakonu
               o policiji, bi imeli manj težav. Zato seveda ta rešitev, ki je v tem zakonu, glede na
               ustavo in pravice državljank in državljanov, pred zakonom, kjer smo vsi enaki, ta
               rešitev dela državljane in državljanke neenake pred zakonom. Nekateri, ki bodo imeli
               kurata, imajo zagotovljeno to versko duhovno oskrbo, nekateri, govorim sedaj
               konkretno o policiji, pa tega nimajo, ker tega kurata oziroma tega koordinatorja ne
               bodo imeli. In moje drugo vprašanje, ki je na to vezano, kdo pa si je dovolil ali kdo
               pa ve, da je naredil empirični pregled znotraj policije, koliko državljank in
               državljanov, ki opravljajo to funkcijo je pa segmentiran po posameznih verskih
               skupnostih, da lahko reče, da je večina seveda rimsko katoliške oziroma krščanske
               vere in rabi tega kurata. Zato še enkrat pravim, izvirni greh je, ker nimamo rešenih
               stvari v krovnem zakonu in nismo bili pripravljeni včeraj in v bodoče o tem še
               razpravljati. Če bi to imeli, ne bi imeli danes težav.</p>
               <p>In druga moja točka, mislim, da predvsem, ko gre za te subtilne, zelo, kako bi rekel,
               tudi osebne stvari do ljudi, do državljank in državljanov in mi smo to zakonodajno
               telo z zakonskimi rešitvami, ko privilegiramo ali damo pravico eni verski skupnosti,
               ki potepta ali pohodi to isto pravico in privilegij drugi ali pa 25. verski
               skupnosti, smo naredili napako. Ko gre za vero, za to intimno zadevo, je naša naloga,
               da ščitimo manjšino, tudi z zakonskimi rešitvami. In zato še enkrat podpiram vse
               tiste, ki so govorili, tudi če gre za versko skupnost, ki ima 500 ali pa 1000 svojih
               pripadnikov, mora imeti po ustavi in po zakonu zagotovljeno to pravico ali ta
               privilegij, kakor hočete, pa naj gre policiji, naj gre v vojski ali, ne vem, tiste,
               ki ste še danes naštevali. In tukaj je "catch" vsega in te razprave. S to zakonsko
               rešitvijo ne sledimo ustavne kategoriji, ki je zapisana v 41. členu in mislim, da je
               ta rešitev v nasprotju z 41. členom ustave.</p>
            </sp>
            <sp xml:id="SDZ4-Redna-10-2005-10-26.sp247">

               <speaker>PREDSEDNIK FRANCE CUKJATI:</speaker>

               <p>Hvala gospodu Kumarju. Gospa Žgajner Tavš. Izvolite.</p>
            </sp>
            <sp xml:id="SDZ4-Redna-10-2005-10-26.sp248">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bom pravzaprav dejala, da bi nekaterim govornikom pred menoj
               pravzaprav lahko aplavdirala za modre besede izrečene v okviru amandmaja, ki smo ga
               vložili v Slovenski nacionalni stranki oziroma Liberalni demokracije Slovenije.
               Vendar je pomembno, da tisti, ki izrekajo modre besede, vedo kaj te besede pomenijo.
               Veste tisti, na katerega sedajle pravzaprav, bom rekla ciljam, v narekovajih, upam da
               ve kakšna je razlika med duhovnostjo in religioznostjo. Jaz sama verjamem, da prav
               dobro skrbim za svojo duhovno oskrbo, ki pa ni podvržena religioznim idealom in tudi
               to je na nek način poanta tega amandmaja, ki smo ga vložili v Slovenski nacionalni
               stranki, ki nenazadnje sledi še nekemu višjemu, pa naj si bo idealu, oziroma
               predpisu, ki ga v Slovenski nacionalni stranki vsekakor spoštujemo. Reče se mu Ustava
               Republike Slovenije.</p>
               <p>In dovolite še eno pojasnilo. Jaz bom rekla, da sem ponosna, da pripadam Slovenski
               nacionalni stranki, tisti stranki, ki se bori za pravično razporeditev socialnih
               transferjev v okviru proračunov Republike Slovenije.</p>
            </sp>
            <sp xml:id="SDZ4-Redna-10-2005-10-26.sp249">

               <speaker>PREDSEDNIK FRANCE CUKJATI:</speaker>

               <p>Hvala gospe Žgajnar Tavš. Besedo ima gospod Potrč, pripravi naj se gospod Gulič. </p>
            </sp>
            <sp xml:id="SDZ4-Redna-10-2005-10-26.sp250">

               <speaker>MIRAN POTRČ:</speaker>

               <p>Hvala lepa. Razprava, ki jo danes poslušam, me vedno bolj prepričuje, da je
               pravzaprav racionalno razmišljanje in iskanje možnih poti med ekstremi v tem državnem
               zboru brezplodno početje. To pač želim povedati in mislim, da to ni dobro. Tako eni
               kot drugi se namreč ne želite opredeliti do amandmaja, ki smo ga vložili, je pa
               bistveno različen od amandmaja, ki ga je vložila poslanska skupina SDS in Nove
               Slovenije. Pa ne bom agitiral zanj, zaradi tega ker ni časa in ker moram tudi reči,
               da nimam volje. Sem pa trdno prepričan, da je problem, kako uresničevati ustavo tudi
               na tej točki, večplasten in moje razumevanje uresničevanja te ustavne določbe je v
               mnogočem drugačno, kot je bilo iz mnogih ust danes spregovorjeno. Menim namreč, da
               imamo v državnem zboru obveznost to vprašanje urediti, da pa je to zelo komplicirano
               in težko in da bi za to morali biti strpni med seboj, ko ga poskušamo urejati. Mislim
               to posebej iz razloga, ker je razlikovanje velikosti in pomena cerkva na Slovenskem
               zbuja posebej v zadnjem času občutek, da se to razlikovanje želi povečevati, in da se
               želi privilegirati določeno cerkev, mislim na. Krščansko cerkev v Sloveniji, in da se
               poskuša vpeljati postopoma v državno življenje in javno odločanje njen vpliv in njen
               poseben položaj. To pa ni dobro in mislim, da se temu v državnem zboru pač mora
               povedati tako, kot se šika. Hvala.</p>
            </sp>
            <sp xml:id="SDZ4-Redna-10-2005-10-26.sp251">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Besedo ima gospod Gulič. Pripravi naj se gospod Kovačič.</p>
            </sp>
            <sp xml:id="SDZ4-Redna-10-2005-10-26.sp252">

               <speaker>ALEŠ GULIČ:</speaker>

               <p>Spoštovani gospod Cukjati, cenjene kolegice in kolegi! Še enkrat se oglašam, ne samo
               zato, da bi ponovil to, da se moramo pravzaprav tule vendarle držati tistega okvira,
               ki nam ga postavlja ustava Republike Slovenije, ampak tudi zaradi tistega, kar sem
               prej povedal v zvezi s tako imenovanim krovnim zakonom, zakonom o verskih skupnostih
               in verski svobodi. Seveda nisem tako optimističen, da bi mislil, da bi ta vse rešil,
               ampak vendar, nekatere zadeve bi lahko postavil v take okvire, da bi se lahko tudi
               danes bolj normalno, bolj strpno pogovarjali. Ta pluralni monolit, kot bi lahko rekel
               Sloveniji, je v osnovni vendarle pluralen. In tu smo različni ljudje. Ko sem govoril
               o stigmi, kot o slabem znamenju, seveda nisem hotel in niti najmanj nisem imel namena
               kogarkoli markirati s tem, če se noče sam. Ampak stvar je taka, da vse take zadeve,
               ki povzročajo filtriranje ljudi, lahko pripeljejo do tega. Na to sem opozoril, gospod
               Kokalj, ne da bi mislil na kaj takega, kar že danes obstaja ali pa se nam zdi, da
               obstaja. Mene pač zadeve skrbijo zaradi tega, ker me je proučevanje slovenske
               zgodovine, pa tudi evropske, navedlo v to, da kakršnekoli bonitete komurkoli čez čas
               pripeljejo do tega, da so eni v zelo podrejenem, deprivilegiranem položaju in na
               koncu stigmatizirani. Če je že kdaj bilo tako z verniki, potem naj ne bo nikoli več.
               In če je bilo kdaj tako z neverujočimi, naj ne bo nikoli več - zato smo tukaj.</p>
               <p>Moja naloga kot poslanca v državnem zboru ni samo to, da bi "zelo spravljal ob
               živce", ampak je tudi ta, da vendarle poskušam zadevo spraviti v nek normalen tir,
               kjer bi se lahko pogovarjali in tudi pogovorili. Takšno določilo v zakonu, kot ga
               predvideva vlada, pa vendar že umešča nek nov filter. Samo to. Hvala lepa.</p>
            </sp>
            <sp xml:id="SDZ4-Redna-10-2005-10-26.sp253">

               <speaker>PREDSEDNIK FRANCE CUKJATI:</speaker>

               <p>Hvala gospodu Guliču. Gospod Kokalj, ste se javili k repliki? Izvolite. /Oglašanje v
               dvorani./</p>
            </sp>
            <sp xml:id="SDZ4-Redna-10-2005-10-26.sp254">

               <speaker>ANTON KOKALJ:</speaker>

               <p>Jaz gospoda Guliča prej nisem omenil. On ni meni repliciral, on je zdaj razpravljal.
               Mi je prav žal. Saj ne bom nič hudega rekel. Zahvaljujem se za konstruktivnost
               gospoda Guliča...</p>
            </sp>
            <sp xml:id="SDZ4-Redna-10-2005-10-26.sp255">

               <speaker>PREDSEDNIK FRANCE CUKJATI:</speaker>

               <p>Gospod Kokalj, smatramo to kot razpravo, za katero imate še časa 6 minut.</p>
            </sp>
            <sp xml:id="SDZ4-Redna-10-2005-10-26.sp256">

               <speaker>ANTON KOKALJ:</speaker>

               <p>Repliciram, ker sem bil omenjen.</p>
            </sp>
            <sp xml:id="SDZ4-Redna-10-2005-10-26.sp257">

               <speaker>PREDSEDNIK FRANCE CUKJATI:</speaker>

               <p>Ja, prosim.</p>
            </sp>
            <sp xml:id="SDZ4-Redna-10-2005-10-26.sp258">

               <speaker>ANTON KOKALJ:</speaker>

               <p>Saj bom kratek. Gre samo za to, da očitno z gospodom Guličem dobronamerno različno
               razumeva isto vsebino. Jaz tega ne razumem kot filter, resnično ne, ampak samo kot
               razliko, ki se pojavlja po naravni poti. To je ravno tako, kot bi rekel, da nekateri
               smo beli, drugi so črni - in da je to zdaj nek filter. Če se nekje napiše, da so
               nekateri beli, drugi so črni, to je pač naravna danost. Nekateri pač nimajo potrebe
               ali pa ne verujejo, drugi pa verujejo, in se samo zagotavlja pravica pač te danosti.
               Jaz mislim, jaz zadevo tako razumem in ne razumem na ta način, kot razume gospod
               Gulič. Mislim, da sva oba tu dobronamerna, ampak pač, očitno drugače gledava na isto
               stvar.</p>
            </sp>
            <sp xml:id="SDZ4-Redna-10-2005-10-26.sp259">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Kovačič.</p>
            </sp>
            <sp xml:id="SDZ4-Redna-10-2005-10-26.sp260">

               <speaker>DIMITRIJ KOVAČIČ:</speaker>

               <p>Hvala lepa. Iz te današnje razprave sem začutil, da veje kar precejšnja nestrpnost do
               ene od verskih skupnosti, ki obstajajo v Sloveniji. In mislim, da je to v nasprotju s
               tistim, kar je bilo malo prej povedano, da če je bila vera v preteklosti deležna
               takšnih in drugačnih postopkov, naj se to ne zgodi nikoli več. Ampak to se še kar
               naprej dogaja, ne sicer v taki obliki kot nekdaj, ampak tudi nestrpnost z govorom
               pomeni nestrpno obnašanje oziroma neprimerno etiketiranje drugače mislečih oziroma
               drugače ideološko opredeljenih.</p>
               <p>Kar se tiče pa enakopravnosti, o čemer je bilo tudi govora, pa mislim, da ustava zelo
               jasno pravi, da so vsi ljudje enakopravni, ustava ravno tako zagotavlja svobodo
               veroizpovedi, tako v javnem kot tudi v zasebnem življenju, in zakon, o katerem
               govorimo, tudi zelo jasno govori o pravici do verske oskrbe ne samo ene veroizpovedi,
               ampak katerekoli. In seveda, na ta način so vse veroizpovedi enakopravne in kdorkoli
               to želi, ima pravico do ustrezne verske oskrbe. Sedaj seveda argument tistih, ki
               pravijo, da je treba ta člen s to pravico črtati, je v tem, da seveda glede na to, da
               vse verske skupnosti zaradi organizacijskih in tudi siceršnjih težav, ker so pač
               manjše, ne morejo zagotoviti te verske oskrbe, zato se naj pa seveda tudi ta verska
               oskrba oziroma ta pravica ne zagotovi tistim, ki pa to lahko, ker so pač večje, bolje
               organizirane in tako naprej. Ampak, ali je to enakopravnost? Torej, če vsi niso
               sposobni zagotoviti te pravice, potem jo dajmo vzeti pa tistim, ki to pravico lahko
               zagotovijo?! Ali je to enakopravnost, prosim vas? Ni, ne? Potem dajmo pa še ostalim
               to onemogočiti. Tako, da mislim, da je tukaj kar precej enega sprenevedanja, predvsem
               pa nestrpnosti do tistih, ki pač so verujoči, in mislim, da gre predvsem za eno od
               obstoječih verskih skupnosti, ki jo je pač potrebno na določen način
               stigmatizirati.</p>
               <p>Tako so amandmaji, ki se nanašajo na ukinitev te pravice, so absolutno
               nesprejemljivi, amandma Združene liste bi lahko bil v določeni meri sprejemljiv,
               ampak mislim, da je vendarle amandma poslanskih skupin SDS, Nove Slovenije in Ljudske
               stranke ustreznejši, zato mislim, da ga je potrebno podpreti. Hvala.</p>
            </sp>
            <sp xml:id="SDZ4-Redna-10-2005-10-26.sp261">

               <speaker>PODPREDSEDNIK DR. MARKO PAVLIHA:</speaker>

               <p>Hvala gospodu Kovačiču. Javil se je gospod Gulič. Ste se javili? Potem je gospa
               Širca. Izvolite.</p>
            </sp>
            <sp xml:id="SDZ4-Redna-10-2005-10-26.sp262">

               <speaker>MAJDA ŠIRCA:</speaker>

               <p>Hvala lepa. Amandma, ki so ga vložile tri poslanske skupine, je najbolj enigmatičen
               amandma, ki sem ga kdajkoli imela v rokah. Ker iz njega veje toliko interpretacij, da
               tisti predpis, ki ga bo lahko podrobneje predpisal, napisal minister, si bo lahko
               dovolil precej ne samo umetniške, ampak tudi druge svobode.</p>
               <p>Kajti, sprašujem vas, kaj pomeni, da "tisti, ki to želi", to vam dokaj pomeni, "ima
               pravico do religiozne, duhovne oskrbe, prilagojene njegovemu poklicu oziroma
               poklicnim zahtevam, še zlasti v okoliščinah, ko mu je uresničevanje te pravice
               oteženo". Kdo mu otežuje to pravico? Zakaj? On po 8 urah delovnega časa lahko
               kadarkoli želi, kadarkoli to hoče, ima na voljo religiozno oskrbo, tako kot vsi
               državljani in državljanke - če to želijo in če to hočejo - zunaj delovnega časa. To
               je edino logično, to je ena enigmatičnost tega amandmaja, ki omogoča na nekoliko
               mehkejši način, kot v zakonski predlogi, zelo vehementen vstop Cerkve v policijo,
               skratka v represivni organ te države.</p>
               <p>Danes smo Cerkvi dopustili že enkrat, da je vstopila na posreden način v tožilstvo
               oziroma da je prevzela mesto državnega tožilstva, ko ji je bila dana oziroma ko boste
               potem zvečer izglasovali možnost, da ji bo dana možnost, da bo prevzela možnost v
               kazenskih postopkih za tiste, ki nimajo sorodnikov oziroma duhovnike, ki nimajo
               svojih potomcev in bo sedaj Cerkev njihov potomec. Skratka, stopa tudi s tem
               predlogom, enigmatičnem ali pa ne, ki mimogrede, danes je bilo večkrat citirano, da
               duhovno oskrbo ima tudi vojska. Seveda, ampak vojska je to duhovno oskrbo dobila v
               trenutku, ko smo se srečevali z naborniško vojsko, se pravi, s tistim korpusom ljudi,
               ki so bili v posebnih razmerah, ker so pač v celodnevnem nekem razmerju bili, v
               celodnevnem obdobju bili v nekih določenih vojašnicah, tako kot, recimo, bi lahko to
               rekli, da bi bili temu lahko deležni tudi študentje in študente v kampusih - takoj
               sem vam dala še idejo, kamor lahko Cerkev vstopa.</p>
               <p>Skratka, kaj hočem reči? S temi ukrepi, s katerimi se dnevno srečujemo, spušča nova
               oblast civilno družbo, Cerkev v državne organe, jo legitimno dopušča, podpira,
               financira in s tem tudi spreminja ustavne in druge kategorije. Spreminja delitev
               Cerkve z oblastjo in hkrati lahko samo potrdim, da spreminja in uvaja povsem nov
               kulturni boj v tej državi. Tega, priznam, se bojim, ker se s tem uvaja tudi
               ideologija nepravičnosti in razlikovanja ljudi. Eni imajo to možnost in selekcijo,
               kdo so to, delate vi, in drugi te možnosti nimajo. Hvala.</p>
            </sp>
            <sp xml:id="SDZ4-Redna-10-2005-10-26.sp263">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Nimam več odprtega seznama razpravljavcev. Vsi so odkljukani. Želi
               še kdo razpravljati? Gospod Cvikl, izvolite.</p>
            </sp>
            <sp xml:id="SDZ4-Redna-10-2005-10-26.sp264">

               <speaker>MAG. MILAN M. CVIKL:</speaker>

               <p>Danes je bilo veliko zanimivega izrečenega. Jaz seveda moram povedati, da amandma, ki
               smo ga predlagali, sledi tako iz ustave kot iz tega, da želimo z amandmajem
               zagotoviti, da ne bi vlada, ki jo vodite na način, kot se je to začelo s širitvijo
               razumevanja religiozne oskrbe v Slovenski vojski, to prehajalo na celotno državo.</p>
               <p>Jaz seveda razumem policista, predvsem kot "državnega" - v narekovaju - "uradnika".
               In razumem ga kot nekoga, ki ne bo nikoli, kot je nekdo prej rekel, sestavni del
               slovenskih oboroženih sil. Nikoli! Upam, da bo temu res tako. Zato seveda ne vidim
               nobene potrebe po enačenju statusa, ki ga predlagate v zakonu, v spremembi zakona o
               policiji, s tem, kar je zapisano v zakonu o obrambi. Mislim, da je ne samo mnenje
               zakonodajno-pravne službe, ampak tudi današnja razprava pokazala, da gre za veliko
               razumevanje, kakšno oskrbo naj bi ta pripadnik policije dobil. Jaz upam, da v kolikor
               bo ta pripadnik policije, kot je nekdo prej rekel, ranjen, da se mu bo najprej
               zagotovila zdravniška oskrba in potem v povezavi s tem vse drugo. Enačiti policijo s
               tem, kar je določil 52. člen zakona o obrambi, kjer je ta pravica vezana na vojaško
               osebo in na čas trajanja vojaške službe. S tem, kar ste pa predlagali tako v osnovni
               rešitvi kot poslanci oziroma tri stranke vladajoče koalicije, pa je očitno
               spreminjanje razumevanja policije v Republiki Sloveniji. In zato seveda menim, da bi
               bilo korektno, da podprete amandma, ki ga predlagamo, in da na podlagi tega amandmaja
               zagotovimo, da bosta slovenska država in slovenske verske skupnosti ostale ločene.
               Ker drugače ne vemo, kje se bo to končalo. Ali bomo predlagali, ne vem, duhovno
               oskrbo poslancev v državnem zboru, ali bomo predlagali duhovno oskrbo računovodij na
               ministrstvu za finance, ker seveda imajo včasih tudi težko delo.</p>
               <p>Zato bi seveda predlagal, da ta amandma sprejmete in da na ta način v polni meri
               spoštujemo to, kar pravi slovenska ustava. Vse drugo je po mojem mnenju odpiranje
               neustrezne prakse, ki se je začela ali pa ki se krepi v tem mandatu, ker seveda 52.
               člen zakona o obrambi očitno posamezne politične stranke odvisno od svojih botrov,
               pač razumemo različno. In to, kar ste predlagali s tako imenovano, kot se temu reče,
               nepomembno spremembo zakona o policiji - gre za zakon, ki ga, kot je poznano,
               sklepamo oziroma obravnavamo po skrajšanem postopku, krepko posega v sedanji status
               verskih skupnosti in po mojem mnenju grobo posega v osnovno ločnico, ki jo je
               vzpostavil 7. člen ustave Republike Slovenije.</p>
            </sp>
            <sp xml:id="SDZ4-Redna-10-2005-10-26.sp265">

               <speaker>PREDSEDNIK FRANCE CUKJATI:</speaker>

               <p>Hvala gospodu Cviklu. Gospod Koren.</p>
            </sp>
            <sp xml:id="SDZ4-Redna-10-2005-10-26.sp266">

               <speaker>DRAGO KOREN:</speaker>

               <p>Nisem se imel namena oglasiti v razpravo ob tem amandmaju, o katerem se sedaj
               pogovarjamo pa vendar me je dosedanja razprava, ki poteka, nekako v to prisila.</p>
               <p>Prisiljen sem, da se oglasim kot poslanec, ki je bil vzgojen v krščanskem duhu, da
               sem kasneje prišel do osebne vere, ki mi veliko pomeni in sem na to tudi ponosen. Iz
               današnje razprave sem večkrat čutil nestrpnost, in to nestrpnost do največje verske
               skupnosti, katere član sem tudi sam. Vsem okoli sebe puščam svobodo do svojega
               prepričanja in nobenega ne želim "posiljevati" s svojim prepričanjem, ne moram pa
               razumeti, da nekateri na vsak način skušate preprečiti to prostovoljno možnost, ki bi
               bila dana pripadnikov policije le v primerih, ko jim je onemogočeno normalno
               posluževanje svojih verskih potreb.</p>
               <p>Na koncu bi rekel še eno misel. Verske skupnosti med seboj nismo v nobenem
               tekmovanju, v nobenem sporu, v nobeni vojni. Verske skupnosti lahko med sabo zelo
               dobro sodelujemo in lahko tudi v enem prostoru, v enem objektu tri, štiri, ali pet,
               ali kolikorkoli verskih skupnosti najde svoj ustrezen kotiček, kjer bi lahko
               opravljali in zadovoljevali svoje potrebe. Hvala lepa.</p>
            </sp>
            <sp xml:id="SDZ4-Redna-10-2005-10-26.sp267">

               <speaker>PREDSEDNIK FRANCE CUKJATI:</speaker>

               <p>Hvala gospodu Korenu. Še kdo želi razpravljati? Ne. Prosim. Dovolite, to je druga
               obravnava, pri drugi obravnavi ni tega, to je možno samo pri splošni obravnavi. Želi
               še kdo razpravljati iz poslanske skupine, ki ima na voljo še čas za razpravo? Ne.
               Potem, zaključujem razpravo in s tem prekinjam to točko dnevnega reda. O amandmajih
               bomo v skladu s časovnim potekom odločali čez pol ure. Prekinjam sejo zbora, ki jo
               bomo nadaljevali ob 17. uri, to je ob petih.</p>
               <p><stage>(Seja je bila prekinjena ob 16.27 uri in se je nadaljevala ob 17.00 uri.)</stage></p>
            </sp>
            <sp xml:id="SDZ4-Redna-10-2005-10-26.sp268">

               <speaker>PREDSEDNIK FRANCE CUKJATI:</speaker>

               <p>Spoštovani! Nadaljujemo sejo državnega zbora.</p>
               <p>Prehajamo na glasovanje zbora o predlogih odločitev. Preden preidemo na glasovanje,
               prosim poslanke in poslance, da preverijo delovanje glasovalnih naprav. In sicer, na
               desni strani vložene kartice mora goreti oranžna lučka, v tem primeru se glasovanje
               lahko opravil.</p>
               <p>Prehajamo na <title>7. točko dnevnega reda.</title>
               </p>
               <p>Zbor v skladu s 139. členom poslovnika glasovanje o predlogu zakona o spremembah in
               dopolnitvah zakona o prevozu nevarnega blaga opravil v petek, 28. oktobra 2005, po
               končani zadnji točki dnevnega reda seje.</p>
               <p>Nadaljujemo s prekinjeno <title>9. točko dnevnega reda - z drugo obravnavo predloga
                  zakona o spremembah in dopolnitvah zakona o kazenskem postopku.</title>
               </p>
               <p>Prehajamo na odločanje o vloženih amandmajih.</p>
               <p>Odločamo o amandmajih k 20. členu zakona, in sicer najprej o prvem amandmaju, ki ga
               je vložila poslanska skupina LDS k 20. členu. Glasujemo. Navzočih je 62 poslank in
               poslancev, za je glasovalo 25, proti 35.</p>
               <p><stage>(Za je glasovalo 25.)</stage> <stage>(Proti 35.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o drugem amandmaju poslanske skupine LDS k 20. členu. Gospa
               Širca, izvolite, obrazložitev glasu v imenu poslanske skupine.</p>
            </sp>
            <sp xml:id="SDZ4-Redna-10-2005-10-26.sp269">

               <speaker>MAJDA ŠIRCA:</speaker>

               <p>Hvala lepa. Pri tem amandmaju gre za zelo pomembno sporočilo. Danes je bilo večkrat
               povedano, da te rešitve prinašajo razlike med ljudmi. Eni bodo dobili večje pravice
               od drugih, nedvomno. Obstaja namreč več ljudi, ki nimajo potomcev. Obstajajo
               neplodni, obstajajo ljudje, ki so se odločili, da otrok ne bodo imeli, in obstajajo
               ljudje, ki so potomce lahko tudi izgubili. Toda sedaj, tako kot je vlada predlagala,
               bodo le eni dobili zakonite dediče, ki bodo lahko imeli pravico za zahtevo varstva
               zakonitosti - in to bo Cerkev. Cerkev bo prevzela, dobila bo vlogo sorodnikov. Vsem
               ostalim pa bo lahko na voljo državno tožilstvo, tako kot je že sedaj na voljo državno
               tožilstvo tistim, ki lahko zahtevajo varstvo zakonitosti zaradi vsake kršitve zakona.
               In državno tožilstvo lahko to naredi tudi v primeru duhovnikov in redovnikov, ki
               nimajo potomcev. Sedaj so duhovniki in redovniki, ki nimajo potomcev, izvzeti iz tega
               položaja in je njihovo potomstvo, kot že rečeno, prevzela Cerkev. Gre za neenakost
               pred zakonom in lahko se sprašujemo, zakaj ne dobi takih pravic in možnosti tudi
               kakšna druga družba, civilna ali drugačna. V tem smislu menimo, da gre za hudo
               kršitev ustavnega načela enakosti pred zakonom, zato vas še enkrat prosim, da
               premislite te rešitve, ki vam jih ponuja vaša vlada, in da korigirate vsaj na tej
               točki, če pri prvem poskusu popravka 20. člena niste mogli prisluhniti. Hvala.</p>
            </sp>
            <sp xml:id="SDZ4-Redna-10-2005-10-26.sp270">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Prehajamo na glasovanje. Glasujemo. Glasovanje teče. Navzočih je
               68 poslank in poslancev, za jih je glasovalo 26, proti 41.</p>
               <p><stage>(Za je glasovalo 26.)</stage> <stage>(Proti 41.)</stage></p>
               <p>Ugotavljam, da predlagani amandma ni sprejet.</p>
               <p>Ker k predlogu zakona ni bil sprejet noben amandma, bo zbor v skladu s 139. členom
               poslovnika glasovanje o predlogu zakona opravil v petek, 28. oktobra 2005, po končani
               zadnji točki dnevnega reda te seje. S tem prekinjam to točko dnevnega reda.</p>
               <p>In prehajam na nadaljevanje prekinjene <title>10. točke dnevnega reda, to je obravnava
                  predloga zakona o spremembah in dopolnitvah zakona o notariatu, skrajšani
                  postopek.</title> Prehajamo na tretjo obravnavo predloga zakona v okviru skrajšanega
               postopka. Ker k dopolnjenemu predlogu zakona ni bilo vloženih amandmajev, v tretji
               obravnavi amandmajev ni možno vlagati, zato prehajamo na odločanje o zakonu. Ob tem
               vas obveščam, da me vlada oziroma zakonodajno-pravna služba nista obvestili, da bi
               bil zakon neusklajen. Glasujemo. Glasovanje teče. Navzočih je 70 poslank in
               poslancev. Za jih je glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s prekinjeno <title>11. točko dnevnega reda</title> , to je z obravnavo <title>predloga zakona o spremembah in dopolnitvah zakona o odpravi posledic naravnih
                  nesreč.</title> Nadaljujemo z drugo obravnavo, to je z odločanjem o vloženim
               amandmajih. Prehajamo na odločanje o amandmaju poslanske skupine Socialnih demokratov
               k 1. členu. Gospod Veber, izvolite, obrazložitev glasu v imenu poslanske.</p>
            </sp>
            <sp xml:id="SDZ4-Redna-10-2005-10-26.sp271">

               <speaker>JANKO VEBER:</speaker>

               <p>Hvala v imenu poslanske skupine. Amandma, ki sem ga poskušal obrazložiti že pri
               obravnavi zakona v razpravi, rešuje, mislim da, kar veliko zagato, kajti sam
               postopek, ki je na novo uveden v zakonu o odpravi posledic naravnih nesreč in se
               nanaša na stanovanja ali stvari, ki sov lasti občine in državnih organov, nimajo
               ustreznih postopkov dovolj natančno opredeljenih v tem zakonu, tako da bi bili
               primerljivi, recimo, z lastnino oseb zasebnega prava. Za te obstajajo zelo natančni
               predpisi, členi in tudi uredbe. In ker za to področje javnega prava, če tako imenujem
               lastnino občin in državnih organov, pričakujemo, da bi morali veljati enaki predpisi,
               predlagamo, da se s tem amandmajem omogoči pripravo uredbe, ki bi natančno definirala
               postopek za to, katera občina lahko pridobi koliko sredstev in kaj mora pred tem
               izpolniti. Gre za poseben postopek, ki je opredeljen v tem zakonu, in tudi ta poseben
               postopek potrebuje svojo uredbo. S tem samo dopolnjujemo in olajšujemo, lahko rečemo,
               primer ministru, zato da bo imel lažje in transparentnejše korake pri tem, ko bo
               odločal, koliko sredstev lahko katera občina dobi in koliko sredstev lahko dobi
               določen državni organ, ki do zdaj, recimo, ni imel te možnosti v zakonu.</p>
               <p>Če te uredbe ne bo, bo minister lahko sam pravzaprav odločal, koliko bo kateri občini
               pripadalo sredstev, kar pa menim, da ni primerna oblika in lahko povzroči veliko
               nejevolje, nezadovoljstva in mislim, da tudi po nepotrebnem preveč zapletov, ki so že
               tako in tako prisotni ob naravnih nesrečah. Tako je zelo pomembno, da je zakon čim
               bolj natančno opredeljen. Ker pa zakon v tem primeru ni najbolj primeren, je nujno
               potrebna uredba, in ta amandma napotuje predlagatelja, da pripravi uredbo. </p>
            </sp>
            <sp xml:id="SDZ4-Redna-10-2005-10-26.sp272">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Je še kakšna obrazložitev? <stage>(Ne.)</stage></p>
               <p>Glasujemo o predlaganem amandmaju k 1. členu. Navzočih je 70 poslank in poslancev, za
               je glasovalo 25, proti 44.</p>
               <p><stage>(Za je glasovalo 25.)</stage> <stage>(Proti 44.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju poslanske skupine Socialnih demokratov k 3. členu.
               Gospod Veber, izvolite.</p>
            </sp>
            <sp xml:id="SDZ4-Redna-10-2005-10-26.sp273">

               <speaker>JANKO VEBER:</speaker>

               <p>No, ne glede na izid tega glasovanja - kajti mislim, da je bila rešitev v prejšnjem
               amandmaju resnično potrebna in primerna -, če ta amandma ne bo sprejet, potem pa
               zagotovo lahko trdimo, da cilj zakona, ki govori o tem, da se predplačila izvedejo ob
               trenutku nastanka nesreče, po tem zakonu, po takšni vsebini, kot bo zapisano, če
               amandma ne bo sprejet, tega cilja ne bomo mogli doseči. Namreč, če hočemo izplačati
               predplačilo, bo treba pred tem pripraviti program. Ko pripravljaš program, je seveda
               to že nek postopek, ker pravzaprav predplačila niso potrebna niti smiselna, ampak se
               že lahko na podlagi izdelanega programa dodelijo sredstva upravičencem. Moje stališče
               in stališče poslanske skupine Socialnih demokratov je, da so predplačila potrebna v
               tistem prvem trenutku, ko škoda nastane. In to škodo naj, prvo škodo, oceni
               pravzaprav vlada, poda oceno, koliko sredstev je potrebnih za odpravo te škode, in
               seveda v tem primeru potem tudi izplača predplačilo. V kolikor tega ne bo, 37. člen
               zakona, ki obravnava to problematiko, zelo jasno nalaga vladi, da pripravi program.
               Višina sredstev, ki jih namenjamo lahko po besedilu zakona, je 20% ocenjene
               neposredne škode, pa je tako ali tako vsebina, ki ne sodi v ta 37. člen, ampak bi
               morala biti v 40. členu.</p>
               <p>In da rešimo te nedoslednosti v zakonu, predlagamo črtanje besedila, ki govori o tem,
               da višina predplačil ne presega 20% ocenjene neposredne škode, da se črta. S tem
               dejansko omogočimo predlagatelju, da doseže tisti svoj osnovni cilj, da damo
               predplačila v tistem trenutku, ko imajo predplačila smisel. Če pa teh sprememb ne bo,
               pa seveda ta predplačila, če se bodo izplačevala, se bodo izplačevala v nasprotju z
               zakonom o odpravi posledic škode zaradi ujem, kar pa mislim, da odpira nove dileme,
               nove pomisleke, nove probleme. Zato predlagam, da se ta amandma podpre.</p>
            </sp>
            <sp xml:id="SDZ4-Redna-10-2005-10-26.sp274">

               <speaker>PREDSEDNIK FRANCE CUKJATI:</speaker>

               <p>Hvala gospodu Vebru. Glasujemo. Glasovanje teče. Navzočih je 71 poslank in poslancev.
               Za je glasovalo 26, proti 44.</p>
               <p><stage>(Za je glasovalo 26.)</stage> <stage>(Proti 44.)</stage></p>
               <p>Ugotavljam, da predlagani amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi k
               dopolnjenem predlogu zakona ni bilo sprejetih amandmajev, v tretji obravnavi
               amandmajev ni možno vlagati, zato prehajamo na odločanje o zakonu. Ob tem vas
               obveščam, da me zakonodajno-pravna služba oziroma vlada niste obvestili, da bi bil
               zakon neusklajen. Glasujemo. Glasovanje o zakonu teče. Navzočih je 71 poslank in
               poslancev. Za jih je glasovalo 63, proti nihče.</p>
               <p><stage>(Za je glasovalo 63.)</stage><stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 12. točko dnevnega reda,</title> to je z obravnavo <title>predloga zakona o spremembah in dopolnitvah zakona o ukrepih za odpravo posledic
                  določenih zemeljskih plazov večjega obsega iz let 2000 in 2001, skrajšani
                  postopek.</title> Prehajamo na tretjo obravnavo predloga zakona v okviru skrajšanega
               postopka. Ker k dopolnjenem predlogu zakona ni bilo vloženih amandmajev, v tretji
               obravnavi amandmajev ni možno vlagati, zato prehajamo na odločanje o zakonu. Ob tem
               vas obveščam, da me vlada oziroma zakonodajno-pravna služba nista obvestili, da bi
               bil zakon neusklajen. Glasujemo. Glasovanje teče. Navzočih je 71 poslank in
               poslancev, za jih je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 13. točko dnevnega reda - to je z obravnavo predloga
                  zakona o spremembah in dopolnitvah zakona o varnosti na smučiščih.</title> Prehajamo
               na tretjo obravnavo predloga zakona v okviru skrajšanega postopka. Ker k dopolnjenemu
               predloga zakona ni bilo vloženih amandmajev, v tretji obravnavi amandmajev ni možno
               vlagati, zato prehajamo na odločanje o zakonu. Ob tem vas obveščam, da me vlada
               oziroma zakonodajno-pravna služba nista obvestili, da bi bil zakon neusklajen.
               Glasujemo. Glasovanje o zakonu teče. Navzočih je 71 poslank in poslancev, za jih je
               glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 14. točko dnevnega reda - to je z obravnavo predloga
                  zakona o spremembah in dopolnitvah zakona o potnih listinah državljanov Republike
                  Slovenije, skrajšani postopek.</title> Prehajamo na tretjo obravnavo predloga zakona.
               Ker k dopolnjenemu predlogu zakona ni bilo vloženih amandmajev, v tretji obravnavi
               amandmajev ni možno vlagati, zato prehajamo na odločanje o zakonu. Ob tem vas
               obveščam, da me vlada oziroma zakonodajno-pravna služba nista obvestili, da bi bil
               zakon neusklajen. Glasujemo. Glasovanje teče. Navzočih je 71 poslank in poslancev, za
               jih je glasovalo 70, proti nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 15. točko dnevnega reda - to je z obravnavo predloga
                  zakona o spremembah in dopolnitvah zakona o policiji, skrajšani postopek.</title> Nadaljujemo z drugo obravnavo, to je z odločanjem o vloženih amandmajih. Najprej
               bomo glasovali o amandmajih oziroma o amandmaju, ki ga je vložila poslanska skupina
               Slovenske nacionalne stranke, ter o amandmaju enake vsebine, ki ga je vložila
               poslanska skupina LDS k 11. členu. Če bo amandma sprejet, postaneta preostala dva
               amandmaja k temu členu brezpredmetna. Gospa Širca.</p>
            </sp>
            <sp xml:id="SDZ4-Redna-10-2005-10-26.sp275">

               <speaker>MAJDA ŠIRCA:</speaker>

               <p>Izvolite. Amandmaja sta enaka in seveda, v skupini LDS podpiramo, da se besedilo 73a.
               člena črta. Oblast nam s kapljicami ponuja člene, kjer z naravnost hudourniško močjo
               vdira vpliv Cerkve v slovensko civilno družbo. S tem zakonom bo več kot 8 tisoč
               policistk in policistov dobilo možnost duhovne oskrbe. Cerkev .../Nemir v
               dvorani./... Gospod Jerovšek, nimam vročine, govorim in vi me ne morete in ne smete
               motiti ...</p>
            </sp>
            <sp xml:id="SDZ4-Redna-10-2005-10-26.sp276">

               <speaker>PREDSEDNIK FRANCE CUKJATI:</speaker>

               <p>Prosim, tišina, izvolite gospa Širca. Samo gospa Širca.</p>
            </sp>
            <sp xml:id="SDZ4-Redna-10-2005-10-26.sp277">

               <speaker>MAJDA ŠIRCA:</speaker>

               <p>Hvala, gospod Cukjati. Cerkev skratka vstopa legalno, poplačano v represivno vejo
               oblasti, tokrat v policijo. Zakaj v policijo, ne vemo. Zakaj za policiste niso dobra
               verska središča kot za vse ostale - tudi ne vemo. A vem, da danes je na vrsti ta
               rešitev, da bo jutri Cerkev stopila v neko drugo sfero naše družbe. Vrata so se
               odprla, danes že drugič, kajti z vsakim zakonom, s katerim se srečujemo zadnje dni,
               se srečujemo tudi z duhom, ki nam obeta neustavne rešitve. Seveda bom podprla en ali
               drugi predlog 11. člena. Hvala.</p>
            </sp>
            <sp xml:id="SDZ4-Redna-10-2005-10-26.sp278">

               <speaker>PREDSEDNIK FRANCE CUKJATI:</speaker>

               <p>Hvala gospe Širci. Glasujemo. Glasovanje o amandmaju teče. Navzočih je 69 poslank in
               poslancev, za jih je glasovalo 26, proti 41.</p>
               <p><stage>(Za je glasovalo 26.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine Socialnih demokratov k 11.
               členu. Če bo amandma sprejet, postane naslednji amandma brezpredmeten. Gospod Potrč,
               izvolite.</p>
            </sp>
            <sp xml:id="SDZ4-Redna-10-2005-10-26.sp279">

               <speaker>MIRAN POTRČ:</speaker>

               <p>Hvala lepa. Jaz sem že v razpravi ob teh amandmajih povedal, da je bilo na žalost
               moje pričakovanje, da koalicija ne bo pripravljena sprejeti amandma o črtanju 73.a
               člena, zato sem ob obljubi tudi koalicijskih strank in tudi vladi, da bo iskala
               rešitev, ki bo restriktivna in bo veljala samo za primere, kjer je onemogočena
               duhovna oskrba zaradi dela in obveznosti tistim, ki to želijo, pripravil ta amandma.
               Ta amandma ima tako vsebino. Pričakujem, da v 14 dneh niti vlada niti koalicija ni
               pozabila, kar je bilo dogovorjeno. Če je kaj iskrenosti, boste amandma podprli, sicer
               bom vedel, da je res škoda se truditi na sprejemljive rešitve, ker razen valarja in
               svojih principov, ki so neprincipi, ne poznate nič drugega. Hvala.</p>
            </sp>
            <sp xml:id="SDZ4-Redna-10-2005-10-26.sp280">

               <speaker>PREDSEDNIK FRANCE CUKJATI:</speaker>

               <p>Hvala gospodu Potrču. Gospa Pečanova.</p>
            </sp>
            <sp xml:id="SDZ4-Redna-10-2005-10-26.sp281">

               <speaker>BREDA PEČAN:</speaker>

               <p>Hvala lepa za besedo. Ta amandma bom podprla in bom povedala tisto, kar se mi poraja
               v mislih, ko opazujem in spremljam tole glasovanje, pa ne samo danes, ampak že mesece
               in mesece nazaj. Prepričana sem, da če bi poslanska skupina Socialnih demokratov
               vložila amandma, v katerem bi napisali, da imajo stranke koalicije vedno prav, da so
               vsi moški v tej koaliciji najbolj pametni in najmočnejši in vse ženske najlepše -
               100% bi ga zavrnili; tako da nimam upa zmage: Ampak vendarle vam povem, da je ta
               amandma smiseln, da je vsaj kolikor toliko prilagojen temu, kar piše v ustavi, in
               zaradi tega bom zanj glasovala. Vi pa kakor hočete - tako ali tako ne pričakujem nič
               drugega kot to, kar delate zmeraj. Če opozicija karkoli predlaga, ste vedno proti, ne
               glede na to, da so to najboljši moži amandmaji, najboljši možni zakoni; takšni pač
               ste, kažete javnosti svoj pravi obraz. Hvala.</p>
            </sp>
            <sp xml:id="SDZ4-Redna-10-2005-10-26.sp282">

               <speaker>PREDSEDNIK FRANCE CUKJATI:</speaker>

               <p>Gospa Pečanova, ker smo ravno pri obrazložitvi in kako boste glasovali?Želi še kdo
               obrazložiti? Gospa Potrata, izvolite.</p>
            </sp>
            <sp xml:id="SDZ4-Redna-10-2005-10-26.sp283">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Se razume, da bom podprla ta amandma in k besedi
               se ne oglašam zato, da bi povedala enako glasovanje, kot ga je napovedal vodja
               poslanske skupine, ampak izkoriščam to priložnost za to, da vam dam neko pobudo,
               gospod predsednik državnega zbora. V tem državnem zboru zadnje čase...</p>
            </sp>
            <sp xml:id="SDZ4-Redna-10-2005-10-26.sp284">

               <speaker>PREDSEDNIK FRANCE CUKJATI:</speaker>

               <p>Gospa, tudi za vas velja, smo pri obrazložitvi glasu.</p>
            </sp>
            <sp xml:id="SDZ4-Redna-10-2005-10-26.sp285">

               <speaker>MAG. MAJDA POTRATA:</speaker>

               <p>...slišimo velikokrat besedo... Dovolite, da povem, boste videli, da je zvezano z
               amandmajem. Velikokrat slišimo očitke o nestrpnosti. Očitki kažejo na to, da tisti,
               ki pogosto ta očitek izrekajo, imajo težave z razumevanjem termina "nestrpnost", zato
               vam predlagam, spoštovani gospod predsednik državnega zbora, da izberete način, kako
               bi poslankam in poslancem približali pomenski obseg te besede tako, kot ga stroka
               razume. Ta amandma, o katerem pa zdaj govorimo, pa ravno kaže na to, da je poslanska
               skupina Socialnih demokratov tista, ki strpnost razume. Hvala.</p>
            </sp>
            <sp xml:id="SDZ4-Redna-10-2005-10-26.sp286">

               <speaker>PREDSEDNIK FRANCE CUKJATI:</speaker>

               <p>Hvala za poduk, ki ste ga namenili predsedniku državnega zbora, ampak gospa Potrata,
               to je bila zloraba poslovnika. Prosim, držimo se točke dnevnega reda. Glasujemo.
               Navzočih je 69 poslank in poslancev, za jih je glasovalo 23, proti 44.</p>
               <p><stage>(Za je glasovalo 23.)</stage> <stage>(Proti 44.)</stage></p>
               <p>Ugotavljam, da predlagani amandma ni sprejet.</p>
               <p>Prehajamo na odločanje o amandmaju poslanskih skupin SDS, SLS in NSi k 11. členu.
               Glasujemo. Glasovanje teče. Navzočih je 70 poslank in poslancev, za je glasovalo 45,
               proti 23.</p>
               <p><stage>(Za je glasovalo 45.)</stage> <stage>(Proti 23.)</stage></p>
               <p>Ugotavljam, da je predlagani amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo predloga zakona,</title> in sicer ugotavljam, da je
               zbor v drugi obravnavi sprejel amandma k 11. členu dopolnjenega predloga zakona.
               Sprašujem kvalificirane predlagatelje, ali nameravajo k tem členu vložiti amandma?
               Ne. Ugotavljam, da v tretji obravnavi ni bilo vloženih amandmajev.</p>
               <p>Na podlagi petega odstavka 140. člena poslovnika zbora vas obveščam, da me
               zakonodajno-pravna služba in vlada nista obvestili, da bi bil zakon zaradi sprejetega
               amandmaja neusklajen. Prehajamo na odločanje o zakonu. Gospod Zagorac, izvolite.</p>
            </sp>
            <sp xml:id="SDZ4-Redna-10-2005-10-26.sp287">

               <speaker>BOŠTJAN ZAGORAC:</speaker>

               <p>Hvala za besedo. Zahteval bi 10-minutni odmor za posvetovanje v poslanski skupini.
               Hvala.</p>
            </sp>
            <sp xml:id="SDZ4-Redna-10-2005-10-26.sp288">

               <speaker>PREDSEDNIK FRANCE CUKJATI:</speaker>

               <p>Prekinil bom sejo za 10 minut, ampak po tem, ko bo končana obrazložitev glasov. Gospa
               Lavtižar Bebler.</p>
            </sp>
            <sp xml:id="SDZ4-Redna-10-2005-10-26.sp289">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Torej v imenu poslanskega kluba LDS - bom zelo na
               kratko povedala.</p>
               <p>Poslanski klub LDS tega zakona ne bo podprl, ker ga ne more podpreti in ga noče
               podpreti. In vse to ne bo storil iz načelna razloga, zaradi tega, ker se zavzemamo za
               to, da bi državni zbor kot zakonodajalec, katerega del smo, sprejemal takšne zakone,
               ki bodo spoštovali ustavo in pravni red te države. S takšnimi predlogi, kot pa jih
               vlada zadnje časa prinaša v državni zbor, kjer direktno s posameznimi določbami gre v
               nasprotje z našo ustavno ureditvijo, mi seveda temu ne bomo botrovali in ne bomo
               podpirali.</p>
            </sp>
            <sp xml:id="SDZ4-Redna-10-2005-10-26.sp290">

               <speaker>PREDSEDNIK FRANCE CUKJATI:</speaker>

               <p>Hvala gospe Lavtižar Bebler. Gospod Pavliha, izvolite.</p>
            </sp>
            <sp xml:id="SDZ4-Redna-10-2005-10-26.sp291">

               <speaker>DR. MARKO PAVLIHA:</speaker>

               <p>Hvala lepa, gospod predsednik. Če bi lahko postopkovno in namreč vem, da je obstajala
               praksa, kot ste jo ravnokar izvedli, da v primeru, ko ena od poslanskih skupin
               zahteva prekinitev pred odločanjem, da najprej opravimo obrazložitve glasov, ampak
               mislim, da je bilo nekaj nelogičnega v tej praksi, zaradi tega bom povedal svoje
               mnenje.</p>
               <p>Namreč, ko se ta poslanska skupina vrne nazaj, pove običajno svoje razloge, kaj se je
               v tem času odločila, in ti razlogi lahko zopet vplivajo na druge poslanke in
               poslance, da dodatno obrazložijo svoje glasove. Tako bi apeliral na vse, da to prakso
               spremenimo in da v bistvu takoj, ko ena od poslanskih skupin predlaga takšen ukrep,
               prenehamo sejo, pustimo, da se posvetujemo, in potem nadaljujemo z obrazložitvijo
               glasov. Hvala lepa.</p>
            </sp>
            <sp xml:id="SDZ4-Redna-10-2005-10-26.sp292">

               <speaker>PREDSEDNIK FRANCE CUKJATI:</speaker>

               <p>Gospod Pavliha, sedaj ni razpara o poslovniku. Želi še kdo obrazložiti svoj glas?
               <stage>(Ne.)</stage> Gospod Školč, izvolite.</p>
            </sp>
            <sp xml:id="SDZ4-Redna-10-2005-10-26.sp293">

               <speaker>JOŽEF ŠKOLČ:</speaker>

               <p>Torej, gospod predsednik, proceduralno predlagam, da nam daste 15 minut odmora, zato
               da se odločimo, ali bomo dopovedovali poslancem pozicije, v kakšno neustavnost bomo
               padali, ali ne, in da ne zlorabljate svoje funkcije predsednika državnega zbora, da
               nas silite v to, da pravzaprav se pravila spreminjajo iz trenutka v trenutek, da se
               ne moremo zanesti niti na tisto, kar je čvrsto zapisano v poslovniku, da je mogoče
               pred odločanjem zahtevati odmor. Kolega Pavliha je o tem govoril na prijazen način,
               jaz vas pa pozivam, da v tem trenutku omogočite odmor, da se odločimo, ali bo deset
               poslancev LDS povedalo vsak svoje razloge, zakaj gremo proti tej rešitvi. Ti razlogi
               so pomembni tudi iz razloga potencialnih sporov pred drugimi instancami. S tega
               vidika bo moral državni zbor, če bo prišlo do kakršnegakoli spora, podati jasno
               poročilo, kako je to odločanje potekalo, in v tem poročilu so seveda pomembne
               postopkovne stvari in izrečene stvari. Zato menim, da si zaslužimo teh 15 minut
               odmora.</p>
            </sp>
            <sp xml:id="SDZ4-Redna-10-2005-10-26.sp294">

               <speaker>PREDSEDNIK FRANCE CUKJATI:</speaker>

               <p>Tega predloga ne bom dal na glasovanje. Naj obrazložim. Vi ste imeli možnost, da
               prekinete sejo državnega zbora, preden smo prešli na to točko. Smo sredi točke, ki se
               imenuje glasovanje o zakonu, gospodje, in jaz ne morem prekiniti razen na zahtevo, ki
               jo katerakoli poslanska skupina izrazi za prekinitev, pred glasovanje, tik pred
               glasovanjem. In nikoli doslej, razen kadar je bila napaka oziroma se ni pazilo,
               predsedujoči ni pazil, se ni dogodolo, da bi prekinili fazo obrazložitve glasu.
               Nikoli doslej. In te prakse ne bom spreminjal, ker nimam nobene osnove, da bi jo
               spreminjal. Še enkrat pravim, ko bo končana faza obrazložitve glasu, bomo odredil
               10-minutni odmor, ki ga je zahtevala poslanska skupina Slovenske nacionalne stranke,
               lahko tudi več, če bo katera zahtevala tudi daljši odmor. Gospod Školč, če želite
               obrazložitev glasu. Izvolite.</p>
            </sp>
            <sp xml:id="SDZ4-Redna-10-2005-10-26.sp295">

               <speaker>JOŽEF ŠKOLČ:</speaker>

               <p>Gospod predsednik, poglejte, pozorno sem vas poslušal. Vidim, da vam stvari uhajajo
               iz rok. Ne bi ravnali napačno, če bi takrat, ko je kolega Zagorac prosil za 10 minut,
               teh 10 minut odredili, ker se še ni začela obrazložitev glasu. Vi ste to zavrnili in
               ste, bom rekel, sedaj v tej zadnji pojasnitvi to svojo besedo tudi pojedli. Zato se
               mi zdi smiselno, da se vrnete tja, kjer ste naredili napako, in teh 10 minut ljudem
               daste. Sicer smo mi, bom rekel, ujetniki vaše trme in odločitve večine in bomo tudi
               to prenesli, bodite brez skrbi. Vajeni smo te samovolje, nanjo smo pa dolžni
               opozarjati.</p>
            </sp>
            <sp xml:id="SDZ4-Redna-10-2005-10-26.sp296">

               <speaker>PREDSEDNIK FRANCE CUKJATI:</speaker>

               <p>Želi še kdo obrazložiti svoj glas? <stage>(Ne.)</stage> Prekinjam sejo za 10 minut. Nadaljevali bomo
               ob 17.45 uri.</p>
               <p><stage>(Seja je bila prekinjena ob 17.35 uri in se je nadaljevala ob 17.46 uri.)</stage></p>
            </sp>
            <sp xml:id="SDZ4-Redna-10-2005-10-26.sp297">

               <speaker>PREDSEDNIK FRANCE CUKJATI:</speaker>

               <p>Spoštovane poslanke in spoštovani poslanci! Prosim, da zasedete svoja mesta, da
               nadaljujemo z delom.</p>
               <p>Poslansko skupino Slovenske nacionalne stranke sprašujem, ali želite obrazložiti
               svoja stališča, ki ste jih sprejeli v tem času? Izvolite.</p>
            </sp>
            <sp xml:id="SDZ4-Redna-10-2005-10-26.sp298">

               <speaker>BOŠTJAN ZAGORAC:</speaker>

               <p>Hvala za besedo. Glede na to, da amandma Slovenske nacionalne stranke ni bil sprejet
               in je zakon tako rekoč ostal nespremenjen, je treba povedati, da je zakon, o katerem
               bomo glasovali kasneje, v nekaterih elementih dober zakon. Je pa res, da je pa po
               našem prepričanju, po prepričanju Slovenske nacionalne stranke, 11. člen zakona
               protiustaven, in sicer protiustaven s 7. členom ustave Republike Slovenije, ki govori
               o tem, da so država in verske skupnosti ločene.</p>
               <p>Po našem prepričanju religiozna oskrba oziroma duhovna oskrba v policiji pomeni
               vmešavanje Cerkve in vere v represivni državni organ. Zato na tej točki najavljamo
               obstrukcijo. Pri sprejemanju neustavnih zakonov v Slovenski nacionalni stranki zaradi
               spoštovanja pravnega reda te države ne moremo sodelovati. Enako pozivamo tudi tiste,
               ki sicer nameravate ostati v dvorani in glasovati proti temu zakonu, da storite
               enako. Hvala.</p>
            </sp>
            <sp xml:id="SDZ4-Redna-10-2005-10-26.sp299">

               <speaker>PREDSEDNIK FRANCE CUKJATI:</speaker>

               <p>Hvala gospodu Zagorcu. Gospod Cvikl, imate proceduralni predlog? Obrazložitve glasu
               ni več. Proceduralno? Izvolite.</p>
            </sp>
            <sp xml:id="SDZ4-Redna-10-2005-10-26.sp300">

               <speaker>MAG. MILAN M. CVIKL:</speaker>

               <p>Gospod predsednik, hvala lepa za besedo. Prosim, da v skladu z določili poslovnika
               odredite 5 minut odmora za posvet v poslanski skupini Liberalne demokracije
               Slovenije, da se odločimo, kako bomo delovali pri delu državnega zbora, ker je bila
               ravnokar z vaše strani kršena pravica poslancu, da pred obrazložitvijo glasu pojasni
               svoj glas. Prosim, če to odredite v skladu s poslovnikom, da se odločimo, kako bo
               poslanski klub deloval v takšnem delu državnega zbora, ki ga vodite vi kot
               predsednik.</p>
               <p>Mislim, da je kolega poslanec in podpredsednik državnega zbora gospod Marko Pavliha
               lepo povedal, kaj je vsebina našega predloga. Vsebina našega predloga je bila ta, da
               je informacija, ki jo dobivamo poslanci in poslanke, vse do trenutka, ko pritisnemo
               na tipko oziroma ko vi sprožite tipko glasovanje, tista, ki je podlaga za naše
               odločanje. Ker je seveda bila ravnokar podana dodatna, nova informacija na podlagi
               posveta ene od poslanskih skupin, imamo poslanci in poslanke pravico, da pojasnimo
               svoj glas glede odločitve, ki jo naj bi sprejeli. Te odločitve nam seveda ne
               dovoljujete, zato prosim, v skladu s poslovnikom, da odredite 5 minut odmora za
               posvetovanje v poslanskem klubu Liberalne demokracije Slovenije, da se odločimo glede
               nadaljevanja dela pri tej točki dnevnega reda in dela državnega zbora, kot ga vodite
               vi, gospod predsednik državnega zbora.</p>
               <p>Gospod podpredsednik državnega zbora je seveda podrobno proučil poslovnik in mislim,
               da je dobro, da bi ga tudi vi podrobno proučili in ugotovili, da ta dva postopka med
               seboj nista zaporedno vezana in da poslanci vse do glasovanja imajo pravico objasniti
               svoj glas. Prosim, da odredite odmor, da se odločimo, kako dalje pri takšnem načinu
               dela na seji, ki jo vodite vi.</p>
            </sp>
            <sp xml:id="SDZ4-Redna-10-2005-10-26.sp301">

               <speaker>PREDSEDNIK FRANCE CUKJATI:</speaker>

               <p>Gospod Cvikl, to je bila zloraba poslovnika, ponovno, ponovno naj povem, da samo
               nadaljujem s prakso, ki je bila vedno v veljavi. Uvedla se je v prejšnjem mandatu pod
               vodstvom druge ekipe in tudi podpredsedniki, tudi tisti, ki so predlagali danes
               drugačen postopek, so ravnali tako že v tem mandatu. V kolikor bi želeli spremeniti
               proceduro oziroma prakso, seveda je možnost na poslovniški komisiji, je pa tudi
               možnost v dogovoru s podpredsedniki oziroma z vodji poslanskih skupin. Sredi točke ne
               bomo spreminjali prakse. Zahtevali ste 5 minut odmora. Po navadi je bila ta zahteva
               izčrpana s tem, ko je kaka druga poslanska skupina tudi zahtevala, ampak tokrat vam
               bom dovolil; 5 minut imate na voljo. Nadaljevali bomo ob 17.57 uri in potem ni več
               obrazložitve glasu in ni več proceduralni predlogov.</p>
               <p><stage>(Seja je bila prekinjena ob 17.52 uri in se je nadaljevala ob 17.57 uri.)</stage></p>
            </sp>
            <sp xml:id="SDZ4-Redna-10-2005-10-26.sp302">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta.
               Nadaljujemo sejo, in sicer glasujemo o zakonu v celoti. Glasujemo. Prekinjam
               glasovanje. Želite obrazložiti sklepe svojega posveta? Izvolite.</p>
            </sp>
            <sp xml:id="SDZ4-Redna-10-2005-10-26.sp303">

               <speaker>MAG. MILAN M. CVIKL:</speaker>

               <p>Gospod predsednik, običajno je sicer bilo, da ste vi sami tisto poslansko skupino,
               poslanski klub, ki je vzel pavzo, zaprosili, da to naredi. Danes ste se odločili, da
               tega ne, zato smo proceduralno zahtevali, da ste prekinili glasovanje, da dovolite,
               da pojasnimo rezultat našega posveta.</p>
               <p>Gospod predsednik, mi smo posvet zahtevali predvsem zato, da bi se posvetovali, ali
               sodelujemo pri delu državnega zbora na način, kot ga vodite. Ugotavljamo, da ste
               grobo kršili drugi odstavek 72. člena, ker poslancu niste dovolili v skladu z drugim
               odstavkom, citiram: "Poslanec ima pravico pred končnim glasovanjem o predlogu
               odločitve obrazložiti svoj glas. Njegov nagovor lahko traja največ dve minuti."
               Nikjer v poslovniku niso določeni pogoji, kdaj naj bi poslanec imel pravico, to piše
               samo "pred končnim glasovanjem". Zato menim, da je bilo nekorektno, da ste začeli
               uvajati neko prakso, ki je nam nerazumljiva in poslancem, potem ko smo dobili dodatno
               informacijo ne dovolite, da bi obrazložili svoj glas. Zato smo se v poslanskem klubu
               posvetovali, ugotavljamo, da nas tretirate kot sebi podrejene, vsaj neenake in da
               tukaj uvajate neka nova pravila. Mislim, da vas je gospod podpredsednik državnega
               zbora, kolega Pavliha, lepo opozoril pred samim postopkom ob glasovanju k temu
               zakonu, kaj pravzaprav, v kakšno past boste padli; in očitno smo v to past padli z
               vami tudi vsi skupaj. Poslancem niste dovolili, da bi pred končnim glasovanjem
               obrazložili svoj glas. Obžalujemo, da nam to ne omogočate. Bomo pa zaradi materije
               zakona, zato ker menimo, da je zakon o spremembah in dopolnitvah zakona o policiji v
               določbah, katere amandma ste danes zavrnili, neustaven, neustrezen, ostali pri
               glasovanju, glasovali proti zakonu v celoti in uporabili vsa pravna sredstva, ki jih
               imamo poslanci in ki obstajajo v Republiki Sloveniji, da bi zagotovili to, kar pravi
               7. člen ustave.</p>
               <p>Gospod predsednik, predvsem bi pa želeli, da kot predsedujoči celotnega državnega
               zbora, tako poslancev vladajoče koalicije kot poslancem opozicije, omogočite
               poslancem, da uveljavijo in lahko obrazložijo svoj glas. Tega danes niste naredili,
               zato ostro protestiramo in naša odločitev bo takšna, kot sem povedal - ostali bomo in
               glasovali proti zakonu, ker je ta neustaven.</p>
            </sp>
            <sp xml:id="SDZ4-Redna-10-2005-10-26.sp304">

               <speaker>PREDSEDNIK FRANCE CUKJATI:</speaker>

               <p>Čeprav, gospod Cvikl, ne pričakujem, da se boste opravičili za te laži, vendar moram
               reči, da so vsi dobili besedo, ki so jo želeli za obrazložitev glasu. Trikrat sem
               vprašal, ali želi še kdo obrazložiti glas, pa se trikrat ni dvignila nobena roka,
               tudi ne roka gospoda Cvikla.</p>
               <p>Prehajamo na glasovanje. Glasujemo. Navzočih je 66 poslank in poslancev, za je
               glasovalo 45, proti 20.</p>
               <p><stage>(Za je glasovalo 45.)</stage> <stage>(Proti 20.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in prekinjam 10. sejo državnega zbora
               Republike Slovenije, ki jo bomo nadaljevali jutri ob 10.00 uri. Lahko noč! <title><stage>(SEJA
                  JE BILA PREKINJENA 26. OKTOBRA 2005 OB 18.02 URI.)</stage></title>
               </p>
            </sp>
         </div>
      </body>
   </text>
</TEI>
