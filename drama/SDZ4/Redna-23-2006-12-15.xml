<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-23-2006-12-15">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|77D010139E01CE88C1257265002C8FE4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=77D010139E01CE88C1257265002C8FE4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-23-2006-12-15.DZ" n="23">
               <name>Redna</name>
               <date when="2006-12-15"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-23-2006-12-15.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 23. seje</stage>
            <stage type="chairman">Sejo je vodil dr. Marko Pavliha, podpredsednik Državnega zbora. </stage>
            <stage type="time">Seja se je pričela ob 10.01.</stage>


            <sp xml:id="SDZ4-Redna-23-2006-12-15.sp1">

               <speaker>PODPREDSEDNIK DR. MARKO PAVLIHA:</speaker>

               <p>Spoštovane kolegice poslanke in poslanci, gospod minister s sodelavci. Dobro jutro!
               Pričenjam z nadaljevanjem 23. seje Državnega zbora Republike Slovenije. Obveščen sem,
               da se današnje seje ne morejo udeležiti naslednje poslanke in poslanci, in sicer
               Roberto Battelli, Samo Bevk od 12. ure dalje, Zvonko Černač do 13. ure, mag. Janez
               Drobnič, Anton Kokalj do 12. ure, Milan Petek, Alojz Posedel, Maria Pozsonec, Vili
               Rezman od 14. ure dalje, dr. Mitja Slavinec od 12. ure dalje, Davorin Terčon, Cvetka
               Zalokar Oražem in Zmago Jelinčič Plemeniti.</p>
               <p>Prehajamo na <title>9. TOČKO DNEVNEGA REDA - TO JE NA PRVO OBRAVNAVO PREDLOGA ZAKONA O
                  PROSTORSKEM NAČRTOVANJU, EPA 1171-IV .</title> Za razpravo imamo 4 ure in 25 minut.
               Predlog zakona je v obravnavo zboru predložila Vlada Republike Slovenije. V zvezi s
               tem zakonom je skupina 10-ih poslank in poslancev s prvopodpisanim dr. Pavletom
               Gantarjem zahtevala, da Državni zbor opravi splošno razpravo. Besedo dajem
               predstavniku Vlade za dopolnilno obrazložitev predloga zakona, in to bo verjetno
               minister sam, gospod Podobnik, prosim.</p>
            </sp>
            <sp xml:id="SDZ4-Redna-23-2006-12-15.sp2">

               <speaker>JANEZ PODOBNIK:</speaker>

               <p>Dobro jutro! Spoštovani podpredsednik Državnega zbora, poslanke in poslanci. Dovolite
               mi, da na kratko še enkrat v uvodu naštejem razloge, ki so nas v Vladi vodili, da smo
               pripravili nov zakon na področju prostorskega načrtovanja. ZUreP-1, ki je začel
               veljati v začetku leta 2003, v praksi dejansko še ni v celoti zaživel. Kajti zakon je
               določil nekajletno prehodno obdobje, v katerem je predviden postopni prehod na nove
               prostorske akte. Kljub deklariranim ciljem so se že kmalu po začetku izvajanja
               veljavnega - zakon bom imenoval ZUreP-1 - pokazale določene sistemske in praktične
               pomanjkljivosti, predvsem na področju prostorskega načrtovanja. Postopek je preveč
               nedoločen, to pa vodi k razdrobljenosti tako državnega kot občinskega načrtovanja.
               Občine, ki so v preteklem letu in tudi letošnjem letu že pričele s pripravo novih
               prostorskih aktov, so pri tem dejansko naletele na številne težave, ki se odražajo v
               tem, da nobena od občin do sedaj še ni sprejela svojih temeljnih prostorskih aktov,
               kot jih določa veljavni ZUreP. Prvi in največji problem veljavne zakonodaje
               predstavljajo neusklajeni postopki priprave prostorskih aktov s predpisi o varstvu
               okolja in ohranjanju narave, kajti ti zahtevajo izvedbo celovite presoje vplivov
               prostorskih aktov na okolje. ZUreP-1 teh postopkov ne upošteva, saj je Zakon o
               varstvu okolja šele po njegovi uveljavitvi v naš pravni red prenesel izvajanje
               direktive 2001 Evropskega parlamenta in sveta o presoji vplivov nekaterih programov
               in načrtov na okolje, med katerimi so najpomembnejši prav prostorski akti. Posledica
               neusklajenih postopkov je tudi ta, da postopek priprave prostorskega akta in postopek
               celovite presoje vplivov na okolje potekata po dveh tirih, brez zadostne povezanosti,
               to pa povzroča, da se večkrat postopki vračajo v začetno fazo, posamezna dejanja pa
               se večkrat tudi dejansko in ne le navidezno ponavljajo, tudi dejansko se ponavljajo.</p>
               <p>Drug razlog za spremembo veljavnega oziroma pripravo novega zakona pa je tudi v sami
               razdrobljenosti vsebin posameznih prostorskih aktov, nejasnih razmerij med njimi in
               tudi v neracionalnosti in pravni nedorečenosti postopka njihove priprave in
               sprejemanja.</p>
               <p>Do sedaj pripravljeni prostorski akti so po vsebini preveč abstraktni. Vsebine
               prostorskih aktov so na strateški ravni sicer izredno zahtevne in obsežne, po drugi
               strani pa je na izvedbeni ravni jasno razvidno, kakšni posegi v prostor so sploh
               dopustni na posameznem zemljišču. In kot rečeno, se vsebine posameznih prostorskih
               aktov večkrat podvajajo.</p>
               <p>Postopek priprave in sprejemanja prostorskih aktov je tudi v primerih, ki ne
               zahtevajo okoljske presoje, preveč dolgotrajen, predvsem zato, ker so bili posamezni
               pripravljavci teh aktov prepuščeni, če smem temu tako reči, sami sebi, ko so
               pridobivali podatke ali pa smernice in tudi končna mnenja nosilcev urejanja prostora.
               V veljavnem zakonu pristojnosti nosilcev urejanja prostora pri pripravi prostorskih
               aktov na vseh ravneh ter obveznosti glede priprave njihovih strokovnih podlag, ki so
               podlaga za sprejemanje odločitev o prostoru, niso dovolj jasno opredeljene. Njihove
               strokovne podlage in njihovi podatki o prostoru so praviloma nepopolni,
               pripravljavcem prostorskih aktov pa velikokrat tudi niso pravočasno dostopni. In kaj
               je posledica tega? Slabe ali pa na meji zakona predlagane in sprejete prostorske
               rešitve - in posledica tega so tudi številni ustavni spori.</p>
               <p>Kako rešujemo s predlaganim zakonom o prostorskem načrtovanju te probleme, ki sem
               jih ravnokar opisal? Prvič, postopek celovite presoje vplivov prostorskih aktov na
               okolje v tem zakonu posebej urejamo, in sicer tako, da ga vključujemo v postopek
               priprave prostorskih načrtov kot rešitev "sui generis". Pri tem pa v celoti
               prevzemamo rešitve, ki so predmet evropske direktive iz Zakona o varstvu okolja, in
               jih racionaliziramo tam, kjer je to mogoče.</p>
               <p>Glede na določbe Zakona o varstvu okolja to konkretno pomeni, na primer, da se
               vsebino primernosti okoljskega poročila preverja le enkrat v postopku, ali pa da je
               predlagatelju prostorskega akta prepuščena avtonomnost, da se sam odloči, ali bo
               okoljsko poročilo poslal Ministrstvu za okolje v predhodni pregled. Revizija
               okoljskega poročila ni več predpisana. Zakon pa določa rešitev, da Ministrstvo za
               okolje in prostor prevzema nase koordinacijsko vlogo usklajevalca okoljskega poročila
               in tudi celotno breme v navednicah okoljske ustreznosti prostorskih aktov na vseh
               ravneh. Vsebinske probleme ZUreP-a, ki sem jih omenjal, v predlogu zakona o
               prostorskem načrtovanju rešujemo tudi tako, da prostorsko načrtovanje usmerjamo v
               celovitost rešitev in tudi enovitost prostorskih aktov. Parcialnost prostorskega
               načrtovanja v okviru prostorskih aktov po ZUreP-1 je na primer na državni ravni
               povzročala vodenje postopkov priprave državnih lokacijskih načrtov za vsako
               prostorsko ureditev posebej. In to je pomenilo in pomeni veliko število dolgotrajnih
               postopkov. Nov zakon predvideva, da bo v okviru državnih prostorskih načrtov mogoče
               načrtovati na določenem širšem območju več prostorskih ureditev državnega pomena,
               hkrati s tem pa bo zagotovljena tudi njihova celovita obravnava in medsebojna
               usklajenost in javna obravnava v okviru enega samega postopka. Na občinski ravni novi
               zakon predvideva en sam obvezen prostorski akt, imenujemo ga občinski prostorski
               načrt. Pripravljal in sprejemal se bo enovit dokument, ki bo hkrati strateški in
               izvedbeni prostorski akt in bo tudi podlaga za pripravo projektov za pridobitev
               gradbenega dovoljenja. Podrobni prostorski načrti so fakultativni. Skratka, občina
               lahko v celoti podrobno uredi svoj prostor v enem samem aktu in ta akt se imenuje
               občinski prostorski načrt. Če ima občina že jasne projekte ob prvem sprejemanju
               občinskega prostorskega načrta, lahko torej v samem občinskem prostorskem načrtu.
               Določnost prostorskih aktov občin na izvedbenem nivoju - z novim zakonom želimo
               doseči tudi uvedbo nove obvezne vsebine prostorskega načrta, to je urbanistični
               načrt. Gre za tradicionalno vsebino, ki jo pozna velika večina Sloveniji primerljivih
               držav, in ne nazadnje v preteklosti smo ta instrument, urbanistični načrt že imeli. Z
               urbanističnim načrtom, pridobljenim na odprtem natečaju, bomo načrtovali protonski
               razvoj oziroma tudi celovito prenovo. Cilj je, da imamo po celi Sloveniji sprejete
               sodobne, z evropskim pravom skladne prostorske dokumente, ki bodo na parcelo natančno
               in jasno povedali, kaj se sme in kaj se ne sme graditi. Ni nepomembno, s kakšnim
               urejenim prostorom oziroma kako urejenim prostorom bomo, če omenim vsaj en pomemben
               dogodek v prihodnosti, torej s kakšnim, kako urejenim prostorom bomo pričakali
               ustanovitev pokrajin leta 2008. Mi želimo, da so občine motivirane, da svoj prostor
               načrtujejo celovito in s tem načrtujejo tudi svoj dolgoročni razvoj. Kajti le jasen
               prostorski načrt daje investitorju potrebno varnost. Le celovito načrtovanje pomeni
               tudi prelom s prepogosto, tudi sedaj veljavno prakso, ko urbanizem sledi lastništvu
               in ko lahko uradnik diskrecijsko odloča o tem, kaj in kje se lahko gradi. Na
               medobčinski ravni se uvaja nov prostorski načrt, to je regionalni prostorski načrt,
               ki ga bodo občine pripravljale za izvedbo regionalnih razvojnih programov. Gre za
               tiste prostorske ureditve, za katere Evropska unija namenja sredstva iz svojih virov,
               še posebej kohezijskih pa tudi nekaterih strukturnih, in ki izhajajo iz regionalnega
               razvojnega programa. Tukaj je sodelovanje že do sedaj bilo nujno in se je tudi
               dogajalo, mi pa s tem zakonom dodajamo operativni instrument, torej načrt, ki bo
               izdelan do takšne podrobnosti, da se bodo na njihovi podlagi lahko izdajala gradbena
               dovoljenja za razvojne programe in projekte; in s tem želimo omogočati hitrejše
               črpanje sredstev iz evropskih skladov. Ta regionalni prostorski načrt bo v sedanjem
               zakonu, kot ga sedanji zakon določa, nadomestil tako imenovane regionalne zasnove
               prostorskega razvoja, ki so bile zasnovane kot strateški prostorski akt države in
               občin, zaradi česar pa se tudi niso potem onemogočale neposredne izvedbe razvojnih
               projektov. Do ustanovitve pokrajin je sodelovanje med občinami možno na prostovoljni
               bazi. Res pa je, da bodo občine v prihodnosti še bolj zaradi mehanizmov delovanja
               evropskih skladov zelo finančno motivirane.</p>
               <p>Eden pomemben element spremembe zakona je skrajševanje postopkov. Prostorske
               priprave prostorskih aktivov na vseh ravneh z novim zakonom skrajšujemo. Kako?
               Predvsem s tem, da pripravljavci teh aktov ne bodo več, če lahko temu tako rečem,
               prepuščeni sami sebi, pač pa bo koordinator teh postopkov ministrstvo, ki je
               pristojno za prostor, in s tem bo tudi prevzelo na sebe veliko odgovornost za
               uspešnost izvedbe reforme na področju prostorskega načrtovanja.</p>
               <p>Predlagani zakon tudi jasneje in določneje kot veljavni zakon ureja komplicirani
               postopek usklajevanja prostorskih aktov s smernicami nosilcev urejanja prostora, to
               je različnih ministrstev, nosilci javnih pooblastil in izvajalcev javnih služb.
               Status smernic je jasno določen. Gre za zahteve in pogoje, ki morajo temeljiti v
               veljavnih predpisih in morajo biti podane na konkretno prostorsko ureditev in nikakor
               ne smejo biti podlaga za neko splošno spreminjajoče se mnenje s strani državnih
               uradnikov. Velik poudarek torej dajemo skrajšanju rokov, tudi tam, kjer se roki
               nanašajo na smernice in mnenja nosilcev urejanja prostora in njihovemu doslednemu
               upoštevanju. Velika novost zakona je ta rdeča nit zakona, to je načelo, da
               neupoštevanje rokov s strani posameznih udeležencev v postopku predstavlja domnevo,
               da se tisti, ki rokov ni upošteval, strinja s predlaganimi rešitvami. To je nov,
               popolnoma diametralno nov pogled na nov postopek, kot povedano daje pa seveda veliko
               odgovornost na odgovorne koordinatorje tega procesa, v tem primeru ministrstvo, ki je
               pristojno za prostor.</p>
               <p>Zakon izključuje veto posameznega ministrstva na predlog občinskega prostorskega
               načrta. V kolikor predlog občinskega načrta ni skladen s smernicami ministrstev,
               vključno z rezultati celovite presoje vplivov na okolje, lahko Vlada odloči drugače,
               toda minister pa je prisiljen, da v predvidenem roku, to je bila na Vladi kar težka
               bitka in smo ga nato skrajšali na 75 dni, kar pomeni seveda zelo kratek čas, ko se
               pregleda vse akte, se mora torej izjasniti o tem, ali načrt potrdi ali pa predlaga
               odločitev Vlade. Če ministrstvo molči, pomeni, da je načrt potrjen.</p>
               <p>Predlog Zakona o prostorskem načrtovanju uvaja tudi nove nazive prostorskih aktov.
               Smo zasledili nekaj pripomb, zakaj novi nazivi. Novi nazivi so enotni za prostorske
               akte na vseh ravneh in tudi ponazarjajo njihovo vsebino. Glede na to, da so vsi
               prostorski akti prostorski načrti, pri katerih je bistvena njihova grafična
               ponazoritev, se to torej tudi odraža v njihovem imenu. Zato je na koncu imena vsakega
               prostorskega akta beseda prostorski načrt. Prvi del imena pa ponazarja raven
               prostorskega načrtovanja, državni, občinski ali pa regionalni prostorski načrt.
               Srednji del imena pa podobnost rešitev v posameznem prostorskem načrtu, strateški ali
               pa podrobni. Takšno poimenovanje prostorskih aktov pa je ne nazadnje, ampak to ni
               ključno, tudi primerljivo z nazivi prostorskih načrtov v drugih evropskih državah. V
               predlogu zakona je tudi na novo urejeno področje opreme na stavbnih zemljiščih
               komunalnega prispevka, ta materija je bila doslej prepuščena pretežno podzakonskim
               predpisom. Ker gre za področje, ki posega v pravice in obveznosti posameznikov in
               občin, je zakonska materija dopolnjena z jasnimi definicijami ključnih pojmov in
               inštrumentov. Komunalni prispevek je določen kot namenski vir financiranja gradnje
               komunalne infrastrukture in s tem postaja pomemben vir sredstev, ki jih moramo
               zagotoviti tudi za uspešno črpanje evropskih sredstev za okoljske projekte. K
               predlogu zakona je tudi podobno definiran pogodba o ...<stage>/nerazumljivo./</stage>. med občino in
               investitorjem. Zakon po eni strani skrajšuje in nacionalizira vse postopke na
               minimum, ki je pravzaprav na meji evropskih standardov varstva okolja in varstva
               kulturne dediščine. Aparat na državni ravni pa je na podlagi tega zakona prisiljen v
               promtno reagiranje in delovanje. Vse domneve so določene tako, da se v primeru
               neodzivnosti državnih inštitucij šteje, da država soglaša z občinskimi predlogi. To
               postavlja tudi velik organizacijski in vsebinski zalogaj, ki smo ga vsi državni
               resorji s tem prevzeli. V razpravi pa bomo odgovorili še na nekatera vprašanja, ki se
               bodo pojavila, in tudi predstavili že vsebino podzakonskih predpisov, ki smo jih v
               fazi osnutka že pripravili in jih imamo danes tudi skupaj s seboj. Hvala lepa.</p>
            </sp>
            <sp xml:id="SDZ4-Redna-23-2006-12-15.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin, in sicer vabim k besedi
               gospoda Rezmana v imenu DeSUS-a.</p>
            </sp>
            <sp xml:id="SDZ4-Redna-23-2006-12-15.sp4">

               <speaker>VILI REZMAN:</speaker>

               <p>Hvala lepa, gospod predsedujoči. Lep pozdrav predstavnikom predlagatelja in vsem
               ostalim! Naj za uvod izrečem zadovoljstvo poslanske skupine DeSUS, da je prišlo do
               tega, da se je ta relativno težko pričakovani predlog zakona pojavil v naši razpravi
               in da je bila omogočena tudi ta splošna razprava, za katero se bo najbrž pokazalo, da
               je še kako potrebna. Veseli smo teh predlogov za spremembe oziroma novega zakona
               zavoljo tega, ker je bil resnično potreben. O tem je teoretski premislek govoril o
               teh potrebah, pa tudi vse zagate v praksi, ki so jih poskusili vsi od državnega
               nivoja pa do planiranja v občinskih zgradbah in do tistih, ki so bili izvajalci
               naročenih del s strani občin. Mi smo prepričani, da smemo izreči pohvalo za to, da je
               bilo opravljeno obsežno delo, da je to delo bilo strokovno korektno, da je bilo
               dovolj priložnosti tudi za sicerjšnje komuniciranje s tistimi, ki so zainteresirani
               za sprejem takšnega zakona, in da je bilo upoštevanih tudi nekaj pripomb, nekaj
               predlogov, kar je rezultiralo tudi v različnih verzijah, do te sklepne, ki jo imamo
               sedaj pred seboj.</p>
               <p>Osnovna filozofija je bila v ministrovih besedah predstavljena, tudi sistema tega
               zakona, tako da se nam ostalim najbrž tega ni treba dotikati. Bolj prav je, če bi
               morebiti izpostavil nekatere aspekte in segmente, za katere se nam pač zdi, da jih je
               vredno izpostavljati. Če je bila ambicija predlagatelja, da identificira slabosti, ki
               so oteževale delo pri planiranju prostorskega razvoja in s tem hkrati težave pri
               planiranju razvoja na sploh, potem lahko rečemo, da smo, vsaj mi, zaznali v tem
               dokumentu nekaj rešitev, ki te identificirane slabosti odpravljajo oziroma
               izboljšujejo nekatere določbe in opuščajo nekatere nepotrebne stvari, za katere smo
               se lahko tudi v praksi prepričali, da so nepotrebne. Če je bila ambicija
               predlagatelja, da bi bila ta zakonodaja bolj jasno, da bi s to večjo jasnostjo
               zagotovili večjo pravno varnost tako tistim, ki so subjekti v tem planiranju, kakor
               tistim, ki so lastniki zemljišč, ali tistim, ki so potencialni investitorji,
               predlagatelji razvojnih projektov, potem smemo reči, da jim je uspelo tudi pri tej
               sistematiki oziroma pri hierarhiji določanja prostorskih aktov. Upam, da bo to
               pomenilo večjo jasnost pri tem, kdo je za kaj odgovoren in komu se naj tisti, ki
               nismo s posamičnimi odločitvami na različnih ravneh zadovoljni, sploh pritožimo, kje
               lahko iščemo rešitve za nekatere probleme, ki smo jih sedaj v praksi že poznali, pa
               ni bilo poti za hitro, ustrezno in kvalitetno razreševanje te problematike. Prepričan
               sem tudi to, da je dokument dovolj dobro povezan z ostalo zakonodajo, kajti
               samoprostorsko planiranje je seveda en skromen del planiranja razvoja, zlasti je bilo
               potrebno upoštevati tudi Zakon o ohranjanju narave, Zakon o varstvu okolja, o vodah.
               Pa ne nazadnje mislim, da je prav, da spomnimo tudi na to, da je naša upravno
               politična ureditev v državi ena izmed težav pri planiranju razvoja, ki je ta zakon
               seveda ne more odpraviti, je pa upošteval to hibo. Upam, da bo v nadaljevanju, ko
               bodo še drugi zakoni pripravljeni, predlagani v sprejem, to dovolj korektno
               upoštevano. Spreminjanje prostorske zakonodaje je sicer dobrodošlo, ker je pač bilo
               veliko težav, čeprav je bil, spomnili se boste takrat pred nekaj leti najavljeni in
               sprejeti zakon z velikim pompom pospremljen, da bo urejal te stvari, ki so bile že
               takrat problematične, pa se to ni posrečilo, na kar smo nekateri takrat opozarjali.
               Torej, čeprav smo to želeli, je treba vendarle reči, da pogosto spreminjanje
               prostorske zakonodaje ni dobro. To ni dobro že zavoljo tega, ker smo se nekateri
               komajda navadili novih terminov izpred dobrih dveh let. Nekaterim še to ni uspelo,
               sedaj uvajamo novo terminologijo in najlažje bo za tiste, ki se doslej s prostorsko
               zakonodajo niso ukvarjali, pa jim ne bo treba mešati nekaterih pojmov. Ni pa dobro,
               ne samo zaradi tega, ampak slabše je hitro spreminjanje zavoljo tega, ker so utečeni
               po nekaterih postopkih, ker so izvajalci nalog sprejeli nekatere stvari kot takšne,
               ki so se jim tudi prilagodili, in ker bo treba marsikaj na novo spremeniti in se bomo
               srečevali najbrž z novimi težavami. Te težave so zagotovo manjše kot pričakovane
               koristi, ki naj bi jih nova zakonodaja prinesla. Temeljni problem je vsaj po naših
               razmišljanjih problem iskanja prave mere med razvojnimi ambicijami in med ohranjanjem
               tega, kar je ohranjanja vredno. To iskanje prave mere ni odvisno samo od zakonodaje,
               sam zakon ne bo kaj dosti spremenil. Jaz sem prepričan iz svojih osebnih, lastnih
               izkušenj, da bo veliko prispeval k boljšemu reševanju te problematike, zlasti če se
               bodo ministrstva na vseh resorjih potrudila za to, da se bo spremenil odnos do
               varovanja in do razvoja pri tistih, ki to zakonodajo izvajajo. Pri tistih, ki so
               pravzaprav v drugi in tretji vrsti na ministrstvih in ki lahko svetujejo, pomagajo,
               pospešujejo ali pa ki lahko bolj ali manj namerno ovirajo posamične razvojne
               projekte. Na tem področju bo najbrž potrebno še veliko storiti. Skratka, če to strnem
               v neko sintagmo, potrebno bo veliko narediti, kar zadeva kulture na tem področju. Ta
               kultura najbrž ni ustrezno razvita, zato se zmeraj najdemo pri načrtovanju v
               problemih, kateri interes bo pretehtal, in ne pred problemom, kako bomo
               komplementirali različne interese, da bodo lahko izpeljani in da ne bodo na škodo
               varstva naravne in kulturne dediščine in da bodo procesi pač reverzibilni. Kadar gre
               za to - in pri vsakem posegu v okolje se nekaj spreminja - morajo biti ti posegi pač
               ustrezno premišljeni in morajo biti takšni, da so tudi reverzibilni.</p>
               <p>Če grem k nekemu konkretnemu primeru, za katerega sodim, da je prav, da se ga
               lotimo, in upamo, da nam bo kaj prinesel, je že danes omenjeni urbanistični načrt.
               Jaz sem prepričan, da je treba biti na tem področju relativno konzervativen.
               Konzervativen v tem smislu, da je treba strogo onemogočiti razpršeno gradnjo, da je
               treba strogo omejevati osebne, privatne interese po tem, kako bi spreminjali
               namembnost zemljišč na povsem neustreznih mestih zavoljo tega, ker je pač nek
               parcialni interes s tem lahko zadoščen. Na škodo interesov javnosti, najprej na škodo
               interesov lokalnih skupnosti, ki so potem pač zmeraj postavljene pred dejstvo, da je
               potrebno to zemljišče tudi komunalno urediti, pripeljati tja vso komunalno
               infrastrukturo in še in še težav se v zvezi s tem pojavlja. Dovolj prostora je najbrž
               tam, kjer so že urbanizirani reali. Še takšnega, ki se ga da zapolnjevati, in s tem
               zapolnjevanjem bi lahko ne samo ekonomizirali s tistim, kar je bilo že vloženo, s tem
               zapolnjevanjem bi lahko tudi dvigali raven kvalitete življenja prebivalcev, ki pač na
               določen realu žive. Naj sklenem s tem, da mislim, da bo ob številnih drugih
               pripombah, ki bodo še zagotovo v procesu sprejemanja tega zakona prišle na plano,
               potrebno poudariti, da je nujno spoštovati privatno lastnino, vendar privatna
               lastnina ne bi smela biti tako stroga, da bi preprečevala ali pretirano omejevala
               javni interes, kar se danes zelo pogosto pojavlja. Številni dobri projekti so zaradi
               strogega, zaradi rigidnega razumevanja privatne lastnine bili bodisi prolongirani
               bodisi so bili kateri celo čisto postavljeni ob strani, ki se morebiti sploh ne bodo
               dovolili.</p>
               <p>Poslanska skupina DeSUS bo torej podprla, bo izrazila prepričanje, da je zakon
               primeren za nadaljnjo obravnavo in v kasnejših postopkih se bomo tudi v bolj
               konkretnih zadevah lotili prispevka k izboljšavam.</p>
            </sp>
            <sp xml:id="SDZ4-Redna-23-2006-12-15.sp5">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče SDS bo predstavil gospod Petan.</p>
            </sp>
            <sp xml:id="SDZ4-Redna-23-2006-12-15.sp6">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister, predstavniki Vlade, kolegice
               in kolegi. Prostor postaja dejavnik, ki se ga čedalje bolj zavedamo in cenimo, ker
               postaja zavedanje, da ni neomejen, zato je posege vanj potrebno skrbno načrtovati.
               Pri tem je potrebno spoštovati in tudi upoštevati lokalne specifičnosti, z drugimi
               besedami potrebno je določiti jasna pravila in pogoje za posege v prostor. Tudi na
               tem področju velja, da smo država na prehodu in da smo izredno močni na normativnem
               delu in da nam nadzor nikakor ne gre od rok. Verjetno posledica so izredno dolgi in
               zapleteni postopki za pridobivanje prostorskih aktov s strani občin, ki pa jih v
               končni fazi niti ni potrebno, seveda, v narekovaju, spoštovati, stanejo pa kup
               denarja in plačujejo več kot 40 skrbnikov okolja, ki pobirajo veliko denarja za
               zahtevana soglasja, ki so seveda normativno določena marsikdaj pa samemu sebi namen.</p>
               <p>V poslanski skupini SDS soglašamo s tistimi, ki menijo, da sedanji zakon o urejanju
               prostora, ki je sicer stopilo v veljavo šele pred kratkim, dobro leto, 2003. Vendar
               se je že kmalu po začetku njegovega izvajanja pokazalo, da nekatere ureditve v tem
               zakonu, posebej tiste, ki se nanašajo na prostorsko načrtovanje, to je na pripravo
               prostorskih aktov na vseh ravneh, seveda tudi na njihovo vsebino, njihovo medsebojno
               razmerje ter postopke njihove priprave, ne sledijo v celoti spoznanim ali pa, jaz bi
               rekel mogoče, pričakovanjem na tem področju, da so posamezne predpisane rešitve
               nejasne in deloma celo neizvedljive in tudi marsikdaj organizacijsko vprašljive. Jaz
               bi rekel, da so marsikdaj zbirokratizirane. Zakonodaja namreč mora zagotoviti takšnem
               pravni okvir, ki bo ob upoštevanju zavarovanih zahtev omogočil čim večjo dinamiko
               prostorov, česar pa sistemske in praktične rešitve v veljavnem zakonu marsikdaj celo
               onemogočajo. Posledica neustreznih rešitev pa se v praksi kažejo po eni strani v
               veliki množici novih posegov v prostor in tudi ob pritisku kapitala znikajo čez noč.
               Po drugi strani pa ogromne težave, ko se skuša na določenem območju zgolj pridobiti
               informacijo, ali je sploh možen poseg na takšnem področju ali pa ni. In praksa je
               pokazala, da je sedanji zakon o urejanju prostora na določenih mestih nepopoln,
               mestoma je luknjičast kot sir in poleg velikih težav na eni strani po drugi strani
               omogoča samovoljo investitorjev, ker so rešitve v tem zakonu vsebinsko pomanjkljive,
               in to kar na vseh ravneh, iz katerih ni jasno razvidno, kakšni posegi v prostor so
               sploh možni in dopustni; in da zahteva nepregledne, neracionalne in dolgotrajne
               postopke priprave teh aktov, ki so poleg tega tudi neusklajeni s predpisi med sabo,
               predvsem s področja varstva okolja in ohranjanja narave; da določa vrsto strokovnih
               podlag za te prostorske akte, ki naj bi zagotavljale kvalitetne rešitve, so pa
               mnogokrat same sebi namen in zahtevajo veliko časa za njihovo pripravo in tudi veliko
               stanejo; in da ima ta sedanja zakonodaja nepopolne podatke v prostoru, ki
               upravljavcem prostorskih aktov velikokrat tudi niso pravočasno dostopni. Posledice so
               takšne, kot jih poznamo; in da ima nejasne pristojnosti nosilcev urejanja prostora
               pri pripravi prostorskih aktov na vseh ravneh ter obveznosti glede priprave njihovih
               strokovnih podlag, ki so podlaga za sprejemanje rešitev.</p>
               <p>Občine so dolžne do sredine naslednjega leta pripraviti prostorske akte, pri tem pa
               se soočajo z velikimi težavami, ki niso samo vsebinske, največkrat kar operativne
               narave. Vsebine takšnih aktov pa imajo na izvedbeni ravni velike pomanjkljivosti.
               Potrebno je priznati, da je takšno stanje tudi posledica pomanjkljivih evidenc, lahko
               bi rekli ne ažurnih katastrov posameznih področij. Primer: pravilno lego kakšnega
               kabla ali pa cevi ugotovijo izvajalci šele takrat, ko prekinejo električni ali
               telefonski kabel ali kakšnega kabelskega sistema ali pa uničijo kanalizacijsko cev.
               Zato se nam zdi izrednega pomena, da je predlagatelj tega zakona upošteval, da je
               podlaga za načrtovanje novih gradenj na območju države oziroma občine poznavanje
               obstoječega stanja prostora, gre za pomembne informacije o obstoječih stavbah,
               zemljiščih, objektih, potem informacije o raznih kmetijskih, vodnih, gozdarskih in
               drugih zemljiščih na območju države ali pa na območju občine in o režimih na teh
               zemljiščih. Prav tako se nam zdi, da je pomembno, da je takšen prikaz stanja
               prostora, ki ga pa pripravi ministrstvo, pristojno za urejanje prostora, skupaj z
               občinami. Ta nima narave pravnega akta, temveč gre za neki strokovni pripomoček
               državnemu organu, zlasti pa občinam, ki bodo z njegovo pomočjo lažje in hitreje
               pripravile svoje prostorske akte. Prikaz stanja je povzetek, naj bi bil povzetek
               dejanskega in pravnega stanja na območju države oziroma posamezne občine, pri čemer
               pa naj bi ministrstvo, pristojno za urejanje prostora, podatke za prikaz dejansko
               dobilo iz prostorskega informacijskega sistema, ki ga bo ministrstvo vzpostavilo.
               Prikaz stanja prostora je torej izhodišče prostorskega načrtovanja. V prostorski
               informacijski sistem pa bodo vključeni vsi, naj bi bili vsi prostorski podatki, ki so
               potrebni za pripravo prostorskih aktov, za nadzor nad njihovo vsebino in tudi
               zakonitostjo, za spremljanje njihovega izvajanja, pa tudi podatki, ki jih potrebujejo
               potencialni investitorji, s katerimi bi bili s pomočjo prostorskega informacijskega
               sistema še pred oblikovanjem svoje investicijske namere seznanjeni s statusom
               zemljišča, na katerem nameravajo graditi, ter z vsemi morebitnimi omejitvami ter
               pogoji glede gradnje. To se nam zdi izredno pomembno. Neurejenemu stanju na področju
               prostorskega načrtovanja ali gospodarjenja s prostorom je potrebno dejansko narediti
               konec. To pričakujemo vsi. Zato so pričakovanja, ki spremljajo ta zakon o prostorskem
               načrtovanju, izredno velika. Zavedamo se, da ta zakon ne bo rešil celotnega problema
               in da je zakon o graditvi objektov logično dopolnilo. V SDS podpiramo stališče
               predlagatelja, citiram, "da je temeljni cilj predlaganega zakona jasno urediti sistem
               prostorskih aktov države in občine in razmerje med njimi ter v tem okviru natančno
               opredeliti tudi njihovo vsebini, postopek njihovega sprejemanja ter v tem okviru tudi
               postopek celovite presoje njihovih vplivov na okolje, in da je temeljno načelo, ki ga
               je predlagatelj upošteval pri pripravi zakona, načelo pravne jasnosti in z njim
               povezano načelo pravne varnosti in predvidljivosti ter načelo zaupanja v pravo.
               Prostorski akti so oblastni akti, s katerimi pristojni organi države in občin
               določajo in odločajo o načinu uživanja lastninske pravice na posameznih parcelah".
               Konec navedbe. Pri tem naj bi predlagatelj upošteval sklop temeljnih načel ali
               usmeritev, kot so načela trajnostnega prostorskega razvoja, načelo javnosti, torej
               možnosti vpogleda zainteresirane javnosti, načelo usmerjanja prostorskega razvoja
               naselij, načelo prevlade javne koristi, ki pa mora upoštevati tudi zasebne interese,
               načelo ohranjanja določenih prepoznavnih značilnosti določenega prostora, da o
               načelih strokovnosti niti ne govorim, kar je samo po sebi tudi umevno. Prostorsko
               načrtovanje po novem zakonu uvaja poleg državnega in občinskega nivoja še vmesni
               nivo, to je pokrajinski. Ali je to prehitevanje zaradi najavljanja uvedbe pokrajin
               potrebno ali ne, je stvar diskusije in niti ni tako pomembno. Osnovno vprašanje je,
               ali bo novi zakon z vsemi dodatki, ki so še potrebni, uspel rešiti vse zagate in
               stranpoti pa tudi težave sedanje ureditve. Samo preimenovanje dokumentov ne bo
               dovolj, da bomo namesto strategije prostorskega razvoja Slovenije, prostorskega reda
               Slovenije in državnega lokacijskega načrta sedaj dobili državni strateški prostorski
               načrt in državni prostorski načrt, ne bo dovolj. In da na občinski ravni namesto
               strategije prostorskega razvoja občine, prostorskega reda občine, občinskega
               lokacijskega načrta dobimo občinski strateški prostorski načrt, občinski prostorski
               načrt in občinski podrobni prostorski načrt, tudi ne bo dovolj.</p>
               <p>V naši poslanski skupini podpiramo pripravo nove zakonodaje s tega področja, in to
               celovito. Zakon, ki je predmet obravnave, je osnovni, strateški dokument. Ambicije so
               velike, pričakovanja tudi, vsebinske dopolnitve možne in zaželene. Osnovna
               pričakovanja in zahteve poslanske skupine SDS so, da se postopek pridobivanja
               dokumentacije za postavitev objekta skrajša in poenostavi do najnižje možne meje.
               Vse, kar se dogaja vmes, ne sme in ne more biti problem investitorja ali eventualno v
               najmanjši možni meri. To pa naj bi bil tudi cilj predlagatelja, zato bomo v SDS
               podprli predlagano vsebino, istočasno pa pričakujemo, da v nadaljevanju pri Zakonu o
               graditvi objektov konkretiziramo utemeljena pričakovanja. Hvala lepa.</p>
            </sp>
            <sp xml:id="SDZ4-Redna-23-2006-12-15.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče LDS bo predstavil dr. Gantar. Prosim.</p>
            </sp>
            <sp xml:id="SDZ4-Redna-23-2006-12-15.sp8">

               <speaker>DR. PAVEL GANTAR:</speaker>

               <p>Gospod predsednik, gospod minister, sodelavke in sodelavci ministrstva. Spoštovane
               kolegice in kolegi.</p>
               <p>To, da smo predlagali prvo obravnavo, seveda že samo po sebi izpričuje dejstvo, da v
               poslanski skupini LDS menimo, da seveda ta zakon ima izjemen pomen in da ta zakon
               načenja nekatera temeljna vprašanja in probleme urejanja prostora. Zato je prav, da
               se v obliki prve obravnave o teh splošnih in načelnih, pa tudi bolj konkretnih
               stvareh pogovorimo. Vlada sama oziroma minister za okolje in prostor je že dolgo
               napovedal spremembo zakonodaje s področja urejanja prostora, pri čemer je minister,
               če se prav spomnim, v najbolj zgodni fazi svojega delovanja napovedal določene nujne
               spremembe Zakona urejanja prostora, ki je bil sprejet, mislim da, leta 2003 ali 2002.
               Pozneje so po sprejetju zaokrožile določene poluradne verzije te nove zakonodaje, so
               bile močno diskutirane med različnimi strokovnimi krogi in tako naprej, so bile
               umaknjene in končno smo danes dobili novi, torej Predlog zakona o prostorskem
               načrtovanju. Zakon s predlogi, ki so v njem vsebovani, po našem mnenju, posebej pa še
               po mojem mnenju, če smem reči, pomenijo svojevrstno presenečenje, saj predlagatelj ni
               pripravil niti novega celovitega Zakona o urejanju prostora, niti ne sprememb, recimo
               temu gradualističnih sprememb in očitnih popravkov nekaterih, najbolj očitnih
               pomanjkljivosti sedanjega Zakona o urejanju prostora, pač pa se je odločil za vmesno
               pot, ki je hkrati radikalna in hkrati tudi, tako bi rekli, gradualistična; in je po
               mojem mnenju, iskreno rečeno, tudi najslabša. Iz celovitega področja o urejanju
               prostora, ki obsega, da malo naštevamo, upam, da ne bom preveč akademski, ki obsega
               načrtovanje in planiranje na strateški in izvedbeni ravni, ki obsega zemljiške
               operacije, kot so komasacije, opremljanje stavbnih zemljišč, parcelacije, prepovedi
               parcelacij, vse operacije v zvezi z zemljišči, upravno dimenzijo, dovoljenja, ki jih
               pokriva predvsem ZGO, finančno dimenzijo, ki jo še pravzaprav niti nimamo, imamo
               napovedan Zakon o nepremičninah, imamo pa prispevek za uporabo stavbnega zemljišča za
               nadomestilo in potem prostorski-informacijski sistem ter nadzor in kontrolo, se pravi
               inšpekcijo. Vse to in mogoče bi še katera lahko razdelali. Iz vseh teh je potegnil
               načrtovanje in opremljanje stavbnih zemljišč, ki jih v bistvu ni veliko spremenil, in
               prostorsko-informacijski sistem in jih poskušal urediti v priloženem zakonu, ostale
               segmente pušča tam, kjer so; v okrnjenem in invalidnem Zakonu o urejanju prostora 1
               in seveda v ZGO - v Zakonu o graditvi objektov in kaj malega še tu pa tam v področni
               zakonodaji. Predlagatelj tudi nakazuje perspektivo, da bo tudi druga področja, ki sem
               jih že omenil, uredil s posameznimi zakoni, to je z zakonodajo s področja urejanja
               zakona, ki je kolikor toliko enovita. Če vzamemo Zakon o urejanju prostora in Zakon o
               graditvi objektov skupaj, bo razbil na posamične zakone in potem, kakšen paradoks. V
               uvodu nakazuje, da potem, ko bo vso to materijo razbil na več zakonov, bo potem znova
               sestavil in naredil Prostorski zakonik. Mi prostorski zakonik imamo neposredno
               dobrega, veliko problemov ima, veliko rešitev, ki jih je potrebno popraviti. Ampak,
               zakaj vse razbiti in potem ponovno sestaviti v neko zadevo, ki bo ali pa ne bo
               igrala? Na področju urejanja prostora je pač tako, da je tu ..<stage>/Nerazumljivo./</stage>.. ali
               ga kdo sprejema ali ne, nujno potreben, ker je prostor nekaj takšnega, ker ne moremo
               izbrisati prostorskih ureditev, stavbe tako, kot izbrišemo, ne vem, neko kredo s
               table itd. To preprosto ni res.</p>
               <p>Tisto, kar bi danes potrebovali je seveda skrbnost spremljanja tega ZUreP-a.
               Popraviti njegove očitne pomanjkljivosti. Jaz sam definitivno vem, da nekatere bi
               bilo potrebno popraviti, potem pa seveda mogoče sprejeti neke celovitejše spremembe
               na takšen ali drugačen način, to se ni zgodilo.</p>
               <p>V uvodu k temu predlogu zakona predlagatelj podaja tudi analizo stanja v sistemu
               urejanja prostora in nekaj lapidarnih kratkih ocen o stanju v prostoru. Te ocene žal
               ne temeljijo na empiričnih analizah, čeprav obstajajo in tudi predstavljajo da smem
               tako povedati, brez zamere - pogled, ki bi ga sam definiral kot pogled uradniških
               planerjev na državni ravni. Najprej ZUreP v vseh razsežnosti, ko smo že opozorili, še
               ni stopil v veljavo, še teče se za prilagajanje, zato tudi ni mogoče oceniti vseh
               posledic, nekatere pač že. Recimo, tiste ...<stage>/Nerazumljivo./</stage> informacije so resne,
               ampak pol tega ta zakon seveda ne ureja. Planerji, župani na občinskih ravneh, čeprav
               dopuščam tudi drugačna stališča kot od kolega poslanca, župana Rezmana, imajo po
               mojih informacijah dovolj nenehnega radikalnega spreminjanja zakonodaje, ki jim vedno
               znova postavi vse na glavo, še preden kaj naredijo kolikor toliko dobro, se jim že
               spremeni cel mehanizem in cel upravni sistem. Želeli bi si malo miru in časa, da
               uredijo svoj prostor v skladu z zahtevami, pričakovanji itd. Analiza stanja v
               prostoru je milo povedano naivna. MOP je zmogel že boljše. Ideja, da je problem
               razpršenosti problem prostorskega načrtovanja, je neresnična, ne drži, seveda ima
               svoj delež tudi prostorsko planiranje, ampak kako je prišlo historično do
               razpršenosti, bomo videli, da bistveno bolj bi drugi mehanizmi pospeševali
               kompaktnost zidave, sklenjene zidave in samoprepovedi razpršenosti v planiranju ne
               pripelje nikamor. Mi smo te prepovedi imeli zadnjih 30 let. In kam smo prišli? Bolj
               kot smo prepovedovali, bolj se nam je razprševalo. Stavbna politika, zemljiška
               politika, funkcija davka na nepremičnine je prav v tem, ne v zbiranju denarja, bi
               lahko dolgoročno prinesla več kot samo spremembe prostorskega načrtovanja.</p>
               <p>In zelo pomembno, kolegice in kolegi, spoštovani predstavniki Vlade, bodoče
               pokrajine. Moja osebna ocena je, verjetno jo delim z veliko od vas, da smo potem, ko
               smo spremenili Ustavo blizu pokrajinam, še nikoli nismo bili tako blizu ustanovitvi
               pokrajin. Med nami na neformalni ravni že krožijo osnutki regionalne zakonodaje,
               štirje zakoni so, če se ne motim, razpravljamo o njih, z marsičem smo še nesrečni, se
               bomo pogovarjali, pogajali in tako naprej in bomo delovali in zna se zgoditi, realno
               se zna zgoditi, da bo Slovenija končno dobila pokrajine in tudi pokrajinsko
               zakonodajo. In če bo to res, je sprejetje tega zakona popoln nesmisel. Če bodo
               pokrajine in jaz verjamem, da bodo, bodo največjo spremembo prinesle prav na
               prerazporeditvi pristojnosti na področju urejanja prostora; prav tu in mogoče
               nekaterih okoljskih področjih. Če tega ne bo, potem so pokrajine nepotrebne. In zdaj
               bomo mi sprejemali zakon, ki ga bomo morali tako rekoč na novo napisati, da bi
               utemeljil obstoj pokrajin in njene funkcije. V tem zakonu in tudi širše regionalni
               plan preprosto ni medobčinski plan. In jasno, da bo tu treba spremeniti vse, jasno
               je, da se bo področje pristojnosti države močno zmanjšalo s prehodom na pokrajine in
               da bo pokrajina prevzela večji in osrednji del urejanja prostora ob tem, kar ima
               občina, in to ni notri. Če bomo ta zakon sprejeli v naslednjih dveh mesecih, se zna
               zgoditi, da bomo čez nekaj mesecev morali spreminjati in ta zakon in invalidni ZUreP
               in še kaj drugega, ZGO-ju in podobnega, tudi ZGO seveda, da ga bomo prilagodili
               pokrajinam. To je nesmiselno, to je neresno. Jaz ne vem, kje so vladne službe za
               zakonodajo ali karkoli že, da bi ministrstvo opozorili na to. Konec koncev sta tudi
               dva ministra v isti Vladi in iz iste stranke, ki pripravljata to zakonodajo, in sta
               nam pripeljala vso to zmedo na dnevni red.</p>
               <p>In zdaj, če govorimo nekoliko o načelih. Načela so vedno dobra in tudi v tem zakonu
               so ta načela korektna, vendar bi vendarle rekel najprej to.</p>
               <p>Temeljno načelo Zakona o prostorskem načrtovanju mora biti načelo racionalnega in
               trajnostnega ravnanja in gospodarjenja z omejeno dobrino prostorov. In to mora biti
               temeljno načelo. Načelo, kot so pravna jasnost, pravna varnost, so seveda in morajo
               biti samoumevna načela vsake zakonodaje in vsakega državnega, lokalnega ali nekoč
               regionalnega <stage>/Nerazumljivo./</stage>... v družbene prostorske in druge procese. Tisto, kar me
               na tej načelni ravni je zmotilo, je to, da so verjetno podtir učinkovitosti dobesedno
               oskubili in zmanjšali vlogo sodelovanja občanov, krajanov, državljanov, javnosti v
               procesu prostorskega načrtovanja. Da so izločili nekateri instrumente, ki so komajda
               začeli delovati, in ohranili samo en instrument, to je javna razgrnitev dokumentov na
               vseh ravneh.</p>
               <p>Leta 1972, če dovolite ta osebni izlet, sem diplomiral z nalogo Problemi
               participacij pri prostorskem načrtovanju. Od tedaj naprej vedno znova ugotavljamo, da
               ima javna razgrnitev številne slabosti in pomanjkljivosti. Prvič, ljudje se ne
               spoznajo na način predstavitve gradiva. Ljudje nastopajo kot atomizirani posamezniki.
               Argumenti so v tem kontekstu kontradiktorni. Eden reče zeleno je lepo, drugi reče
               rumeno je lepo in črno je grdo in planerji na koncu, poglejte ljudje, sami ne vedo,
               kaj je dobro, mi najboljše vemo namesto njih, kaj je dobro in tako naprej. Zato je
               bil uveden instrument prostorske konference. Moram reči, da ga nisem dobro spremljal.
               Bojim se, da se je ta prostorska konferenca, kot je pri nas v navadi, izrodila ali pa
               v neko še eno birokratsko predstavljanje teh zadev, da ni imela te funkcije in ni še
               razvila te funkcije, kot jo imajo ponekod drugod, recimo v severni Italiji, od koder
               je ta ideja prenesena. Bi bilo dobro, če bi vedeli, kakšne so analize, izkušnje iz
               teh prostorskih konferenc in kaj se da storiti in spremeniti, da bi neke druge bolj
               razvite oblike participacije, sodelovanja akterjev deležnikov, NGO-jev, ne vem, koga
               še v tem procesu planiranja, ki je hkrati tudi proces legitimizacije tega planiranja,
               obstajale. Ne, črtati. In brez obrazložitve zakaj in kako. Obstaja pa najboljši
               instrument, ki ga vsak birokratski planer ima, in to je javna razgrnitev. Iz javne
               razgrnitve vsak planer, tudi vsak politik, in v tem je čar, tudi lahko izide kot
               zmagovalec napram občanom in državljanom, seveda pa se mu lahko zgodijo protesti,
               barikade, da ne govorim še o kakšnih drugih zadevah, oblikah, bi rekel, v narekovaju,
               nelegitimne kolektivne akcije, kot bi rekli. Slabo. Javni interes - zelo dobro zakon,
               tako kot drugi zakoni, pove, da je urbanizem prostor v javni domeni, da javni interes
               mora prevladati, ni testa javnega interesa, še tistega drobnega poizkusa ne, ki je
               bil v ZUreP-u vendarle mogoče nakazan, tudi skozi prostorske konference. In to je po
               mojem mnenju slabo, premalo.</p>
               <p>Jaz moram reči, da je moj vtis, poznavajoč različne poglede in koncepte na
               planiranje, da se nam je zgodil, bi rekel, neke vrste pristop k urejanju prostora in
               planiranju predvsem skozi oči umetniške, zgodovinske in konzervatorske stroke in
               klasične arhitekture. Da so vse druge stroke in pogledi, kot so krajinski arhitekti,
               geografi, sociologi, ekonomisti in tako naprej, te stroke izključene in da teh
               pogledov, teh konceptov tukaj notri ni zaslediti. Zakon, kot je rečeno, tudi na novo
               ureja nova poimenovanja. Nekateri so že opozorili na to, da ni treba upati, da bo
               novo poimenovanje starega fenomena s tem, ko ga drugače poimenujemo, že tudi zato
               boljše ali pa spremenjeno. Nikakor ne, ampak dobro, imena so lahko takšna ali
               drugačna, me še najmanj motijo. Moti me, seveda, pa najprej to, da ta zakon ponovno
               uvaja dokument, ki se imenuje državni strateški prostorski načrt oziroma strateški
               prostorski načrt države, in hkrati še tudi prostorski načrt države. Kot veste, smo
               takšen prostorski plan imeli do sprejema novega ZUreP-a, potem je nov Zakon o
               urejanju prostora ta dokument ukinil in je uveljavil strategijo prostorskega razvoja
               Slovenije, ki jo je ta Državni zbor, ne ta, ampak že prejšnji, če se ne motim, tudi
               sprejel.</p>
               <p>Države praviloma nimajo državnih prostorskih načrtov. Imajo nekatere majhne, zelo
               majhne, žepne države. Luksemburg verjetno ima. Tam, kjer se lokalno prekriva z
               regionalnim, regionalno pa z državnim, je običajno državni prostorski plan, hkrati
               tudi regionalni in lokalni. Ima San Marino verjetno in tako naprej. Države, ki so
               majhne, vendar ne žepne, kot je Slovenija, praviloma takšnih načrtov nimajo. In tudi
               v pregledu dokumentacije, ki je majhna po površini ali po številu prebivalcev, ste
               videli, da pravzaprav nobena od teh držav, ki so v primerjalnem pregledu, nima
               državnega prostorskega plana v tem smislu, kot je tukaj napisano. In res me zanima,
               kaj bo ta državni prostorski plan imel potem za opraviti s prostorom, ko bomo imeli
               pokrajine; in jaz verjamem, kot ste rekli, da jih bomo imeli. In še več, skozi te
               dokumente in določene dikcije se prenašajo pristojnosti iz občine na državo; in to v
               nasprotju z duhom te Ustave in z duhom lokalne samouprave, torej zakonodaje o lokalni
               samoupravi, kjer je urejanje prostora izvirna pristojnost občin. Pri pripravi
               državnih prostorskih dokumentov strateškega plana državnega prostorskega načrta so
               občine, kot ste lahko opazili, samo stranke v postopku, v 30-ih dneh naj dajo
               predloge, na te predloge država odgovori, nič ni opredeljeno, kaj se zgodi, če so
               stališča na nasprotnih straneh in tako naprej. V državnih prostorskih načrtih se
               določajo tudi stavbna zemljišča in država planira, dobesedno planira na območju
               občin, do zdaj je tudi država planirala na območju občin. Z lokacijskim načrtom
               avtoceste je definitivno planirala na območju občin, ampak v opredeljenem območju, ki
               ga je definiral lokacijski načrt. ZUreP je tudi omogočil, da se več teh zadev združi
               v tak plan. Zdaj vam noben ne more garantirati, kaj vse bo vtaknila država v ta svoj
               plan in ima planirano na območju občin. Torej zakonodaja, ki ureja sprejemanje in
               vlogo države pri sprejemanju občinskih prostorskih načrtov vseh vrst, ne bom govoril
               zdaj o vsakem posameznem, kaže, da mora vsaj dvakrat, če že ne trikrat občina poslati
               svoje dokumente državi. Najprej osnutek pošlje ministrstvu, ta pošlje drugim
               ministrstvom, ti morajo pripraviti smernice na osnovi zakonodaje, te smernice zdaj
               veljajo kot zakonska osnova, do zdaj so smernice bile problem in rešitev, ker so bile
               vedno malo, kot bi rekli Angleži "negotiations", se pravi se je dalo malo z njimi
               pogajati, zdaj ne bo pogajanj na smernicah. In kaj se bo zgodilo, ko bosta dve
               smernici v nasprotju, me prav zanima. In potem, ko se to zgodi, ko morate prilagoditi
               občinam, gre predlog nazaj na MOP, ponovno se sproži procedura, 75 dni, potem 30 dni
               in Vlada odloči o sprejemljivosti plana in potem šele lahko to sprejme občina. In jaz
               moram reči, ne vem, zakaj bi sploh sprejela občina, občina naj se samo seznani, da je
               Vlada sprejela njen dokument, in ugotovi, da njen prostorski plan velja, ker ga je
               Vlada sprejela. In moram reči, da takšnega suptilnega posega v to zadevo nisem
               pričakoval in me je tudi razočaral. Kaj pravijo kolegi, naš minister in sodelavci
               Ministrstva za okolje in prostor? Da bodo skrajšali postopke. Nobene garancije ni, da
               bo ta zakon skrajšal postopke, nekateri izkušeni planerji so naredili simulacijo s
               tem zakonom, primerjavo na podlagi sedanjega zakona in tega zakona in so ugotovili,
               da se postopki nemara utegnejo celo podaljšati, temu pravimo strokovno nehotene
               posledice. Drugič. Da bo pravzaprav na nek način omogočeno, ker bodo skrajšani
               postopki, da bo mogoča fleksibilnost in fleksibilnost planiranja. Definiranje
               prostorskih enot, enot urejanja, kot je v tem zakonu, lahko temu nasprotno zmanjša
               fleksibilnost urejanja. Zelo resno in hkrati je treba reči, da edina dobra zadeva, ki
               bi v tem zakonu bila, je, da integrira celovito, torej strateško presojo vplivov na
               okolje in presojo vplivov na okolje, predvsem v sprejemanje teh aktov. Vendar je
               integrirana zelo načelno, splošno in celo nezakonito.</p>
               <p>Sam dokument v srajčki, ki je pripeta, govori, da ta zakon nima nobene zveze z
               evropsko zakonodajo, da je stvar interne zakonodaje, hkrati pa ureja zadevo, ki je
               harmonizirana na ravni EU, to je celovito presojo vplivov na okolje in presojo
               vplivov na okoljein sicer tako, da ukinja in spreminja v tem istem zakonu v prehodnih
               členih nekatere člene iz zakona o varstvu okolja. Po mojem mnenju dokaj neustrezno in
               zelo neustrezno. O tem se lahko še pogovarjamo. Ampak najmanj kar je, na nek način,
               če smem reči, govorimo neresnico Evropski uniji, da ta zakon nima vpliva, vendar ga
               ima. In dejansko ukinjamo nekaj, v nekaterih členih, zakonih, za katere trdimo, da so
               harmonizirani z Evropsko unijo.</p>
               <p>Potem, kaj je s tem problemom, ki ga naši planerji, predvsem pa naši podjetniki, pa
               tudi župani opažajo? Problem zavlačevanja, problem predolgih postopkov. Poglejte, če
               je nekje tamle zunaj nek travnik, ki je kmetijsko zemljišče, in če pride podjetnik in
               reče, na tem travniku, ki je kmetijsko zemljišče, želim imeti čez šest mesecev
               zgradbo, svojo tovarno, se to ne sme zgoditi. Ne sme zgoditi. V nobeni civilizirani
               državi se to ne sme zgoditi. Če je tam nezazidano stavbno zemljišče, ki je namenjeno
               po prostorskih dokumentih za podobne zgradbe, potem se to mora zgoditi prej kot v
               šestih mesecih. To je problem.</p>
               <p>Če se hkrati borite proti razpršitvi prostora, boste hkrati in hkrati tarnate, kako
               so dolgi postopki, morate vedeti, da je prostorsko planiranje v tem segmentu
               zanesljivo omejevalno. Poznamo urejene države, kjer so sprejemali obvoznico po 10,
               12, 15 let in še ta ni bila za danes optimalna. To je urejanje prostora.</p>
               <p>Če hočete imeti zemljišča, na katerih bodo gradili, je prepozno, danes, jih je treba
               urejati pred tremi, štirimi, petimi leti. To ve vsakkdo. Zato pa je to planiranje,
               načrtovanje. To dejstvo je treba upoštevati. Danes imamo tako več kot dosti prostora,
               ki je odprt za gradnje, ki bi bil lahko odprt za gradnje, če bi bili drugi postopki
               možni. In to je preprosta zadeva.</p>
               <p>Druge stvari, ki so v tem zakonu slabe so, da so ukinili koncept prostorskega reda.
               Res je, v ZoreP-u prostorski red ni bil dobro opredeljen. Prostorski red bi
               pravzaprav moral biti neke vrste gramatika planiranja. V bistvu je pa postal
               nadomesti za nekdanje kupe - če smem tako reči - in ima naravo izvedbenega dokumenta.
               Če bi ta prostorski red redefinirali, bi si prihranili veliko problemov pri hitrosti
               in pri sprejemanju odločitev v zvezi s prostorom.</p>
               <p>Kolegi in kolegice! Še veliko bi lahko govoril. Mislim, da v poslanski skupini LDS
               tega zakona ne bomo mogli podpreti. Menimo, da je konceptualno zgrešen. Menimo, da
               prihaja v napačnem času. Menimo, da bi bilo boljše, če bi se ministrstvo posvetilo
               pomoči občinam, da naredijo dokumente, ki jih morajo imeti in še seveda zahtevajo na
               osnovi ZUreP-a od občine Osilnica isto kot zahtevajo od občine Ljubljana. Moram
               opozoriti, da ZUreP jim tega ne zapoveduje.</p>
               <p>Namesto, da bi pravzaprav šli postopoma, ste se prav v nepravem času in z napačnim
               konceptom lotili enega segmenta urejanja prostora. Se pravi, planiranja, stavbnih
               zemljišč. Tam ni bistvenih sprememb. Tudi pri prostorskem informacijskem sistemu ni
               kakšnih pomembno novih dognanj. Zato mislim, da bi bilo dobro, da tega zakona ne bi
               podprli zato, ker ga bomo, tudi če ga boste sprejeli v drugem in tretjem branju, ker
               ga boste še enkrat sprejemali dobesedno v celoti, čez nekaj mesecev ali najpozneje v
               osmih, devetih mesecih.</p>
               <p>Predvsem pa boste občinam naložili dodatno delo. Tukaj ne gre zdaj za vprašanje
               ideologije. Ne gre za vprašanje političnih razlik med SDS-om, LDS-om, DeSUS-om ali
               komerkoli. Gre preprosto za bolj strokovna in organizacijska vprašanja. Zato menim,
               da bi bilo dobro, če bi ministru priporočili, da čim hitreje pripravi nekaj najbolj
               pomembnih sprememb ZUreP-a, jih spravi po hitrem ali nujnem postopku skozi parlament,
               če je potrebno. In seveda odloži sprejemanje tega zakona za poznejši čas in naj
               dopusti tudi stroki, da se izreče o tem načinu organizacije, bi rekel, urejanja
               prostora, kot sem ga opisal v začetku razbitje na posamezne segmente, potem
               združevanje nazaj. Z opozorilom, da amandmaji tako rekoč niti niso možni ob tem
               konceptu, seveda poslanski klub LDS tega zakona ne bo podprl. Hvala.</p>
            </sp>
            <sp xml:id="SDZ4-Redna-23-2006-12-15.sp9">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, prof. Gantar za kratko predstavitev. Zdaj pa vabim k besedi gospoda
               Vebra, v imenu Socialnih demokratov.</p>
            </sp>
            <sp xml:id="SDZ4-Redna-23-2006-12-15.sp10">

               <speaker>JANKO VEBER:</speaker>

               <p>Hvala za besedo, predsedujoči. Lep pozdrav vsem! Socialni demokrati menimo, da je k
               sanaciji problematike urejanja prostora in prostorskega načrtovanja potrebno
               pristopiti na drugačen način. Menim, da je kot najnujnejši ukrep potrebno sprejeti
               interventni zakon, s katerim bi odpravili nekatere največje pomanjkljivosti, ki so se
               pokazale v praksi in predvsem povzročajo občinam težave pri pravočasnem sprejemanju
               prostorskih aktov. Dodaten razlog za sprejem interventnega zakona pa je tudi časovna
               stiska glede priprave aktov, ki so pa seveda predpogoj za uspešno črpanje sredstev iz
               kohezijskih in strukturnih skladov za nekatere konkretne projekte, ki pa so seveda v
               Sloveniji napovedani v izjemno visokem obsegu. Torej na eni strani načrtujemo zelo
               obsežne projekte, na drugi pa spreminja zakonodajo, s katero bomo seveda onemogočali
               izvedbo teh projektov. Zato bi bilo nujno sprejeti interventni zakon. Potem pa v miru
               pristopiti k razpravi okoli sistemskega okoljskega zakona, ki bi zajel področje
               urejanja prostora, graditve objektov ter seveda tudi in predvsem urejanja zemljišč.</p>
               <p>Zato Socialni demokrati ta hip ocenjujemo, da obravnava in sprejem predlaganega
               zakona ne prispeva k razreševanju najrazličnejših pomanjkljivosti, kvečjemu seveda
               povzroča obratno stanje. Obstaja velika verjetnost, da bi zakon vnesel dodatno
               zmešnjavo glede veljavnosti določil posameznih predpisov ter odprl nova vprašanja
               zlasti glede začetih postopkov sprejemanja prostorskih aktov.</p>
               <p>Če se samo dotaknemo nekaterih konkretnih pogledov v tem zakonu, potem lahko že na
               začetku ugotavljamo, da tudi že v poglavju temeljna načela, ker gre za nekaj splošnih
               načel. Potem v nadaljevanju besedila zakon natančno ne opredeljuje ta načela. Torej
               ni izdelanih meril, postopkov, pooblastil. Zato je velika nevarnost novih pravnih
               praznin in posledični zapleti, ko bo šlo za vprašanje razumevanja posameznih določb
               zakona.</p>
               <p>Pa tudi sicer so obrazložitve k posamičnim členom v zakonu izjemno preohlapne in
               tudi preskromne.</p>
               <p>Sam zakon sicer zavezuje z roki občine. Nanje nalaga tudi nekatere dodatne
               obveznosti. Država pa sebe ne zavezuje s posameznimi roki in si s pomočjo nedoločenih
               pravnih pojmov dopušča pravzaprav veliko diskrecijsko pravico odločanja v posameznih
               primerih.</p>
               <p>Omejevanje občin in njihovih pristojnosti pri sprejemanju prostorskih aktov je rdeča
               nit tega zakona. Zagotovo pa bodo najbolj občutile to dejstvo prav mestne in druge
               večje občine, ki bi dejansko morale biti nosilke prostorskega razvoja. Po besedilu
               predloga zakona bo enako usodo doletelo tudi v bodoče pokrajine, ko bodo
               ustanovljene, česar Socialni demokrati ne moremo podpreti.</p>
               <p>Menimo, da bi tudi predlog zakona moral urejati pravne instrumente, s katerimi naj
               bi občine ali bodoče pokrajine vodile uspešno zemljiško politiko. Poleg tega se
               postavlja zelo pomembno vprašanje. Kajti, ta zakon govori o tem, da se usmerja
               prostorski razvoj naselij na način, da se preprečuje širitev naselij in da imajo
               prednost prenove pred novogradnjami. Pri tem pa seveda pozabljamo na dejstvo, da gre
               v Sloveniji še vedno za zelo velik problem denacionalizacije, urejanje lastništva.</p>
               <p>Mnogi lastniki oziroma število lastnikov na posamezni nepremičnini je izjemno
               veliko, kar pomeni, da bomo v prihodnje imeli zelo velike težave, če bomo želeli
               razvijati svoja naselja v skladu s trenutnimi razvojnimi potrebami. Takšna usmeritev,
               če jo zapišemo v zakon na takšen način, bo povzročala zelo velike težave in omejevala
               kraje pri širitvi in pri vzpostavljanju razvojnih možnosti posameznih naselij. Če
               pogledamo tudi sicer, kako so zapisane prostorske ureditve državnega pomena in če
               tukaj izluščimo, recimo, območja ohranjanja narave, v tem zakonu je zapisano, da so
               prostorske ureditve na območjih ohranjanja narave v pristojnosti države. Tukaj se
               tudi postavlja vprašanje: Ali je ta zakon sploh usklajen z Zakonom o varstvu okolja
               in z Zakonom o ohranjanju narave? Tam vendarle so nekoliko drugače opredeljene
               pristojnosti tudi na področju ohranjanja narave. Če k temu dodamo, da je v Sloveniji
               že tako in tako 30% ozemlja podrejenega Naturi 2000 in neposredno Bruslju oziroma
               Evropi. In če k temu potem še dodamo, da bo tudi ostala območja, ki niso, recimo, v
               Naturi pa so predmet ohranjanja narave, da ta območja postanejo v pristojnosti
               države, potem občine pravzaprav izgubljajo nekje lahko - ocenimo - okoli 40% ali celo
               50% slovenskega ozemlja kot tistega območja, ki ga lahko urejajo s svojimi
               prostorskimi akti.</p>
               <p>To, menim, je seveda nedopustno oziroma odtujuje pravzaprav načrtovanje rabe
               prostora od dejanskih potreb ljudi, ki v tem prostoru tudi živijo.</p>
               <p>Če pogledamo tudi prostorske ureditve regionalnega pomena, so določene po tem zakonu
               kot ureditve, ki segajo na več občin. Ampak vendarle, če to zapišemo v ta zakon,
               moramo vedeti, da so nekatere ureditve regionalnega pomena locirane pravzaprav lahko
               samo na ozemlju ene občine. Ni nujno, da segajo na več občin.</p>
               <p>In če prostorske ureditve regionalnega namena opredelimo kot tiste, ki segajo na več
               občin, bomo seveda zopet imeli težave pri tem, kako črpati sredstva, kako opredeliti
               regionalne programe, če je konkretna investicija ali pa objekt obstoji na področju
               ene občine. Tak primer je zagotovo, denimo, deponija, center za požarno varnost tudi
               športne dvorane tudi srednje šole, visoko šolstvo in podobno, objekti za te programe.</p>
               <p>Resnična značilnost tega zakona je, da občine izgubljajo pristojnost na prostorskem
               načrtovanju. Tudi sicer konkretni prostorski akti države, ki so navedeni z novimi
               imeni v tem zakonu. In če pogledamo državni, strateški prostorski načrt ugotavljamo,
               da z njim v tem zakonu določamo usmeritve za načrtovanje poselitve ter načrtovanje
               prostorskih ureditev lokalnega pomena. Torej, bo država že kar določila načrt
               poselitve ter seveda tudi konkretne prostorske akte, ki jih bo občina na svojem
               območju morala za posamezno področje urediti.</p>
               <p>Kako bo do tega podatka prišla, kako bo posamezni občini to država lahko naložila,
               je pa seveda daleč od tega, da bi bilo natančno opredeljeno. Posebej pa seveda je to
               tudi dokaz, da se s tem omeju občine pri možnostih glede razmišljanja razvoja svojih
               lokalnih skupnosti s tem, da v zakonu sploh ni predvideno, da se za pripravo
               državnega strateškega prostorskega načrta upošteva gradivo nosilcev urejanja
               prostora. Torej se postavlja vprašanje: Ali bo Ministrstvo za okolje in prostor
               dejansko zmoglo iz nacionalnih programov izluščiti vse potrebno za prostorske
               pomembne vsebine, ki jih je potrebno umestiti v posamezne lokalne skupnosti?</p>
               <p>Do tega nivoja namreč državni strateški načrt sega glede uporabe strokovnih podlag.
               Tudi če pogledamo sicer poročilo o presoji vplivov na državni strateški prostorski
               načrt, gre za nov pojem, ki ga do sedaj v naši prostorski zakonodaji ni bilo. Žal
               ponovno ugotavljamo, da to poročilo ne vsebuje v delu, ki se nanaša na okoljski vidik
               vpliv doseganja okoljskih ciljev skladno z Zakonom o varstvu okolja na gospodarski
               razvoj, na rast, na konkurenčnost, na zaposlovanje in ne upošteva vpliva okoljskega
               vidika na demografski razvoj.</p>
               <p>Skratka, če že pripravljamo neko poročilo o presoji vplivov državnega strateškega
               prostorskega načrta, ki se nanaša na okoljski vidik, in če se vrnem nazaj na dejstvo,
               da je 30% ponovno v pristojnosti Bruslja in potem še neposredno v pristojnosti
               ostalih okoljskih aktov države, so tukaj izjemno velike nevarnosti, da bodo posamezna
               območja zaradi neupoštevanja vpliva okoljskega vidika zaostala v gospodarskem razvoju
               in zaostala pri demografskem razvoju.</p>
               <p>To je pa ključni vidik prostorskega razvoja. In če tudi pogledamo sam sprejem.
               Torej, sam Državni zbor sicer sprejme na predlog Vlade državni strateški prostorski
               načrt in potem se na podlagi, ko je ta prostorski načrt sprejet, določi časovni načrt
               njegovega izvajanja po posameznih regijah. Torej, bomo najbrž imeli v Sloveniji
               situacijo, ko bodo nekatere regije prej na vrsti, nekatere bodo pozneje. To je
               izjemno pereč problem, ki bo povzročal še večje razlike v razvoju Slovenije. Če bo
               nekatera regija prišla prej na vrsto kot druga, to seveda neminovno pomeni zaostanek
               pri razvoju tiste regije, ki bo čakala na čas, ko bo prišla na vrsto ali pa se bo
               celo poskušalo uporabljati neko igro na srečo ali žrebanje, na podlagi katerega bo
               izžrebana regija, ki bo prišla prej na vrsto kot druga.</p>
               <p>Zelo nedefiniran pojem in predvsem tak postopek lahko povzroči še večje razvojne
               razlike v Sloveniji. To je ta del pri državnem strateškem prostorskem načrtu. Če
               pogledamo državni prostorski načrt kot naslednji akt z državnimi pristojnosti, bo ta
               akt praviloma v skladu s tekstom v tem zakonu sovpadal z območjem razvojne regije. In
               glede na natančnost prikaza državnega prostorskega načrta, ki naj bi vključeval v
               vseh prostorskih, ki naj bi vključeval vse različne vsebine pobudnikov investitorjev
               in pač vseh zainteresiranih za poseganje v prostor na celotni regiji, pomeni, da bo
               nekdo, ki ta hip še nima izdelanih svojih vizij, razvoj, pravzaprav onemogočal
               sprejemanje državnega prostorskega načrta na celotni regiji.</p>
               <p>To je izjemno nevarna rešitev, ki zopet omejuje vse tiste druge v tej regiji, da
               pravzaprav ne morejo uresničiti svojih vizij, ker nekdo tretji pač te vizije še ni
               dobro definiral. Tako, da to tudi konkretno pomeni odstopanje od cilja, ki je zapisan
               v tem zakonu, da naj bi omogočal čim hitrejše črpanje sredstev za investicije iz
               naslova kohezijskih skladov in strukturnih skladov. Tako, da je to določilo
               neposredno v nasprotju s tem ciljem in seveda povzroča lahko zelo veliko škodo.</p>
               <p>Sedanji lokacijski načrt je bil omejen na bistveno manjše območje in je seveda
               omogočal, da konkretno investicijo, ki je vključena ali v kohezijski sklad ali v
               strukturni sklad, speljemo čim prej. Danes oziroma jutri. Pa seveda temu naj ne bi
               bilo več tako. In, če vzamemo še dejstvo, da bo državni prostorski načrt zaradi
               izjemno podrobnega obravnavanja prostora tudi podlaga za izdajo gradbenega dovoljena,
               je zelo vprašljivo, zakaj je potem sploh še potrebno, če je že ta državni prostorski
               načrt podlaga za izdajo gradbenega dovoljenja, sprejemati tudi druge prostorske akte,
               denimo - lokalnega pomena, saj že na nivoju tega državnega akta lahko pridobiš
               gradbeno dovoljenje.</p>
               <p>Ampak, vendar zakon še več, določa, da občina v območju državnega prostorskega
               načrta lahko izvaja svoje ureditve, če to dovoli Vlada. Torej, v neki regiji, v
               katero je občina vključena, bo lahko pristopila k izvajanju svojih lokalnih,
               prostorskih načrtov, če to dovoli Vlada. Mislim, da so takšne rešitve nedopustne in
               še enkrat kažejo na to, da pravzaprav ne potrebujemo prostorskih načrtov lokalnega
               pomena in da že kar na podlagi teh državnih prostorskih načrtov izdajamo gradbena
               dovoljenja in gradimo verjetno vse povprek, ker bo težko zelo detajlno opredeliti v
               teh obsežnih prostorskih načrtih posege v prostor na način, da bomo ali ohranjali
               naravo ali sledili vsem tem potrebam pri razvoju lokalnega prebivalstva in seveda
               predvsem gospodarstva.</p>
               <p>In ne nazadnje ko tudi občine pripravijo svoje prostorske akte, ministrstvo potrdi
               predlog občinskega prostorskega načrta. Ja, če ministrstvo potrdi predlog občinskega
               prostorskega načrta, zakaj potem sploh še pošiljati tak akt v sprejem občinskemu
               svetu? Verjetno samo zato, da bo občinski svet oziroma občinski proračun imel
               obremenitev, ker mora ta akt objaviti v Uradnem listu Republike Slovenije. In se samo
               ta strošek prenaša na občino. To je edina naloga, ki jo kot občina imaš, da objaviš
               ta akt v Uradnem listu. Tako, da gre resnično za celo vrsto nedorečenih postopkov, ki
               so izjemno nevarni v tem trenutku, ko potrebujemo podrobno analizo obstoječega
               nastajanja, in res poiskati tiste najnujnejše rešitve, ki jih potrebujemo zato, da
               bomo lahko kandidirali na vseh razpisih in seveda omogočili čim hitrejši razvoj
               Slovenije. Zaradi vsega navedenega Socialni demokrati v tej fazi, ko se pogovarjamo o
               tej splošni obravnavi zakona, ugotavljamo, da ne moremo podpreti predlaganega zakona.
               Bojimo pa se, da ga bo tudi izjemno težko popraviti z amandmaji v nadaljevanju.
               Hvala.</p>
            </sp>
            <sp xml:id="SDZ4-Redna-23-2006-12-15.sp11">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Koren v imenu Nove Slovenije.</p>
            </sp>
            <sp xml:id="SDZ4-Redna-23-2006-12-15.sp12">

               <speaker>DRAGO KOREN:</speaker>

               <p>Hvala za besedo, predsedujoči. Lep pozdrav ministru s sodelavci, poslankam in
               poslancem! Tudi v poslanski skupini Nove Slovenije smo prepričani, da danes
               obravnavamo oziroma razpravljamo o zelo zelo pomembnem zakonu. Oktobra leta 2002 je
               mag. Janez Kopač na drugi obravnavi predloga Zakona o urejanju prostora med drugim
               dejal, da predlog zakona jasno razmejuje pristojnosti na področju urejanja prostora
               med državo in občinami. Uvaja regionalni nivo prostorskega načrtovanja. Skrajšuje
               postopek sprejemanja prostorskih aktov. Omogoča aktiviranje privatnega kapitala v
               zvezi z opremljanjem zemljišč za gradnjo. Uvaja sistem zbirk prostorskih podatkov na
               enem mestu za načrtovanje in dovoljevanje posegov v prostor in zagotavlja visoko
               stopnjo sodelovanja javnosti. To so bile takrat besede ministra Kopača. Takrat so
               bila pričakovanja res velika. A teh velikih pozitivnih sprememb v teh štirih letih
               Zakon o urejanju prostora ni prinesel.</p>
               <p>Iz takratnih zagotovil o velikih poenostavitvah, krajših in enostavnejših postopkih
               ni bilo nič. ZUreP enostavno ni zaživel in tako tudi ni prišlo do pozitivnih sprememb
               na tem področju. Je pa nakopal veliko dela in skrbi občinam in županom. Ne nazadnje
               tudi z lokacijsko informacijo.</p>
               <p>V poslanski skupini Nove Slovenije upamo in želimo, da se ta zgodba ne bo ponovila z
               zakonom, ki ga danes obravnavamo. Kajti, obrazložitev tega današnjega zakona je zelo
               podobna tisti izpred štirih let. Sedaj imamo zapisano, da je temeljni cilj
               predlaganega zakona jasno urediti sistem prostorskih aktov, države in občin in
               razmerje med njimi ter v tem okviru natančno opredeliti tudi njihovo vsebino in
               postopek njihovega sprejemanja. Če se bo to uresničilo, bo prav gotovo dosežen res en
               pozitiven korak. Cilj novega Zakona o prostorskem načrtovanju je tudi vzpostaviti
               sistem, ki bo prostorsko načrtovanje razbremenil odvečnih vsebinskih elementov in
               racionaliziral postopke priprave prostorskih aktov. S tem bodo prostorske rešitve
               pripravljene v primernem času in v okviru sprejemljivih finančnih sredstev. V Novi
               Sloveniji podpiramo takšne rešitve, ki zagotavljajo človeku in okolju prijazen urban
               razvoj ter hkrati omogočajo hitrejši gospodarski razvoj države. To nazadnje, kar sem
               povedal, se mi zdi res najbolj pomembno. Trenutno so nepripravljeni in nesprejeti
               sodobni razvojno naravnani prostorski akti velika cokla razvoja in novih investicij
               gospodarstva. Konkretno tudi v naši občini bi kar nekaj podjetnikov želelo graditi
               nove poslovne in proizvodnje objekte, a jih stari družbeni plani onemogočajo, novih
               pa občina še ni sprejela.</p>
               <p>Po drugi strani pa je odprava instituta priglasitve del povzročila nenadzorovano
               postavljanje pomožnih objektov, kot so razne ute, šupe in razni nadstreški. S tem je
               povzročila neestetski izgled predvsem v mestih in predmestjih. Lokacijska informacija
               nikakor ni nadomestila priglasitve del. In jaz mislim, da bi tu na ministrstvu morali
               hitro potegniti potezo, da se te anomalije lahko zaustavijo.</p>
               <p>Analiza Zakona o urejanju prostora, na katero se sklicuje predlagatelj, je pokazala
               številne pomanjkljivosti, ki se odražajo v neustreznih rešitvah. Tako glede vsebine,
               nejasnih razmerij med posameznimi prostorskimi akti, nepreglednih postopkov, nejasnih
               pristojnosti nosilcev urejanja prostora in ureditve komunalnega prispevka.</p>
               <p>Ob tem pa ni zanemarljiva tudi časovna komponenta, pri kateri naj novi zakon obeta
               znatne prihranke. Predlagani zakon je bil predstavljen in usklajevan z občinami in s
               strokovno javnostjo. Rekel sem, da je bil usklajevan. Iz medijev je prav gotovo
               razvidno, da ni bil usklajen, kar je tudi po eni strani razumljivo, ker bo težko
               priti do usklajenega predloga. Popolno soglasje ni bilo doseženo. Izpostavljenim
               dilemam bo predlagatelj gotovo v nadaljevanju prisluhnil in našel rešitve, ki bodo
               zastavljenemu cilju še vedno sledile.</p>
               <p>Ob tem smo lahko opazili, da se posamezni vidiki, objavljeni v medijih, prav
               izključujejo. Med tem, ko na eni strani opozarjajo na terminološko nedoslednost,
               zmedo, ki jo povzroča nov predlog zakona, pa drugi pozdravljajo prav poenostavitve,
               ki se nanašajo na združevanje in s tem skrajševanje postopkov.</p>
               <p>Predlagatelj bo gotovo prisluhnil dobrim pripombam, ki se bodo še pojavile. Zavedati
               pa se moramo, da so današnji postopki prostorskega načrtovanja v kombinaciji z
               Zakonom o varstvu okolja velik dejavnik nekonkurenčnosti, ki gre za razvojne
               projekte. V Novi Sloveniji želimo preprečiti posledice sedanjih neustreznih zakonskih
               rešitev, ki se v praksi dogajajo, da zaradi pritiska kapitala prihaja do množice
               nenačrtovanih posegov v prostor. Po drugi strani pa odhajajo investitorji, ker ne
               morejo pridobiti ustreznih informacij o tem, ali je njihova investicijska zamisel z
               vidika posega v prostor uresničljiva. Dodaten razlog, zaradi katerega je predlog
               zakona deležen podpore poslanske skupine Nove Slovenije, pa je ta, da uvaja tudi
               namenskost porabe sredstev, zbranih s komunalnim prispevkom. Predlagatelj je z
               analizo odmerka komunalnega prispevka Slovenije ugotovil, da slovenske občine skozi
               institut komunalnega prispevka zaračunavajo stroške izgradnje različnih vrst
               komunalne infrastrukture. Predlog zakona s seznamom komunalne infrastrukture, za
               katero se lahko pobira komunalni prispevek, to anomalijo odpravlja.</p>
               <p>Hkrati pa tudi uvaja namenskost porabe sredstev, zbranih s komunalnim prispevkom,
               kar doslej ni bila praksa. Zelo pomembno poglavje v tem zakonu je po našem mnenju
               tudi tisto, ki govori o prostorskem informacijskem sistemu in o prikazu stanja
               prostora.</p>
               <p>Zakon določa, da ministrstvo za upravljanje nalog države in občin na področju
               urejanja prostora zagotavlja vodenje in vzdrževanje prostorskega informacijskega
               sistema. Ta vsebuje podatke o stanju prostora ter druge podatke, ki so pomembni za
               opravljanje nalog države in občin na področju urejanja prostora in planiranja. Prikaz
               stanja prostora predstavlja podatke, ki so podlaga za prostorsko načrtovanje.
               Zastavljen pa je tako, da omogoča enovit pristop na vseh ravneh načrtovanja. S tem pa
               tudi olajša nadzor nad strokovnostjo in zakonitostjo prostorskih aktov. Vsebuje
               prikaz obstoječih stavbnih, kmetijskih, gozdnih, vodnih in drugih zemljišč, prikaz
               varstvenih, zavarovanih in degradiranih območij in tudi drugih območij, na katerih je
               na podlagi zakona s pravnimi akti vzpostavljen poseben pravni režim. Pomembno je
               tudi, da so državni in občinski organi dolžni med seboj izmenjevati podatke, ki se
               vodijo o prostorskem in informacijskem sistemu. Zelo pomembno pa je tudi vzpostavitev
               evidence o izdanih upravnih aktih.</p>
               <p>Še ne dolgo nazaj se je dogajalo, da so stranke morale dostavljati organu akte, ki
               jih je organ sam izdal. Tu imam en primer iz svoje bivše službe, ko smo na primer ob
               evidentiranju stanovanjske stavbe morali upravni enoti, ko smo zaprosili za soglasje,
               predložiti gradbeno dovoljenje, katerega je prav ta organ sam izdal.</p>
               <p>V Novi Sloveniji si želimo, da bi končno zopet zaživel kataster komunalne
               infrastrukture. Po starem smo mu rekli kataster komunalnih naprav. Ta kataster je bil
               zadnja leta zanemarjen. Upam, da bo res vsaka sprememba podatkov v katastru
               gospodarske javne infrastrukture evidentirana in posredovana pristojnemu organu za
               geodetske zadeve v predpisanem roku, da bo le-to spremembo vnesel v bazo.</p>
               <p>Zaradi uskladitve z novo prostorsko zakonodajo pa bo prav gotovo potrebno hitro
               pripraviti tudi spremembe Zakona o graditvi objektov in verjetno tudi še ZUreP v
               določenih delih.</p>
               <p>V poslanski skupini Nove Slovenije bomo predlagani Zakon o prostorskem načrtovanju
               iz prej naštetih razlogov podprli. V tej fazi podprli. Pričakujemo pa, da bodo naše
               pripombe in pripombe stroke v nadaljnjem zakonodajnem postopku upoštevane. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp13">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še poslednji ima besedo gospod Bajc v imenu Slovenske ljudske stranke.
           </p>
            </sp>
            <sp xml:id="SDZ4-Redna-23-2006-12-15.sp14">

               <speaker>JOSIP BAJC:</speaker>

               <p>Hvala, gospod podpredsednik. Spoštovani gospod minister s sodelavkami in sodelavci,
               kolegi in kolegice!</p>
               <p>Prostorsko načrtovanje je sedaj urejeno z Zakonom o urejanju prostora. Zaradi
               pomanjkljive in nedorečene ureditve veljavnega zakona je po našem mnenju poslanske
               skupine Slovenske ljudske stranke priprava novega predloga zakona bila več kot nujna.
               Zato pozdravljamo Predlog zakona o prostorskem načrtovanju, o katerem danes poteka
               splošna razprava na predlog ene od poslanskih skupin.</p>
               <p>Pričakujemo, da bo ta razprava o zakonu pokazala, kakšni pomisleki obstajajo in ali
               jih je morda v nadaljnjih fazah postopka sprejemanja in obravnave zakona smiselno
               spremeniti oziroma zakon sam dopolniti z dobrimi rešitvami.</p>
               <p>Najprej je potrebno poudariti, da je veljavni zakon začel veljati šele v začetku
               leta 2003.</p>
               <p>Kljub kratkemu času izvajanja pa so se pokazale mnoge pomanjkljivosti tega zakona,
               ki je na področju prostorskega načrtovanja v marsičem zelo pomanjkljiv.</p>
               <p>Če se spomnimo sprejema Zakona o urejanju prostora, lahko ugotovimo, da je
               predlagatelj ob njegovi pripravi in obravnavi v tem Državnem zboru zagotavljal dobro
               in sistemsko ureditev področja, ki bo ustrezen zakonski okvir in obenem obljubljal
               tudi poenostavitve postopkov na področju urejanja prostora in pridobivanja potrebnih
               prostorskih aktov ter dovoljenj. To ste nekateri kolegi ob predstavitvah stališč
               posameznih poslanskih skupin že omenili. Praksa je žal pokazala ravno nasprotno.</p>
               <p>V nekaterih primerih je namreč mogoče opaziti popolno neustrezen poseg v prostor. Na
               kakšnem drugem področju pa so pogoji in omejitve v celoti pretirani. Zaradi tega
               pogosto tudi prihaja tudi do razlikovanja med investitorji in se postavlja vprašanje
               enakosti vseh investitorjev pred zakonom. Glavni očitki veljavnemu zakonu so zlasti
               vsebinsko pomanjkljivo določeni prostorski akti. Na vseh ravneh naj se naravni med
               njimi zapleteni postopki in zahteve po celi vrsti strokovnih podlag, ki so pogoste
               same sebi bile namen.</p>
               <p>Jasno je seveda, da posameznikom takšno stanje koristi. Predvsem tistim, ki zaradi
               zakonskih določb pripravljamo mnoge, čeprav nepotrebne podlage in dokumente ter imajo
               na ta način zagotovljena sredstva za njihovo dejavnost. Pri čemer pa trpijo občinski
               proračuni oziroma proračuni posameznih investitorjev oziroma tistih, ki posegajo v
               prostor.</p>
               <p>Mislim, da je potrebno poudariti, saj imajo vsi določeni strokovnjaki pomisleke
               glede novega predlaganega zakona in morda ali pa verjetno gre pri tem le za razloge,
               ki sem jih že prej omenil. Neustrezna podlaga, ki je zahteva, pa po drugi strani
               pojavlja dvome o stroki, kar za kvaliteto prostorskega načrtovanja prav tako ni
               dobro. Slabosti veljavnega zakona se - kot uvodoma v besedilu zakona piše
               predlagatelj - kažejo predvsem na treh področjih, in sicer, poleg vsebine prostorskih
               aktov in postopka njegovega sprejemanja so problematične tudi evidence o stanju v
               prostoru. Zgodi se lahko, da nek ureditveni načrt je sprejet. Potem pa, prej ko
               prideš do gradbenega dovoljenja, ugotoviš, da čez tisto ozemlje gre primarni vodovod
               na nekem območju in podobno. V zvezi z vsebino prostorskih aktov se ne bi spuščal v
               posamezne težave, ki se pojavljajo, saj so te dodobra obrazložene v uvodu predloga
               obravnavanega zakona.</p>
               <p>Opozoril bi zlasti na dejstvo, da morajo po veljavnem zakonu občine do sredine leta
               2007 pripraviti nove prostorske akte. Njihova priprava pa je, kot sem že omenil,
               povezana z velikimi stroški. Vsebina strategije prostorskega razvoja občin je na
               primer preobsežna. Vsebuje nepotrebne vsebine in je seveda zato tudi izjemno draga.
               Občine, ki so pristopile k pripravi prostorskih aktov po veljavnem zakonu, bodo
               verjetno v primerjavi z novim zakonom v slabšem položaju. Povedano drugače, imele
               bodo akte, ki bodo v marsičem preobsežni. Zanje pa bodo odšteli znatna finančna
               sredstva.</p>
               <p>Za pripravo dobrih prostorskih aktov je potrebno imeti tudi dober pregled nad
               obstoječim stanjem. Sodobna informacijska tehnologija je pri tem lahko pomembno
               orodje za enostavno analiziranje in dostopanje do podatkov. Prilagoditev ustreznega
               informacijskega sistema potrebam je nujna in jo v poslanski skupini pozdravljamo.</p>
               <p>Ocena trenutnega stanja in ugotavljanja pomanjkljivosti so bile po mnenju poslanske
               skupine Slovenske ljudske stranke temeljna osnova predlagatelju za pripravo novega
               zakona. Nov zakon daje velika pričakovanja. Le upamo lahko, da se bodo napovedi
               predlagateljev v največji možni meri tudi uresničile. Predlagani zakon po našem
               mnenju dobro ureja postopek priprave in vsebine priprave posameznih prostorskih
               aktov. Zelo pomembno je, zlasti z vidika črpanja evropskih sredstev s področja
               okoljskih infrastrukture, da je predlagatelj pripravil ustrezno ureditev v obliki
               regionalnih prostorskih načrtov. To je namreč potrebno zaradi majhnosti občin na
               nekaterih območjih Slovenije, ki same ne morejo pripravljati dovolj velikih
               projektov, ki bi lahko kandidirale za črpanje evropskih sredstev za ta področja.</p>
               <p>V poslanski skupini Slovenske ljudske stranke pričakujemo, da bo predlagani zakon
               prinesel vrsto pozitivnih sprememb na področju prostorskega načrtovanja in bomo zato
               predlagani zakon tudi podprli kot primerno podlago za nadaljnjo obravnavo v tem
               Državnem zboru.</p>
               <p>Obenem pa pričakujemo, da se bodo skozi današnjo razpravo morda pokazale tudi
               pomanjkljivosti zakona, ki jih bo potrebno upoštevati v nadaljnjem postopku
               sprejemanja zakona, da pridemo do dobrega zakona in za občane ustreznega. Pri tem pa
               pričakujemo v poslanski skupini, da bo temeljna usmeritev zakona ostala enaka ali se
               celo izboljšala. To je, da se postopki poenostavijo, vprašanja rešujejo na enem mestu
               na osnovi dobre informacijske baze podatkov.</p>
            </sp>
            <sp xml:id="SDZ4-Redna-23-2006-12-15.sp15">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi splošna razprava poslank in poslancev. Nekaj je že odjavljenih.
               Nekaj jih ni. Tako da ima besedo gospod Prevc.</p>
            </sp>
            <sp xml:id="SDZ4-Redna-23-2006-12-15.sp16">

               <speaker>MIHAEL PREVC:</speaker>

               <p>Hvala lepa za besedo, gospod podpredsednik. Spoštovani minister s sodelavci,
               spoštovane kolegice in kolegi!</p>
               <p>Lahko bi rekel, da smo občina in pa še posebej župani nov Zakon o prostorskem
               načrtovanju zelo težko pričakovali. Zdi se mi, da je pravzaprav danes, ko ta zakon
               začenja svojo parlamentarno pot, svojo parlamentarno proceduro, za nas pomemben dan.
               Veljavni zakon, ki je bil, kot smo že danes nekajkrat slišali, sprejet leta 2003,
               nikakor ni dosegel svojega namena oziroma tistega, kar je takrat leta 2003
               predlagatelja obljubljal.</p>
               <p>Se pravi, ni dosegel neke sistemske ureditve tega področja. Predvsem pa tisto, kar
               se mi zdi najbolj pomembno, in tisto, kar je bilo največkrat obljubljeno. To je
               poenostavitev postopkov pri pridobivanju potrebnih prostorskih aktov in vseh ostalih
               dovoljenj. V tem veljavnem zakonu so zlasti vsebinsko pomanjkljivo določeni
               prostorski akti, pravzaprav na vseh ravneh. Še bolj pomembno je to, da so zelo
               nejasno opredeljena razmerja med njimi. Ne nazadnje gre za zelo zapletene postopke in
               zahteve pri celi vrsti strokovnih podlag, ki so pravzaprav pogosto, kar je bilo danes
               že slišati sami sebi namen.</p>
               <p>Vse to pa še najbolj ustreza pripravljalcem potrebnih podlag in dokumentov, ki jih
               občine in posamezni investitorji najemajo. Te strokovne podlage in dokumenti so
               velikokrat - kot vemo - povsem nepotrebni. Pripravljalcem prinaša dober zaslužek,
               občinam in pa posameznim investitorjem pa seveda ogromne stroške. Na prvi pogled ta
               predlagani zakon v precejšnjem delu te pomanjkljivosti, ki sem jih naštel, to se
               pravi pomanjkljivosti obstoječega zakona odpravlja. Za kvalitetno prostorsko
               načrtovanje pa so zelo pomembne tudi evidence o stanju v prostoru. Prav te evidence
               ta nov predlog zakona vključuje. Tudi to je bila ena od zelo pomembnih
               pomanjkljivosti veljavnega zakona. Večkrat je bilo že rečeno, da morajo po veljavnem
               zakonu občine do srede leta 2007 pripraviti nove prostorske plane, nove prostorske
               akte. Glede na to, kar vidim v predlogu zakona in glede na to kar sem tudi slišal od
               predlagatelja, sem prepričan, da bodo tiste občine, ki se bodo lotile priprav teh
               prostorskih aktov po tem novem zakonu, precej na boljšem.</p>
               <p>Prepričan sem, da bodo samo tiste - to se pravi - dobile bodo pravzaprav samo tiste
               strokovne podlage in dokumente, ki ne bodo sami sebi namen, tako kot sem že prej
               omenjal. Pač pa bodo omogočili predvsem kvalitetno prostorsko načrtovanje. In to je
               bistveno pri tem zakonu. Pomembno pa je tudi to, da bodo porabile bistveno manj
               finančnih sredstev. Skratka, občine in številni investitorji - resnično veliko jih
               je. Občine imamo ogromno vlog, ogromno pobud, ki kličejo po čimprejšnjem sprejetju
               tega zakona. Vemo, da ta zakon nujno potrebujemo. Ne strinjam se s tistimi, ki me
               niso prepričali z argumenti, da ta zakon ni primeren za nadaljnjo obravnavo. Imam
               občutek, da tisti, ki se spoznate na to prostorsko problematiko, ta zakon a priori
               zavračate. Pričakoval bi, da boste, gospod Gantar, s svojim znanjem na tem področju,
               pa ne nazadnje s svojimi izkušnjami, ki jih imate, aktivno sodelovali pri dokončnem
               oblikovanju tega zakona in da bomo resnično čim prej prišli do zakona, ki bo odpravil
               vse pomanjkljivosti obstoječega zakona. Saj ste ne nazadnje sami priznali, da ta
               zakon ni dober. Zakon pa resnično potrebujemo. Zato bom podprl danes, da predlog
               zakona gre v nadaljnjo obravnavo in bomo poslanci Slovenske ljudske stranke zelo
               aktivno sodelovali pri nadaljnjih postopkih, ker si resnično želimo, da bo ta Zakon o
               prostorskem planiranju, ki je zelo, zelo pomemben, da bo resnično dober, kvaliteten
               in bo omogočal kvalitetno prostorsko planiranje na posameznih območjih. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp17">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednja je na vrsti gospa Pečanova.</p>
            </sp>
            <sp xml:id="SDZ4-Redna-23-2006-12-15.sp18">

               <speaker>BREDA PEČAN:</speaker>

               <p>Dober dan vsem prisotnim in hvala za besedo, gospod podpredsednik. Rada bi povedala,
               da danes poslušam razpravo, ki mi daje vtis, kot da bi govorili o dveh različnih
               stvareh. Kot da ne govorimo o enem in istem predlogu zakona in kot da je en del ljudi
               sveto prepričan v to, da je ta zakon rešitev za prostorsko načrtovanje v naši državi,
               drugi del ljudi pa pravi, da ima ta zakon celo vrsto pomanjkljivosti. Predvsem pa, da
               je poln ene intenzivne želje po tem, da nekaj kar je bilo sprejeto pred dvema letoma
               približno, nič ne velja in da je treba v celoti razsuti in uničiti.</p>
               <p>Jaz imam nekaj izkušenj z zakonom, ki je veljal do oziroma zakonodajo na celotnem
               področju prostora, ki je veljala do leta 2004, pa še tisto, ker se je še malo prej
               spreminjala. Pa tudi s to zakonodajo, ki nas je spravila v zelo nenavadno situacijo v
               določenih delih. Jaz bi za lokalne skupnosti povedala, da je zagotovo ena najbolj
               drastičnih in tudi za občine zelo škodljivih, pa tudi za investitorje. Za tiste, ki
               kupujejo in prodajajo nepremičnine, zemljišča predvsem, zelo slaba. To je
               ...<stage>/nerazumljivo/</stage> lokacijska informacija, za katero je nekdo v razpravi omenil, da
               kako bo ta zakon rešil ta problem, kar sploh ni res, kar bo rešil šele, bodo rešile
               šele spremembe zakona o graditvi objektov, ki pa tudi ne obetajo kakšne velike
               izboljšave zaradi tega, ker samo sistematično ločujejo lokacijsko informacijo na dve
               vrsti, ki so znotraj same sebe tako ali tako že sedaj diferencirane po namenu, zaradi
               katerega se lokacijska informacija daje.</p>
               <p>Nič pa se ne bo izboljšalo, kar se tega tiče, kako dolgo bo trajalo, da bo
               lokacijska informacija kvalitetno narejena. Brez res kvalitetnih prostorskih evidenc
               in podlag, lokacijske informacije ni možno narediti hitreje, kot se jo dela sedaj.
               Zaostanki so v celi Sloveniji zelo veliki. Nihče mi ne bo dokazal, da je katerakoli
               občina, razen tiste, ki si je privoščila pa dodatno zaposlila celo serijo ljudi, da
               bi se lokacijske informacije lahko dale narediti, delale hitreje, kot so se delale do
               sedaj. Mislim, da je, recimo, to ena od točk, ki bi se je ministrstvo ob svoji želji
               po velikih spremembah moralo najprej lotiti.</p>
               <p>Drugo, kar je, pa seveda se mi zdi, da je nekoliko nesmiselno spreminjati v celoti
               Zakon o urejanju prostora samo zaradi tega, ker ga je pripravila ekipa, ki sedanji
               ekipi ni všeč. Moram reči, da je to, kar je kolega Veber povedal, namreč, da bi bilo
               bistveno bolj smiselno s spremembami obstoječega zakona narediti to, kar se v
               principu o tem predlogu zakonu dogaja, namreč da bi združili strateške dokumente na
               nivoju občine in na nivoju države v en sam dokument s tem, da bi bilo treba seveda
               jasno povedati v obrazložitvi zakona, da pravzaprav gre samo zato, da tisto, kar smo,
               česar smo se, recimo, občine same lotile, da ne pripravljamo strategije prostorskega
               razvoja občine in prostorske strategije občine in pa prostorskega reda občine kot
               dvig dokumentov, ampak se jih lotevamo kot enega dokumenta. Delamo vse skupaj. Seveda
               bosta to dva dokumenta. Vendar pa nastajata v bistvu v postopku pripravljanja enega
               dokumenta. Taka navodila smo prav z ministrstva tudi dobili. Tukaj bi rada opozorila,
               recimo, na nekatere zelo nenavadne stvari, ki so zapisane. Recimo v tem, kako se
               pripravlja posamezni občinski, kaj je občinski prostorski načrt, recimo, piše, da
               mora občina sprejeti prostorski načrt najkasneje v 24-ih mesecih po uveljavitvi
               predpisa iz četrtega odstavka 38. člena tega zakona.</p>
               <p>Torej, iskrena hvala za podaljšanje roka za pripravo prostorskega reda in strategije
               ali prostorskega načrta, kakor pač hočete temu povedati.</p>
               <p>Ampak, potem ko bereš, kaj piše v četrtem odstavku 38. člena, piše: "V občinskih
               prostorskem načrtu se določijo prostorski izvedbeni pogoji 44. člena tega zakona."
               Kakšno zvezo ima definicija časa? Kdaj se sprejema prostorski načrt? In to, da je
               sestavina prostorskega načrta tudi prostorski izvedbeni pogoj, da so to prostorski
               izvedbeni pogoji. Ker, ko v 44. člen gledaš, je pa seveda napisano, kaj so prostorski
               izvedbeni pogoji, ki niso samostojen akt, ampak so sestavni del občinskega
               prostorskega načrta?</p>
               <p>Moram povedati, da bo treba ta zakon ob vsej naklonjenosti temu, da se ministrstvo
               in minister se trudite, da bi naredili uporaben zakon, ki bo skrajšal postopke
               prostorskega načrtovanja, ki bo omogočal, da bodo občine. Jaz se tukaj pač ukvarjam
               predvsem z občinami, zaradi tega ker ob vsem spoštovanju do ministrstva bi si upala
               trditi, da je kadrovsko podhranjeno, zato da bi lahko vse to delalo, kar si je v tem
               zakonu tudi zapisalo.</p>
               <p>Mislim, da je nemogoče, da boste obvladali celotni slovenski prostor vse do zadnje
               od 210-tih občin in da boste vsaki od teh 210-ih občin uspeli pogledati v notranjo
               strukturo in videti, kje pravzaprav je prav in kje je vse narobe. Razen, če se boste
               držali principa, ki ste se ga držali do sedaj, da tiste občine, ki niso politično, po
               svojem vodstvu seveda - ker mislim, da prebivalstvu ne moremo povedati, da je
               politično neprimerno ali primerno pa vodstvo morda ni primerno - tiste občine gledate
               z zelo veliko lupo med tem, ko se drugih sploh ne lotevate.</p>
               <p>Tukaj je seveda vprašanje, da bo ta zakon približno enako - bom rekla - nedosledno
               izvajan, kot se je nedosledno do sedaj že izvajal tudi ZUreP-1. Ker upam, da boste
               ugotovili, da navodila, ki jih boste na osnovi tega zakona dajali pa pozneje na
               osnovi tega zakona dajali, pa pozneje na osnovi sprememb zakona o graditvi objektov,
               bodo verjetno ravno tako nejasna, da se bodo rušile domnevne črne gradnje po
               Sloveniji, ki bodo na koncu morda vendarle po sodni poti razglašene za legalne. Ker
               so vaša navodila, vaši pravilniki taki, da se jih ne da izvajati ali pa se jih ne da
               razumeti tako, da bi bilo to popolnoma jasno. Hvala.</p>
            </sp>
            <sp xml:id="SDZ4-Redna-23-2006-12-15.sp19">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu ministru.</p>
            </sp>
            <sp xml:id="SDZ4-Redna-23-2006-12-15.sp20">

               <speaker>JANEZ PODOBNIK:</speaker>

               <p>Hvala lepa, gospod podpredsednik. Spoštovane poslanke in poslanci! Dovolite, da bi
               se morda tudi v smislu nadaljnje razprave oglasil na nekatera stališča, ki smo jih
               slišali skupaj s svojimi kolegicami in kolegi do sedaj. Hvala za vsa.</p>
               <p>Moram povedati, da tista, ki so konceptualne narave, kadar se pač odločaš o več
               konceptih, je to legitimno. Če nekdo reče, da je koncept napačen, potem je praktično
               že veliko povedal. Jaz bi predlagal, da bi poskušali po tej poti in se zediniti na
               eni točki. V teh dveh letih, gospa Pečanova, vam sem mislil še nekaj odgovoriti.
               Torej, v teh dveh letih, odkar sem na tem položaju, je pravzaprav konsenzualno
               sprejeta ocena, da veljavni Zakon urejanja prostora ni dosegel tistih namenov,
               ciljev, ki si jih je zakonodajalec postavil leta 2003 - če se ne motim.</p>
               <p>In da takoj razčistimo tudi to, kar je prej gospa Pečanova rekla, jaz kot poslanec
               sem ta zakon takrat podprl. Jaz sem verjel takrat, jaz sem bil takrat član vladne
               koalicije. Mi smo verjeli dobrim namenom in rešitvam, čeprav je bilo veliko razprav.
               In takrat so bili očitki. Gospod Rezman je prej govoril, da je pot v pekel tlakovana
               z dobrimi sklepi. Rečeno je bilo, da se bodo postopki skrajšali, poenostavili in tako
               naprej. Ampak žal se niso. In jaz menim, da bi le morali v tem parlamentu skupaj
               ugotoviti, da je veljavni ZUreP preprosto toliko neoptimalen, da ga ne moremo več
               dopolnjevati, popravljati z nekimi urgentnimi rešitvami.</p>
               <p>Iskreno povem, to, kar je povedal gospod Veber, ne nazadnje sem zakon predstavil
               tudi vaši poslanski skupini. Ko smo lansko leto poskušali ob sodelovanju občin,
               investitorjev, strokovnjakov in vseh ostalih priti in predlagati nekaj najnujneših
               sprememb veljavnega ZUreP-a smo ugotovili, da ne bo šlo. Žal je veljavni ZUreP
               konceptualno v nekaterih rešitvah zgrešen. To se je pokazalo. Je zgrešen. Jaz sem
               želel, da bi prišli z nekaterimi nujnimi spremembami, ki bi omogočile, da bi ZUreP
               preživel, ampak se ne da. ZUreP ima nekaj konceptualnih, napačnih potez. Zato smo
               prišli s to rešitvijo, ki jo je dr. Gantar dobro opredelil. V njej je nekaj, bi
               rekel, postopnih sprememb in nekaj je bilo radikalnih. Ene in druge so. Jaz verjamem
               v oboje, v ene in druge in so bile dobro proučene. Ne nazadnje, pred kratkim sem bil
               na srečanju, na katerem je bilo dve tretjini slovenskih občin in je v veliki meri
               zakon sprejet s pozitivno naklonjenostjo. Še posebej mestne občine so ga pohvalile, v
               kar sem bil zelo presenečen. In ko poslušam to razpravo, ima človek res vtis, da
               živimo v dveh svetovih. Ampak svet je samo eden in veljavni zakon nam žal ne omogoča,
               da bi nekatere njegove pomanjkljivosti rešili samo z nekaterimi interventnimi
               rešitvami. Zato prihajamo s takimi, ki so pred nami. Jaz trdno verjamem, da ne
               prinašamo nove zmede. Zakon ne prinaša nove zmede, ampak prinaša rešitve, ki so po
               postopkovnem smislu bolj jasne. V smislu časovnih sprejemanj krajše. Seveda, krajši
               postopek ne pomeni nujno kvalitete, da ne bo sporazuma. To je velika odgovornost.
               Tudi tisti, ki bomo potem nosili samo breme na ministrstvu. Tukaj delim zaskrbljenost
               z gospo Pečanovo glede kadrovske moči na ministrstvu. Sem pa prepričan, da bom pri
               Vladi uspel, ko bo zakon, upam, da bo uspešno šel skozi parlamentarno proceduro, da
               bom kljub minus 1% na letni ravni dobil tukaj neke izjeme.</p>
               <p>Kajti, uresničevanje tega zakona bo na našem Direktoratu za prostor zahtevalo nekaj
               dodatnih strokovnih moči. Jaz sem prepričan, da jih bom dobil. Torej, sprememba tega
               zakona ni v ničemer vezana na odnos ministra, da je prejšnji zakon slab, ker ga je
               pripravil drugi minister. Nasprotno. Jaz sem storil vse, da bi veljavnega poskušal
               izboljšati, pa vam iskreno povem, ni šlo. In lahko zelo konkretno povem, zakaj ni
               šlo.</p>
               <p>Na primer, ko smo dobili nekaj gradiv. Nekatere občine so uspele pripraviti
               strategijo. In kaj smo ugotovili? Da je to izredno obsežen dokument. Ima skoraj, ima
               40 kart. Si predstavljate, 40 kart za eno srednje veliko slovensko občino? In ta
               rešitev je tako nedorečena, da je njegova uporabnost resnično vprašljiva. In seveda,
               tudi številne občine so podvomile v upravičenost takega postopka in tudi teh vsebin,
               ki so potrebne v tem primeru za občinsko strategijo. Pa še druge primere imamo.</p>
               <p>Rad bi bil še konkreten glede lokacijske informacije. Tukaj mislim, da lahko prav
               tako skupaj ugotovimo, da je bil namen predlagatelja dober pred leti, ko jo je
               uvedel.</p>
               <p>Ampak, kaj se je zgodilo? Lokacijska informacija je prinesla veliko. Ta je pa res
               prinesla zmedo v slovenski načrtovalski prostor, ki je vezan na to občutljivo
               vprašanje. Še posebej glede pristojnosti občin. Predvsem se je ta zmeda prenesla v
               področje gradenj oziroma postavitev enostavnih objektov. In številni občani, ko
               pridejo včasih k meni, prinesejo lokacijsko informacijo v prepričanju, da imajo
               gradbeno dovoljenje. In, človek jih niti prepričati ne more, da to ni gradbeno
               dovoljenje. Ker je lokacijska informacija kot zbir podatkov o omejitvah v prostoru
               ter pogojih za njegovo rabo tudi nekaterih drugih predpisih še določena, je v celoti
               s tem zakonom nismo mogli ukiniti, kar je po mojem razumljivo. Smo jo pa v prehodnih
               določbah točno ohranili. V tistem segmentu, ki je vezan na predpise o graditvi
               objektov. Mimogrede ta sprememba zakona je tako rekoč pripravljena. Tukaj ne bo šlo
               za neko radikalno spremembo, ampak za zbir ključnih sprememb na tem segmentu, ki tudi
               sledi nekaterim rešitvam v tem zakonu. Upam, da ga bo januarja Vlada potrdila in da
               prihaja v Državni zbor. Tam, torej, kjer se pa lokacijska informacija nanaša na
               promet in še v Zakonu o graditvi objektov bomo do konca lahko to vprašanje razrešili,
               sicer gospa Pečanova pravi, da na napačen način, ampak stroka in predstavniki občin
               so izrecno pohvalili razmišljanje, kot ga imamo glede rešitve, izrecno so nas
               pohvalili, o tem bomo še razpravljali. Tam, kjer se pa nanaša na promet z
               nepremičninami po drugih predpisih, pa ga v tem zakonu nadomeščamo z instrumentom, ki
               mu rečemo potrdilo o namenski rabi zemljišča. To mislim, da je dobra rešitev. In
               nisem slišal kritike te rešitve, ki smo jo predlagali.</p>
               <p>In še sam postopek, to je pomembno, to je tudi prijazna uprava. Izdajanje potrdila o
               namenski rabi zemljišča bo zaradi zmanjšanega obsega vsebine, ker bo vsebina
               zmanjšana, bo najprej hitrejše, in če malo povežemo tudi v povezavi z upravnimi
               taksami, bo za državljane bistveno cenejše. Ne nazadnje je tudi to pomemben element.
               To je glede lokacijske informacije.</p>
               <p>Tudi številne druge teme ste odpirali. Jaz bi najprej povedal to, da verjamem v
               koncept tega zakona, pripravljali smo ga dolgo obdobje, predebatirali na različnih
               ravneh, tudi strokovnih, političnih, predvsem z obema asociacijama občin smo ga
               večkrat predebatirali. Zavrnil bi tudi pogled, da s tem jemljemo avtonomijo ali pa,
               da je ta zakon napisan proti občinam in njihovim pristojnostim; obratno, zagotavljam
               vam, da obratno, in vam tudi zagotavljam, da se bo v praksi pokazalo, da bo obratno.
               Tudi zato mislim, da občine in župani in občinske uprave zaupajo zakonodajalcu, da se
               bo to res zgodilo.</p>
               <p>Od drugih tem, ki ste jih odprli, recimo, rečeno je bilo, da slovenske občine s
               svojim planiranjem pokrivajo samo še dobrih 30% svojega območja. Ta izjava ne bo
               držala. Seveda če je pa del območja občine v nekem posebnem omrežju, ki mu rečemo
               Natura 2000, pa bo občina, ko bo načrtovala svoj prostor, morala upoštevati to
               dejstvo. Ampak, še vedno je občina tista, ki planira in načrtuje v svojem prostoru.
               To je pozitiven pristop, proaktivni pristop. Če pa vidiš v vsaki zadevi zgolj
               omejitev in jemanje pristojnosti, je to tvoj pogled. Ali pa, recimo, pogled na
               pokrajine. Res je, v fazi sprejemanja zakona na Vladi, v vladni proceduri nas je prav
               Služba Vlade za zakonodajo opozorila na to vprašanje in smo imeli tudi razpravo na to
               temo dolgo. Prevladalo je naslednje izhodišče: ne da to pomeni, da bo treba čez nekaj
               mesecev iti s povsem novim zakonom, sem prepričan, da ne. Ampak ali ne bo največji
               prispevek tudi za pokrajine, da bomo občinam omogočili kvalitetno pripravljene
               občinske prostorske akte? To je gesta, ki bo pokrajinam samo v prid, itak pa imamo
               načelni pristop, da če bodo pokrajine dobile del pristojnosti in verjetno bodo dobile
               - bodo dobile - državne pristojnosti. Torej, tukaj ne vidim kontradikcije in ta možni
               obe poti; da s to spremembo zakona omogočimo kvalitetno planiranje na občinski ravni,
               da pa že pripravljamo prostor, da bi del državnih pristojnosti se spustil na
               pokrajine. To velja tudi za druga področja, ne samo za tega, in smo se zavestno
               odločili, da gremo tudi s tem elementom, ki se dotika tudi bodočih pristojnosti
               pokrajin na področju prostora.</p>
               <p>Uvodoma mi je zmanjkalo časa, da bi napovedal to, kar sem tudi javno obljubil, in ko
               bo prišlo do obravnave tega zakona na matičnem delovnem telesu, bodo poslanke in
               poslanci že seznanjeni s tremi uredbami in tremi pravilniki, ki izhajajo iz tega
               zakona in so že napisane. To je tudi nova kvaliteta v sprejemanju zakona, da ti že v
               naprej poveš, kako boš v podzakonskem aktu nekaj uredil, da ne boš uporabil "by
               pass", kot se temu reče, da bi v neki uredbi ali podzakonskem aktu stvari nekoliko
               drugače zapisal, kot je bil morda namen zakonodajalca pri samem sprejemanju zakona.</p>
               <p>Pripravljamo torej zakon o ureditvi objektov, pripravljamo zakon tudi o arhitekturni
               in inženirski dejavnosti. Ne nazadnje pomemben je tudi zakon o inšpekcijskih službah
               v nekaterih segmentih in vsi ti zakoni bodo na nek način nadgrajevali sedanji zakon.
               Rečeno je bilo tudi, da bi lahko veljavni zakon deloval destimulativno v primeru
               občin pri pripravi projektov, vezanih na evropska kohezijska sredstva. Če bi šli,
               čeprav danes ni namen, da bi šli od člena do člena, ampak če bi pogledali v tem
               primeru člen 95, drugi odstavek, potem bi videli, da smo bili prav pri tem vprašanju
               še posebej konkretni, in je taka interpretacija absolutno napačna, kar pomeni, da
               nekdo ni, kar pa je možno, zakona v celoti prebral. Dovolite, da preberem: "Do
               uveljavitve občinskega prostorskega načrta se te prostorske ureditve državnega pomena
               po tem zakonu štejejo tudi prostorske ureditve, povezane s črpanjem evropskih
               sredstev kohezijske politike in skupne kmetijske politike v obdobju nove finančne
               perspektive 2007-2013." Zakaj je ta določba pomembna? Zato, ker bo v tem primeru
               občini omogočal, da izkoristi nek drug instrument in lahko zelo hitro pride do
               potrebnih sprememb prostorskega akta, če bo šlo za nek projekt, ki je vezan na
               črpanje evropskih sredstev.</p>
               <p>Zelo pomemben je pa tudi 4. člen tega 95. člena, ki je bil deležen številnih razprav
               v okviru vladne procedure. Mi nismo zamrznili veljavnih prostorskih aktov in
               omogočamo tukaj eno izjemo in to pomeni bistveno večjo dinamiko in fleksibilnost
               občin v tem primeru, če se pojavi neka resna investicijska namera in to pomeni, da v
               tem roku se lahko ta zgodi. Ta člen, ta prehodna določba prav to pot omogoča, seveda
               ne gre za to, da bi kapital hotel zgraditi novo halo na kmetijskem zemljišču I.
               kategorije. Nikakor ne. Ta ne omogoča tega postopka. Omogoča pa nekatere druge
               postopke, da preprosto, jaz bi rekel kvaliteten kapital, ki prinaša delovna mesta in
               je vezan na evropska kohezijska sredstva, ne bi čakal in morda odšel v druge sosednje
               države.</p>
               <p>Še nekaj drugih rešitev je v zakonu, ki ste jih sicer interpretirali drugače, ampak
               moje stališče je torej naslednje. Mi bomo v okviru, če bo danes dobil zakon osnovno
               podporo, odprti v okviru državnozborske procedure, da morda v nekaterih členih, če bi
               se ugotovila kakšna postopkovna oziroma pomanjkljivost glede samih interrelacij med
               posameznimi členi in rešitvami, v amandmajski obliki te rešitve izboljšamo.</p>
               <p>In še nekaj moramo povedati; pred seboj imamo tudi organogram veljavnega zakona in
               pa novega zakona. In ko smo šli računati tedne in mesece, imamo drugačno oceno kot
               tisto, ki smo jo slišali tukaj, da bi nov zakon celo podaljšal postopke. Če bi se to
               zgodilo, potem pomeni, da sem kot minister se usmeril v napačno smer. Naša ocena je,
               da bomo časovne postopke bistveno skrajšali, ne pa, da jih bomo podaljšali. Imamo
               tudi organogram konkretno pripravljen in se lahko - danes ne tukaj, ampak ko bomo šli
               od člena do člena o tej zadevi zelo konkretno pogovarjala.</p>
            </sp>
            <sp xml:id="SDZ4-Redna-23-2006-12-15.sp21">

               <speaker>PODPREDSEDNIK SAŠO PEČE:</speaker>

               <p>Minister hvala. Besedo ima poslanec Jožef Horvat.</p>
            </sp>
            <sp xml:id="SDZ4-Redna-23-2006-12-15.sp22">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovani gospod minister, gospod Podobnik z
               ekipo, spoštovane poslanke, spoštovani poslanci! Na mizi je izredno pomembna zakonska
               materija, ki ureja pomembno človeško dobrino, ali če hočete vrednoto, to je prostor.
               Pomembno je zavedanje, da ta vrednota ni dana samo tej generaciji, ki trenutno živi v
               tem prostoru, ožjem ali širšem, ampak da za to vrednoto moramo skrbeti tako, da jo
               bodo izkoriščale, vsaj tako kot mi, tudi generacije, ki prihajajo za nami. Na nek
               način nam je torej ta prostor dan samo za nekaj časa na posodo. In ravno zaradi
               obravnavanja prostora kot vrednote želim najprej narediti nekaj uvoda.</p>
               <p>Družbene spremembe v Sloveniji v zadnjem desetletju in pol, ki so v prvi vrsti
               posledica spremembe političnega sistema in lastninskih sistemov, teritorialne
               zaokroženosti ter sočasnih procesov globalizacije, vključno z institucionalnim
               približevanjem standardov EU, se nujno odražajo na prostorsko-okoljskih vrednotah
               prebivalstva. Oblikovanje teh vrednot je podvrženo vedno večji količini informacij,
               vedenj in izkušenj, katerih izvor ni več omejen z geografskimi mejami posameznikovega
               lokalnega in nacionalnega okolja. Posameznikovo življenjsko izkušnjo, še posebej
               prostorsko in okoljsko, namreč naraščajoče opredeljuje nadnacionalno okolje in vse
               večja dostopnost do tega okolja. Eden osnovnih postulatov družbenih sprememb v
               obdobju globalizacije je, da so te spremembe izrazito kompleksne in nujno hitrejše,
               kot se je nanje sposobna prilagajati in reagirati država s spreminjanjem prostorskega
               reda. Fizični prostor vse bolj postaja redka in vedno dražja dobrina, tako javna kot
               zasebna, ne glede na porast virtualnih, se pravi, nefizičnih prostorskih praks. To
               pomeni, da se potrebe in zahteve posameznikov in skupin po izrabi prostora ne le
               povečujejo, temveč zlasti diverzificirajo, postajajo vedno bolj raznovrstne. Ključno
               vprašanje pri tem je, kako je mogoče nasprotujoče skupne družbene oziroma javne in
               posamične individualistične zasebne vrednote medsebojno približevati. In sicer tako,
               da bi izraba prostora in dolgoročni prostorski razvoj hkrati sledili potrebam lokalni
               skupnosti, že izdelanim nacionalnim ciljem, sodobnim evropskim okoljskim načelom,
               sonaravnosti, da pa pri tem ne bi bili okrnjeni vedno bolj diferencirani in na novo
               porajajoči se življenjski slogi bivanjski, delavni, prostočasovni in podobni -
               posameznikov seveda.</p>
               <p>Mi pozdravljamo v naši poslanski skupini, poslanski skupini Nove Slovenije, temeljno
               vodilo pri pripravi tega zakona, in sicer posebej racionalizacijo dela,
               racionalizacijo finančnih sredstev ter skrajšanje postopkov priprave in sprejemanja
               prostorskih aktov, seveda ne na račun kvalitete, s tem pa tudi skrajšanje potrebnega
               časa za realizacijo posameznih, povsem investicijskih namer. Ocenjujemo, da so dobro
               pokriti štirje sklopi prostorskega načrtovanja, ki jih zakon na novo ureja. In sicer,
               prvi sklop - gre za sistem prostorskih aktov države in občin, ki bo zagotavljal
               kvalitetnejše prostorske rešitev ter bistveno olajšal predvsem delo občin. Drugi
               sklop, to so postopki priprave in sprejemanja prostorskih aktov, vključno s postopki
               celovite presoje njihovih vpliv na okolje, ki bodo krajši od dosedanjih - tako vsaj
               mi pričakujemo. Tretji sklop, vzpostavitev prostorskega informacijskega sistema, ki
               bo občinam in drugim nosilcem urejanja prostorov omogočal hiter in brezplačen dostop
               do vseh potrebnih prostorskih informacij. In zadnji, četrti sklop, opremljanje
               stavbnih zemljišč z ustrezno gospodarsko javno infrastrukturo.</p>
               <p>Kot povedno, v poslanski skupini Nove Slovenije ocenjujemo, da je zakon primeren, da
               se ga dodeli matičnemu delovnem telesu Državnega zbora, seveda bomo pa aktivno
               sodelovali pri eventualnih izboljšavah tega predloga zakona. Hvala lepa.</p>
            </sp>
            <sp xml:id="SDZ4-Redna-23-2006-12-15.sp23">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Bojan Kontič.</p>
            </sp>
            <sp xml:id="SDZ4-Redna-23-2006-12-15.sp24">

               <speaker>BOJAN KONTIČ:</speaker>

               <p>Hvala lepa, gospod podpredsednik. Zelo dobronamerna, čeprav na prvi pogled malo taka
               izjava, je izjava ministra, da bodo oprti, da morda morebitne rešitve, se pravi,
               izboljšajo v drugi obravnavi. Kar nekaj bo verjetno predlogov, ki jih bo potrebno v
               drugi obravnavi upoštevati. In če poskušam biti še malo hudomušen, se mi zdi,
               dopuščam pa možnost, da sem napačno slišal ali razumel, celo izjavo, zakon je slab,
               ga bomo pa podprli, ker ga lahko v drugi obravnavi na matičnem delovnem telesu tudi
               izboljšamo.</p>
               <p>Kaj si v bistvu želimo, želijo prebivalke in prebivalci tudi v naši državi -
               učinkovit, a okolju prijazen način načrtovanja rabe prostora. Veliko je bilo v
               preteklosti govora o trajnostnem razvoju, ki se seveda pri tem načrtovanju mora
               upoštevati. Sistem, ki se spreminja tako, da se spreminja vsaka štiri leta ali zelo
               pogosto, ni dober sistem in je verjetno potrebno vložiti kar veliko napora sedaj v ta
               zakon, da ga ne bomo čez nekaj časa ponovno spreminjali in pri tem ugotavljali, da
               smo imeli dobre namene, ki so se pa "sfižili" kasneje - kot ugotavljamo sedaj z
               lokacijsko informacijo, ki vsekakor ni gradbeno dovoljenje. Ampak, ko gledamo
               posledično, kaj pa prinašajo zadeve, je seveda potrebno vztrajati na poti, ki ima na
               koncu rezultat, da je možno zelo hitro pridobiti gradbeno dovoljene, da to gradbeno
               dovoljenje ni predrago oziroma da je cena vzdržna, da so cene za soglasje vzdržne in
               da morebitni investitorji natančno vedo, kaj je v določenem prostoru mogoče graditi
               in česa ne. To je pač potrebno zagotoviti. Seveda je potrebno zagotoviti sodelovanja
               lokalnih skupnosti in države pri načrtovanju rabe prostora. Vprašanje je, kdo ima
               kdaj prednost, ampak verjetno za projekte, ki so znotraj občine in jih načrtuje
               lokalna skupnost, je seveda lokalna skupnost tista, ki naj postavlja osnovne pogoje
               in načrte, in v tem primeru se država na nek način prilagaja, če že v postopku samem
               ne bi sodelovali, in obratno; takrat, ko gre za državne projekte, je nemogoče
               pristati, da bi zgolj ena lokalna skupnost lahko ovirala izvajanje tega projekta.
               Včeraj smo ravno pri poslanskih vprašanjih govorili tudi o tako imenovani tretji
               razvojni osi, umestitvi hitre ceste v prostor, zahteven projekt, ki pa po zagotovilih
               ministra, če bo ta zakon sprejet, omogoča izvedbo, torej začetek gradnje decembra
               2008. In, če to ni tako, je seveda minister dejal, da je nekaj narobe z njim oziroma
               z načrtovanjem sprejemanja tega zakona. To bi tudi lahko razumel, da bo po volitvah
               leta 2008 odstopil z mesta ministra za okolje in prostor, če temu ne bo tako, če sem
               še malo hudomušen tudi v tem primeru.</p>
               <p>Torej, zakon naj bi izboljšal razmere, to je cilj zakona, in jaz tudi nimam zelo
               velikih pomislekov, če ugotovimo, da je starega zelo težko spreminjati tako, da bi iz
               njega naredili dopolnjen predlog zakona, ki bi v praksi ...<stage>/Glas iz ozadja./</stage>... <stage>(Ja,
               v bistvu ni slabo. Tudi jaz se strinjam, da bi jih moralo več stopiti na levo, ampak
               dobro. Ne vem, od kod ta klic.)</stage> Torej, zakon je tudi izdelan v tej smeri, da bo
               realizacija hitrejša, in pravite minister, da imate razpredelnico primerjalno,
               časovno, pa bi prosil, če je možno to razpredelnico videti oziroma dobiti, da lahko
               tudi sami primerjamo učinkovitost obstoječega in prihodnjega zakona.</p>
               <p>Pa še nekaj, ko govorite o cenejšem postopku pri ...<stage>/Opozorilni znak za konec
               razprave./</stage>... nadomestitvi lokacijske informacije, se seveda moramo pri tem zavedati,
               da pocenitev napovedujete v imenu občin oziroma lokalnih skupnosti, verjetno bodo pa
               uradniki imeli podobna opravila, kot so jih imeli do sedaj, in bi bilo morda potrebno
               razmisliti tudi o nadomestilu stroškov iz državnega proračuna, ne iz lokalnega.</p>
               <p>Jaz sem prepričan, da bo ta zakon dobil podporo za to, da je primerna podlaga in da
               bo v drugi obravnavi preživel oziroma doživel še kar nekaj sprememb. Minister,
               ponovno vam pa povem oziroma zagotovim, da vas držim za besedo.</p>
            </sp>
            <sp xml:id="SDZ4-Redna-23-2006-12-15.sp25">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Martin Mikolič. Izvolite.</p>
            </sp>
            <sp xml:id="SDZ4-Redna-23-2006-12-15.sp26">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni, spoštovani predsedujoči, spoštovani minister s
               sodelavci, kolegice in kolegi! No, ker že tudi sam se kar nekaj let ukvarjam oziroma
               sem tesno povezan s to materijo, bom danes glede predlaganega zakona govoril predvsem
               z vidika gledanja s strani občine. Rad bi rekel, da ne morem reči, da je zakon slab,
               da je kvečjemu dober, seveda bi pa bilo najbrž ne najbolj pošteno govoriti, da je
               zakon dober ali pa da je vsak zakon dober, ki skrajša določene postopke. Ali veste,
               če se danes pojavi investitor, tako kot mislim, da je nekje v medijih bilo
               objavljeno, in pravi: "Jaz bi pa tu gradil!" In če danes nekdo reče, da bo s
               spremembo ali pa s tem zakonom po 12-ih mesecih lahko gradil, bo izdano gradbeno
               dovoljenje, jaz mislim, da to gradbeno dovoljenje ni odvisno - večji del od tega
               zakona, ampak predvsem od Zakona o graditvi objektov. Zato bi bil jaz danes veliko
               bolj vesel, če bi danes razpravljali tukaj o tem zakonu, o Zakonu graditvi objektov,
               ki bi racionaliziral obseg potrebne dokumentacije za izdajo PGD-ja in PZI-ja, da bi
               razbremenil velike finančne obveznosti investitorjev, da bi pravzaprav ta zakon
               skrajšal časovni potek do faze, ko se izda gradbeno dovoljenje.</p>
               <p>Poglejte, spoštovani, jaz tudi nekako nisem pristaš tega, da se spreminja koncept
               dovoljenega posega v prostor tolikokrat, kot se je do sedaj od nastanka novih občin.
               Pravzaprav že sedaj tretjič uveljavljamo ali četrtič določeno zakonodajo, kar ima
               vsekakor določene posledice, pa ne bom danes razpravljal o tem, ali je ta zakon bil
               dober ali je bil slab. Poglejte, ali je zakon bil dober ali je bil slab, po 12-ih
               letih, če se občine danes sprašujejo ali pa ugotavljajo probleme, da nimajo urejeno,
               kako razpolagati s prostorom, potem je to malo žalostno. Da pride danes investitor,
               ki bi gradil, in občina nima na razpolago razpoložljivih zemljišč. Danes se vprašam,
               ali zaradi tega mi spreminjamo ali uvajamo nov zakon na osnovi tega, da je bil leta
               2000 sprejet slab. Zakaj govorim to? Govorim zaradi tega, ker določenim občinam, ki
               pa imajo danes urejeno, bi rekel zelo dobro urejeno, rabo prostora, pa to pomeni spet
               novo finančno obremenitev za lokalne skupnosti. Na drugi strani so pa izvajalci ali
               izdelovalci prostorske dokumentacije vsi veseli.</p>
               <p>Poglejte, jaz čisto razumem, da ste dobili pripombe s strani društva pokrajinskih
               ali krajinskih arhitektov - niso najbolj zadovoljni. Zakaj niso najbolj zadovoljni?
               Čista logika, kdor si je zakon prebral, predvsem pa tudi uvod, vidi, da ste jih malo
               dali na stranski tir. Ali je to dobro ali je slabo? Poglejte, občinski prostorski
               načrt v določenem delu vsebuje tudi ta del, ki se tiče njih, ampak jaz mislim, da je
               tudi od občine odvisno - ali pa bi rekel, tudi je dolžna, da poskrbi tudi za to
               področje, da se bo tudi tisti del - ali ga imenujemo krajina- temu primerno ohranjal.
               Ali bomo s tem zmanjšali čas, s tem zakonom, da bomo prišli do gradbenega dovoljenja,
               tako kot sem že omenil prej? Verjetni bi bili danes vsi veseli, da imajo občine
               prostorske plane sprejete, ker pa vem, da jih imajo, ampak imajo takšne prostorske
               plane, ki jim pravzaprav določenih posegov ne dovoljujejo. In s tega vidika pa tudi
               jaz gledam na ta zakon, da je dober. Se pravi, da bo poenostavil zadeve in da bodo
               občine uspele urediti si prostorske plane. Ampak tudi ne se zavajati s tega vidika,
               da bomo skrajšali postopke, če nekdo razmišlja, da bo gradil industrijsko cono ali pa
               stanovanjsko cono na poplavnem ogroženem območju. Lahko bo gradil, če bo elaborat
               poplavne ogroženosti to dovoljeval, če se bo naredila študija. Ampak ta študija se ne
               naredi v dveh dneh ali pa v tednu dni ali pa v mesecu, spet to rabi določen čas. Tako
               da je predvsem odvisno od lokalnih skupnosti, na katera območja želijo posegati.</p>
               <p>Bi pa samo še imel nekaj konkretnih pomislekov na določene člene ali pa pripombe
               oziroma razpršena gradnja. V zakonu se predlaga, pravzaprav tudi nekateri
               razpravljavci pred menoj so bili a priori proti razpršeni gradnji, razen pod
               določenimi pogoji. Veste, mi se danes lahko vprašamo, kaj smo delali pred 10-imi,
               15-imi leti ali pa še malo bliže s finančnimi sredstvi, ki smo jih prejemali na
               osnovi tako imenovane demografije, na osnovni teh pridobljenih sredstev smo
               pravzaprav vlagali v podeželje, vlagali smo ravno v infrastrukturo na tistem delu
               občin, kjer je razpršena gradnja. Sedaj smo pa to naredili, omogočili smo tem ljudem
               neko normalno življenje, iz teh delov pa se bodo še tisti ljudje, ki so tam mlada
               generacija, izselili, ker razpršena gradnja ni dovoljenja. Jaz sem vedno imel
               pomisleke s tega vidika, vem pa, kaj to pomeni: veliko večje obremenitve za lokalne
               skupnosti glede izvajanja določenih nalog, ampak o tem bi še morali kaj razmisliti.</p>
               <p>Tam, v 51. členu mislim, da je napaka, da je namesto "strateški prostorski načrt" se
               pravzaprav nanaša na občinski prostorski načrt, to je najbrž napaka. Imel vprašanje
               glede 52. člena. Zakaj ravno 21 dni? Kaj vas je vodilo k temu, da ministrstvu oziroma
               nosilcu urejanja prostora morajo podati smernice - mislim, ni neka okrogla številka.
               Ampak, to, kar je, mislim, da je kolega Gantar razpravljal glede tega, kdo izdaja
               sklep, pa mislim, da je to sklep o potrditvi občinskega prostorskega načrta. Sam imam
               vprašanje. V primeru, da je vse v redu, da so smernice usklajene, se pravi,
               Ministrstvo za okolje in prostor to potrdi, v primeru, da pa ni v redu, pa se o tem
               odloča Vlada, pozitivno ali negativno, ali odloči v prid občine ali ne. Mislim, da je
               malo tu zadeva tudi vprašljiva, enkrat MOP drugič Vlada.</p>
               <p>Sedaj pa glede opremljanja stavbnih zemljišč, mislim, da je to 72. člen, 73., 74.
               člen. Veste, ne vem in niti si najbolj ne predstavljam, kako bomo mi v praksi te
               zahteve realizirali, ker se predpisuje, da bi se naj gradilo samo na opremljenih
               stavbnih zemljiščih. Vemo, kaj to pomeni oziroma tudi je lahko izjema, če bo v fazi
               gradnje izgrajena tudi, bi rekel, ta komunalna opremljenost. In pravzaprav investitor
               ne bo pridobil uporabnega dovoljenja, če ne bo pridobljeno uporabno dovoljenje za
               komunalno opremo, če lahko tako rečem. Spet se vračam na razpršeno gradnjo. V
               določenih delih, kjer bo možno graditi, pa uporabnega dovoljenja še za marsikateri
               vodovod, da ne govorimo o cestah itd., ni.</p>
               <p>No, vključili ste komunalni prispevek v ta zakon. Mislim, da bomo občine v določeni
               pat poziciji med časom, ko ne bomo imeli sprejet občinski prostorski načrt oziroma če
               sem v redu zasledil, bi naj v tem času ministrstvo ali Vlada določila pogoje, če
               lahko tako rečem, glede obračunavanja komunalnih prispevkov. Mislim, da je to
               področje dokaj občutljivo za lokalne skupnosti, pa tudi dokaj aktualno.</p>
               <p>Sam pa imam tudi vprašanje, ko ste navedli, pa ne vem, ali je to sedaj v zakonu en
               primer glede napeljave nizkonapetostnega omrežja na potencioalno cono ali gradbeno
               parcelo. Če to velja tudi za ostalo javnogospodarsko infrastrukturo, zakaj je
               navedeno samo za nizko napetostno omrežje oziroma vprašanje je glede trafo postaje,
               tudi če ste že to navedli, oziroma da smo opravičeni, da nam izvajalec tega povrne.</p>
               <p>95. člen, kar je kolegica Pečanova prej omenila, kar mislim, da ne gre skupaj. Se
               pravi, 24 mesecev na osnovi uveljavitve predpisa iz 38. člena zakona. Hvala lepa.</p>
            </sp>
            <sp xml:id="SDZ4-Redna-23-2006-12-15.sp27">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima mag. Štebe.</p>
            </sp>
            <sp xml:id="SDZ4-Redna-23-2006-12-15.sp28">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči, za besedo. Spoštovani gospod minister s sodelavci,
               kolegice in kolegi! Smo pri sprejemanju zakona o načrtovanju prostora, pravzaprav
               sprejemamo zakon, ki naj bi zelo dosledno metodološko koncipiran zakon o urejanju
               prostora iz leta 2002 poenostavili samo na tiste zadeve, ki ste tičejo prostora,
               urbanizacije. Mi smo bili priča še iz prejšnjih časov, imeli smo razvojne plane, ki
               so vključevali vsa področja razvoja, od energetike, gospodarstva, industrije in
               seveda tudi prostorskega in urbanističnega načrtovanja, pa se je vedno koncentriralo
               samo na urbanizem in na namenskost uporabe prostora. Glede na to, da je ministrstvo
               tudi za okolje in prostor, pa moramo skrbeti tudi za samo okolje. Jaz imam izkušnje
               iz vseh teh obdobij. Moram reči, vsaj v občini, kjer sem bil župan, da smo pred
               sprejemom ZUREP-a temeljito predelali vse prostorske in izvedene akte in pripravili
               res temeljite strokovne podlage za vse elemente, ki jih je potem predvideval tudi
               ZUREP, tako da smo bili potem presenečeni, sicer človek razume, da je potem zakon
               metodološko zelo podrobno in res na široko opredelil vse elemente, ki jih moraš
               narediti zato, da lahko sploh definiraš tisti končni cilj, ki je vedno pred nami;
               namenskost, novo namenskost uporabe prostora, in to naj bi bila potem podlaga za same
               izvedbene akte, ki so osnova za pridobitev dovoljenj za posege v prostor. Tako, da te
               kritike, ki so, ponovno delati to eno, kar je bilo že narejeno, na metodološko nov
               način, je po našem mnenju nepotreben strošek. Mi smo celo prilagodili in napisali
               projektno nalogo, s katero bi to metodologijo ZUREP1 enostavno zaobšli in naredili
               samo tisto, kar je nujno za to, da bi bil ta ZUREP skladen s sprejetim sedaj
               veljavnim zakonom. In tako bi nekako znižali stroške priprave strategije prostorskega
               razvoja in tudi ne samo stroške, ampak tudi delo, ki je za to potrebno, strošek je
               izvajalec, delo ja pa tudi v občinski upravi.</p>
               <p>Ta metodologija in ta zakon bi morebiti bil primeren za pokrajinski nivo. In je
               morebiti primeren, nisem strokovnjak, za državni nivo, za nivo države, kot je
               Slovenija, ni pa primeren za vse velikosti občin, ki so v Sloveniji. Žal pa občine še
               vedno delujejo in ravnajo zelo vrtičkarsko, gledajo samo svoj vrtiček, svoje ozemlje,
               ki pa je v vsakem primeru omejeno, pa tudi če gledamo največje občine po številu
               prebivalcev, po urbanizaciji ali po velikosti ozemlja. Tako, da je tukaj prva dilema
               sedaj veljavnega zakona in tega novega zakona, kaj pa v kontekstu zaokroženega
               prostorskega območja, zaokroženega geografskega območja, zaokroženega
               kulturno-zgodovinskega območja. Kje zadevo prijeti? Ta sedanji zakon je bil naravnan
               na ta širša območja. Pokrajina bo spet neko administrativno območje, ampak širšo
               območje, za katerega je smiselno delati vse od strategije navzdol. Tako da je sedanji
               koncept zakona o načrtovanju prostora bliže tej situaciji, ki trenutno je v
               Sloveniji, in tisto, kar pravzaprav občine želijo narediti, predvsem deblokirati
               stanje, ki je od julija 2004, ko pravzaprav ni možno spreminjati namenskosti uporabe
               prostora. Ta nivo je sicer v redu, zakon bi bil sprejemljiv po mojem mnenju, če bi
               bili sprejeti ti krovni strateški dokumenti, ki nekako usmerjajo sedaj tisto pravo
               vsebino, ker mora imeti nek temelj, neko streho, nek krovni ali občinski, ali
               medobčinski, ali pokrajinski, ali državni nivo, ki nekako sedaj fokusira stvari na
               področju urbanizma, arhitekture, namenskosti prostora, urbanizacije.</p>
               <p>Jaz sem pravzaprav od vsega začetka pričakoval sistem, ki je znan iz nekaterih praks
               v tujini, ko potem občine, ne bom rekel najmanjše, na osnovi tako sprejetega
               načrtovanja ali pa strategije uporabe prostora lahko samostojno, brez
               soglasjadajalcev in pogojevalcev na pokrajinskem ali pa na državnem nivoju, odločajo
               po tako določenih pravilih o posamezni zazidljivosti in namenskosti posameznih
               zemljišč. S tem lahko občina tudi prepreči vse špekulacije, ki so danes, ko v
               postopku sprejemanja sprememb namenskosti prostora prihaja do enormnega dviga in do
               tržne cene zemljišč, glede na to, kako so ta zemljišča namenjena za pozidavo. Seveda
               še v stari Jugoslaviji so za to imeli poseben davek, pridobnino, ki je nekako
               nevtralizirala tako s spremembo namembnosti pridobljeno, lahko rečemo, premoženjsko
               korist. Ampak praksa v nekaterih državah je ta, da občina po pricipu "take it or
               leave it" pogojuje, da je cena zemljišča taka, kot je bila pred spremembo, in taka
               cena zemljišča je potem seveda tudi nakupna cena zemljišča za novo opredeljeno
               namembnost zazidljivega zemljišča v prostoru. Občina, neko ožje območje, lokalno
               območje, pa to lahko stori na osnovi sprejete strategije, potrjene strategije in
               pravil, ki veljajo na krovnem nivoju. To potem omogoča res hitro uveljavljanje
               zazidljivosti posameznih, prej še ne zazidljivih površin, ki pa so v strategiji in v
               konceptu kot taka možna. V Sloveniji je še specifika ta, da imamo ogromno zazidljivih
               površin, ki niso zazidana in še vedno želimo kar naprej zazidavati. Dobro, to je že
               problem sankcioniranja stvari z drugimi zakoni, zakona o nepremičninah itn. Ampak, če
               bi bil ta strukturiran pristop in krovni dokumenti, strateški, medobčinski,
               pokrajinski, seveda državni obstajajo, ki so zavezujoči, potem je ta zakon pravzaprav
               primeren za to, da na osnovi tega, kar pa bi bilo treba pogojevati, lahko občine
               sedaj, tudi manjše, na tako, da ne bom rekel okleščeno, ampak primerno usklajen obseg
               sprememb, postopkov lahko nekako urejajo in odločajo o prostorskem načrtovanju na
               tem, bi rekel, nivoju urbanizacije, namenskosti posameznih zemljišč. Brez te
               strategije krovnega dela pa to naj ne bi bilo možno. Sedaj veljavni zakon je pa to
               spravil vse v eno metodologijo in v en postopek. Zato je bil tudi tako kompleksen in
               obsežen in tudi stroškovno zahteven in vprašljiv glede njegove uporabnosti na vseh
               nivojih. Vemo pa, da tudi Ljubljana, njihov strateški razvojni, prostorski,
               dolgoročni načrt je skupek precej posplošenih določil ali predvsem želja. Jaz sem ga
               bral zaradi tega, ker sem želel videti, kako pa eno veliko mesto koncipira svoj
               razvoj, ki potem naj bi vplival tudi na urbanizacijo in vse ostale dejavnosti, ki so
               s tem pogojevane. Tako menim, da ta pristop je v redu, ima pa tudi nekatere stvari,
               ki morda ne sodijo v predpisovanje. Predvsem bo glavni problem zopet to, da se
               določene stvari - ta krovni nivo ne bo definiran in da se bo zopet ravnalo
               vrtičkarsko na ožjem nivoju; sedaj ponovno še lažje, kot se je prej. Prejšnji
               minister gospod Kopač je hotel konkretizirati, metodološko izpolniti stvari, ki so
               veljali še v 80-ih ali pa 70-ih letih, v nek res, z vsemi finesami narejen zakon in
               metodologijo. Sedaj bo nevarnost pravzaprav samo v tem, da bo brez širšega pogleda
               možno zopet načrtovati. Vemo pa, da imamo sedaj tudi bistveno manjše občine, kot smo
               jih imeli prej, in da še nimamo pokrajin. In tukaj, gospod minister, mislim, da je
               glavni premislek in tudi glavne nevarnosti, če se ne spuščamo sedaj v sam zakon in
               njegove posebnosti.</p>
               <p>Jaz sem bral še ta del členov, ki se tičejo komunalnega opremljanja, in bi morda
               samo še opozoril na to, da se morate zavedati, da tako v prostoru kot v komunalni
               opremljenosti v Sloveniji še ni idealnega stanja, da je potrebno praktično večina
               komunalne opreme, komunalnih naprav še modernizirati in da ni možno potem določati
               komunalni prispevek in komunalna opremljanja na način, da so pred nami samo nova
               območja in da je potrebno zgraditi samo na novo komunalno opremo. Ogromno komunalne
               opreme je, večina verjetno še tiste, ki jo je potrebno modernizirati, pravzaprav
               zgraditi na novo in je zato nek komunalni prispevek, mi mu pravimo pavšal, potreben
               in ga mora plačati vsak investitor. Investitorji na novih območjih pa seveda morajo
               prispevati tudi del stroškov ali pa vse stroške za komunalno opremljanje na tistem
               območju, ki se povezuje preko primarnih in oskrbnih sistemov v neko celoto. To
               povezovanje v celoti preko primarnih in oskrbnih sistemov tega ožjega območja, za
               katerega je treba zgraditi vso komunalno opremo, pa je potrebno tudi sfinancirati,
               ker ta oprema ali ni po kapacitetah zadostna ali pa je zastarela. Zato je potrebno
               predvideti obveznost plačila komunalnega prispevka za oba ta dva segmenta. To ne bi
               bilo potrebno seveda, če bi imeli idealno stanje, pa ga nimamo. Tako stanje je v
               Ameriki, kjer investitor pozida območje, s čimerkoli, zgradi vso komunalno opremo, jo
               prepusti občini in zadeva je končana. Pri nas imamo pa vse tisto, kar je še treba
               zgraditi, temeljito obnoviti.</p>
               <p>Rad bi povedal samo to, da komunalna oprema ali komunalne neprave niso tisto, kar je
               navedeno tukaj v 71. členu. Prosil bi, da tukaj nekako generalizirate stvari na
               obvezne in izbirne javne službe in tudi na tiste igralce infrastrukture v prostoru,
               ki niso v občinski pristojnosti in mora biti zgrajena, pa imajo ali javno pooblastilo
               ali pa so tržne dejavnosti. To se pravi elektroenergetika, distribucija in
               telekomunikacije, da naveden samo dva taka primera. Vse to so tudi komunalne naprave
               in jih ne ožati s preveč dolgimi formulacijami. Toliko zaenkrat. Hvala.</p>
            </sp>
            <sp xml:id="SDZ4-Redna-23-2006-12-15.sp29">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Ivan Grill. Izvolite.</p>
            </sp>
            <sp xml:id="SDZ4-Redna-23-2006-12-15.sp30">

               <speaker>IVAN GRILL:</speaker>

               <p>Hvala za besedo. Spoštovani gospod minister s sodelavci!</p>
               <p>Danes smo že večkrat imeli možnost slišati, da je prostor dobrina, ki zahteva
               oziroma potrebuje posebno pozornost in je potrebno z njo tudi izredno pozorno in
               dolgoročno postopati, zato je Zakon o prostorskem načrtovanju zagotovo eden izmed
               ključnih zakonov, ki k temu tudi prispeva. Bilo je slišati tudi danes že večkrat, da
               je bil Zakon o urejanju prostora, ki ni bil tako hudo dolgo nazaj sprejet,
               pomanjkljiv, da je bil potreben številnih popravkov in prenove in da se pač tega
               zakona ni dalo popraviti, zato smo se tudi potem oziroma se je Vlada odločila, da ta
               zakon v celoti pripravi v novi obliki.</p>
               <p>Jaz sem sam imel kar nekaj takšnih vsebinskih razgovorov z ljudmi, ki delajo
               praktično že vrsto let na področju urejanja prostora, predvsem v lokalnem okolju, in
               s strani teh je bilo možno zaslediti tudi določene kritike na obstoječi zakon, vendar
               pa tudi ugotovitve, da so bile določene rešitve v tem zakonu dobre, da so prispevale
               k celovitejšemu in boljšemu urejanju prostora, vendar pa se v tem novem predlogu
               zakona določenih stvari, ki so bile dobre, ne upošteva. Če gledamo, kakšno je bilo
               stanje sedaj, vemo, da so postopki kljub temu zapleteni, dolgotrajni, nepregledni in
               je prav, da skušamo te stvari odpraviti. Kot pred vsako novo zadevo se vedno pred
               nami postavlja najprej neko pričakovanje, kaj pa mi želimo z nekim novim zakonom
               oziroma aktom doseči. Zagotovo bi za ta zakon moralo biti, da je čim bolj celovit, da
               resnično celovito ureja ali pa določa vse vidike, ki jih okolje oziroma prostor
               potrebuje, predvsem pa je vedno bolj treba poudarjati, da ima tiste določbe, ki nekje
               v zadostni meri urejajo okoljevarstveno zaščito, da ne degradiramo prostor po
               nepotrebnem, vendar pa, da imamo še vedno dovolj manevrskega prostora, ki omogoča
               tudi razvoj naše družbe, konkretno Slovenije. Tukaj je treba je vse nepotrebne
               birokratske ovire odpraviti, da nimamo po nepotrebnem zapravljanje časa in denarja s
               takšnimi in drugačnimi aktivnostmi.</p>
               <p>Je pa izredno pomembno tudi to, da je javnost še vedno v zadostni meri dovolj
               enakopravna in pravočasno vključena v tiste faze postopke, ko se posamezni akti, ne
               sama zakonodaja, ampak, recimo, ko se sprejemajo prostorski načrti, tudi vključuje,
               kajti vemo, vse, karkoli se dela, je vedno ali pa mora biti vedno v interesu
               javnosti. In sedaj je pred nami vprašanje, ali je ta zakon, ki ga imamo danes v
               obravnavi, sicer v splošni obravnavi, dosegal ta pričakovanja. Tukaj zopet želim
               prenesti sporočilo stroke, tudi sam delim mnenje, lahko rečem, da v veliki meri da.
               So tukaj pohvalna sporočila, vendar pa se tukaj tudi pojavljajo določene dileme,
               pomisleki ali pa niso vse te rešitve, ki jih ta zakon dobronamerno nekje vključuje
               oziroma uvaja, pa lahko tudi neka neznanka, ali bomo sposobni, predvsem tukaj pa bo
               ta sposobnost ali zmožnost, tudi v tehničnem smislu, na Ministrstvu za okolje, da bo
               tiste naloge, ki jih bo prevzelo, uspelo tudi dovolj v strokovnem smislu. Ampak tukaj
               mogoče sama dilema ni tako prisotna, bolj je tukaj dilema v časovnem smislu-
               sposobno, da bo vse te pristojnosti, ki jih bo imelo, tudi pravočasno reševalo. Da se
               ne bomo v prihodnosti srečali s problemom, da bo ravno zaradi nesposobnosti, zaradi
               velikega obsega dela tukaj potem problem, da bodo tisti strateški dokumenti, ki so
               izredno pomembni ravno za lokalno skupnost, se tudi potem prepočasi odvijali in bo to
               onemogočalo razvoj.</p>
               <p>Danes v razpravah so moji predhodniki določena področja že izpostavili, predvsem na
               nekem takem splošnem nivoju ali pa sistemskem. Jaz tukaj ne želim ponavljati, bi pa
               tukaj nekaj konkretnih vprašanj imel, če bi mi potem lahko dali pojasnila.</p>
               <p>V tem zakonu nikjer ne zasledimo pojma krajine. Vemo, da Slovenija je podpisala
               evropsko konvencijo o krajini, tukaj pa tega pojma ni nikjer uvedenega oziroma
               upoštevanega. Zanima me, ali ni to morebiti kakšno nasprotje s to konvencijo ali je
               ta zadeva pri tem povsem skladu.</p>
               <p>Naslednja zadeva, zanima me, da ni v nobenem členu nikjer definiran pojem o
               veljavnosti prostorskih aktov. Ali je to pač nepotrebno ali je mogoče treba tudi ta
               vidik upoštevati?</p>
               <p>Naslednja stvar, ki se mi zdi izredno pomembna, je ta, da v pripravi državnega
               prostorskega načrta ni nikjer definirana obveznost glede financiranja posameznih
               prostorskih ureditev in njihovih delov. Kajti, če tega ni, bo možno pričakovati, da
               bodo vsi tisti predlogi, pobude predvsem spisek želja, ne pa nekih dejanskih možnosti
               tega uresničevanja. Če pa že bomo definirali tudi ta stroškovni vidik, bo pa verjetno
               tukaj potrebno posebno pozornost nameniti usklajevanju med posameznimi
               zainteresiranimi subjekti, ki bodo tukaj nastopali.</p>
               <p>In še zadnje vprašanje, ki se mi zdi tudi pomembno, je to, da ste definirali, da v
               primeru, ko bo državni prostorski načrt zahteval postopek celovite presoje na okolje,
               je tukaj navedeno, da bo tukaj to zahtevo zadolžilo ministrstvo, pristojno za okolje.
               Zdaj me zanima, ali bo ministrstvo to tudi potem financiralo, do sedaj so to
               financirali ali pa so morali investitorji, sedaj pa, naj bi potem, vsaj tako je
               razumeti, to ministrstvo. To je povezano s stroški in me zanima, ali so potem ti
               stroški na ministrstvu in ali bo to tudi lahko v proračunu pomenilo neka znatna
               sredstva. Toliko za zdaj.</p>
               <p>Samo še to bi: jaz verjamem, da po zagotovilih ministra bo tukaj pripravljenost, ko
               bomo imeli to obravnavo v matičnem delovnem telesu, da se pač določene dileme še
               razjasnijo in pa da se te pobude, ki jih bomo verjetno poslanci imeli, tudi skuša
               upoštevati, predvsem v smislu, da bo ta zakon resnično čim bolj v celovitem reševal
               te dileme ali pa vprašanja. Hvala lepa.</p>
            </sp>
            <sp xml:id="SDZ4-Redna-23-2006-12-15.sp31">

               <speaker>PODPREDSEDNIK SAŠO PEČE:</speaker>

               <p>Hvala tudi vam. V razpravo se ponovno vključuje minister. Izvolite.</p>
            </sp>
            <sp xml:id="SDZ4-Redna-23-2006-12-15.sp32">

               <speaker>JANEZ PODOBNIK:</speaker>

               <p>Hvala lepa. Bi izkoristil nastop poslanca Grilla, da bi predvsem pojasnil en segment,
               ki je tudi prišel do nas, da se predvsem, da smo "dali krajinske arhitekte v kot",
               kot je prej nekdo rekel. To smo čutili v nekaterih razpravah in bi izkoristil to, da
               bi povedal, da temu ni tako. In ne samo sam, tudi moji kolegi cenimo to stroko in
               njeno posebno védenje o prostoru in v vseh postopkih in vsebinah, kjer je njihova
               strokovna prisotnost pomembna, bo prišla do izraza še naprej. To vam lahko javno
               zagotovim.</p>
               <p>Dovolite pa mi, da sem še bolj konkreten oziroma da še nekoliko širše pojasnim to
               vprašanje, ki morda lahko po nepotrebnem rodi kakšen strokovni predsodek do celotne
               vsebine zakona: če nisem zraven, je pa vse slabo. Tako bi rad povedal naslednje. Za
               vprašanje tudi odnosa do odprtega prostora, danes ste tudi o tem že govorili, ki se
               po našem predlogu celovito analizira in oblikuje v enote urejanje prostora, v skladu
               z identiteto in tipologijo tega prostora se ohranja v največji možni meri. Zato smo
               ocenili kot predlagatelji zakona, da za to enoto ni potrebno pripravljati posebnega
               prostorskega akta, kot ga smo imeli sedaj, in temu se je reklo krajinska zasnova.
               Zaradi opustitve krajinske zasnove kot strateškega prostorskega dokumenta je bilo
               torej slišati nekaj očitkov s strani te stroke, da krajine ne upoštevamo oziroma da
               smo se preprosto preveč omejili zgolj na arhitekturno urbanistično načrtovanje in
               tudi, da zato smo se oddaljili od smernic, ki jih narekuje Evropska konvencija o
               krajini, pa tudi nekatere druge mednarodne konvencije.</p>
               <p>Jaz bi poskušal te očitke zavrniti oziroma pojasniti, da krajino kot pomemben
               element prostora vključujemo v prostorsko načrtovanje prav v okviru že omenjenih enot
               urejanja prostora, ki pokrivajo območje občine v celoti in ne zgolj samo območje
               posameznega naselja. Po našem mnenju je to pravi pristop in izhajamo iz podrobnega in
               celovitega poznavanja prostora, ki pa itak predpostavlja interdisciplinarno strokovno
               analitično delo, ki v tem primeru za posamezno enoto urejanja prostora določi jasne
               in natančne pogoje za posege v prostor. In poleg tega pa je ohranjanje značilnosti
               krajine ter ohranjanje, razvijanje in ponovno vzpostavljanje krajinske pestrosti
               urejeno tudi v nekem drugem zakonu, ki ga vsi dobro poznamo, to je Zakon o ohranjanju
               narave, pa tudi v samem postopku usklajevanja razvojnih potreb z varstvenimi
               zahtevami v okviru priprave prostorskih aktov. To je v nekem smislu v navednicah
               "omejitev v prostoru", ki jo predlagatelj aktov mora upoštevati. Na tem mestu
               krajinska arhitektura ni bila, ponovno javno rečem, kakorkoli degradirana ali pa
               postavljena v drugo pozicijo.</p>
               <p>Ne morem komentirati vseh vaših vprašanj, nekatera bodo prišla do izraza tudi potem
               na delovnem telesu. Ko ste govorili nekateri o tem, mislim, da je gospod Mikolič o
               tem govoril, administrativno skrajšanje postopkov ni samo sebi namen. Mi s tem
               zakonom pravzaprav, naš pristop je v tem, da mi vidimo rezervo predvsem v
               skrajševanju administrativnih postopkov, da bo več časa ostalo za vsebinsko raven. V
               postopkih, ki so administrativne narave, tam vidimo možno rezervo in tam smo prišli
               do zgornjega roba. Vprašali ste, zakaj tri tedne, 21 dni. Zato, ker smo računali
               dneve, kajti izhajali smo iz petega odstavka tega člena, da ministrstvo v 75 dneh od
               prejema predloga občinskega prostorskega načrta iz petega odstavka s sklepom potrdi
               predlog občinskega prostorskega načrta. In ko smo prešteli dneve, je bilo jasno, da
               imamo v prvem odstavku časa samo tri tedne, da se da to mnenje, o katerem ste
               spraševali. Mi bomo lahko v okviru procedure na odboru šli še enkrat skozi te roke,
               mi smo jih tudi izdelali, zelo na tesno bo šlo. Ampak to pa je prispevek državne
               administracije, da vendarle stori vse, da bomo vsaj v nekaj naslednjih letih, ko bo
               Slovenija priča pomembnemu zagonu črpanja evropskih, strukturnih in drugih denarjev,
               evrov, da bo čim bolje pripravljena na tej prostorski normativni ravni. Želim in
               upam, da nikakor ne na škodo kvalitete.</p>
               <p>Omenili ste tudi eno vprašanje, to je konkretno vprašanje, tega bi samo omenil.
               Opremljanje z električnim omrežjem, recimo. Kakšna je naša izkušnja? V praksi se
               dogajajo postopki, ki niso korektni. Distributerji izsiljujejo občine in
               investitorje. Kako? Pravijo, vi dajte za lastne stroške zgraditi na primer dele
               omrežja ali neke druge naprave, nato jih pa potem brezplačno prenesite na
               distributerje. To se dogaja v praksi. To je nezakonito, to je protiustavno. To je
               državna gospodarska služba. In za razvoj omrežja se tudi takemu uporabniku zaračuna
               omrežnina. In zato mi v našem zakonu predlagamo, da na območju na primer, kjer je
               predvideno opremljanje z električnim omrežjem, lahko zgradi občina za svoje stroške,
               ampak ima v zakonu podlago, da zahteva povrnitev stroškov od distributerja. To je
               novost tega zakona. Mislim, da je to prava usmeritev, da bi sedanjo prakso na tem
               področju spremenili.</p>
            </sp>
            <sp xml:id="SDZ4-Redna-23-2006-12-15.sp33">

               <speaker>PODPREDSEDNIK SAŠO PEČE:</speaker>

               <p>Hvala. Replika, izvolite.</p>
            </sp>
            <sp xml:id="SDZ4-Redna-23-2006-12-15.sp34">

               <speaker>MARTIN MIKOLIČ:</speaker>

               <p>Jaz bi povedal samo tole, spoštovani minister. Jaz sem namreč rekel, da ste
               krajinske arhitekte dali na stranski tir, ampak jaz sem vas hotel s tem pohvaliti. Pa
               ne zameriti, če je sedaj od vaših strokovnih sodelavcev kdo tudi iz te stroke. Mogoče
               bi bilo potrebno še koga drugega malo pri teh za občino ali za državo pomembnih aktih
               tudi omejiti. Zakaj? To sem govoril predvsem z vidika podobnega, kot sem omenjal ZGD,
               glede izdelave projektov za gradbeno dovoljenje in tako dalje. In vsi komaj čakajo,
               da država določeno zakonodajo spreminja, da bodo spet lahko veliko zaslužili. Jaz si
               težko predstavljam, da projekt za gradbeno dovoljenje, ki je pred 5 leti stal dva
               milijona, danes stane 12 milijonov oziroma še nekaj več.</p>
               <p>To, kar ste govorili glede električne napeljave, tudi se popolnoma strinjam. Tudi za
               to sem vam hvaležen. To hočem pravzaprav poudariti, to je zelo dobro. Razpravljal sem
               o tem, ali je to velja še za Telekom in ostalo. Zakaj je samo to napisano? Kaj so
               javno gospodarske službe, ki jih izvaja občina, vem da ni to zraven, ampak imamo še
               druge gospodarske družbe. Hvala.</p>
            </sp>
            <sp xml:id="SDZ4-Redna-23-2006-12-15.sp35">

               <speaker>PODPREDSEDNIK SAŠO PEČE:</speaker>

               <p>Hvala vam. Nadaljujemo z razpravo. Besedo ima poslanec Franc Sušnik.</p>
            </sp>
            <sp xml:id="SDZ4-Redna-23-2006-12-15.sp36">

               <speaker>FRANC SUŠNIK:</speaker>

               <p>Hvala lepa.Spoštovani minister, predsedujoči! Izredna pristojnost občine je pravica
               upravljati s prostorom, vendar na žalost župani ugotavljamo, da je tista izvirnost
               ostala samo pri tem pridevniku, ki to opredeljuje, da pa v praksi še zdaleč ni tako
               in da smo tako po starem kot, izgleda, tudi po novem zakonu več ali manj samo
               usklajevalci tega, kar se v vsebinah smernic znajde. In zaradi tega dajte v tem
               smislu upoštevati tudi to mojo debato kot prispevek k temu, da bi ta zakon o
               prostorskem načrtovanju bil boljši. Jaz sem aktivno sodeloval v razpravah in pri
               sprejemanju ZUreP-pa in Zakona o graditvi objektov, moram reči, da z istimi
               pričakovanji kot danes, vendar je žal praksa kasneje pokazala, da so bila tista in
               takratna moja pričakovanja neutemeljena oziroma preveč optimistična.</p>
               <p>Dovolite mi, da sedaj povem svoje mnenje, v čem je problem. Jaz sem prepričan, da je
               problem v vsebinah. Tudi Zakon o urejanju prostora in Zakon o graditvi objektov sta v
               sojem bistvu in v namenu dobra, da pa je potem ministru vse ušlo iz rok, ko so se
               definirale vsebine. Vse mu je ušlo iz rok. In to je realna nevarnost minister, ki je
               pred vami, pri izvajanju in uporabi tega zakona v praksi. Tukaj so uradniki
               ministrstva in tisti, ki so pisali podzakonske akte, podlegli vplivom podjetništva
               tistega dela stroke, ki se ukvarja z izdelavo vsega, kar je potrebno za sprejem
               strategije prostorskega razvoja oziroma po novem občinskega načrta za občine. To je
               definitivno. Jaz bom poskušal to dokazati z enim primerom. Mi smo kar daleč prišli s
               strategijo prostorskega razvoja, se je pa popolnoma vse ustavilo, ko smo se soočili s
               smernicami, ki jih je agencija Republike Slovenije podala v skladu z zakonom o vodah,
               ki v 61. členu opredeljuje, kaj je. In poglejte, ta ista agencija nam je naložila v
               teh smernicah, da moramo za kompletno povodje občine izdelati profile in v povezavi s
               tem pritoke za celo povodje. Kot da smo padli z neba in da delamo to strategijo
               oziroma da se je upravljanje z vodami na tem območju začelo s tem trenutkom, ko smo
               se začeli ukvarjati s strategijo prostorskega razvoja. Sprejemali smo prej tri
               družbene plane v tem prostorskem delu, ki so bili v veliki meri vezani tudi na
               študije poplavnih varnosti v povezavi z umestitvijo avtoceste v ta vodni prostor, in
               sedaj kar na enkrat taka zadeva. To je realna nevarnost in to je past, v katero se
               lahko ujamemo tudi pri tem, ko bomo spravljali v življenje ta novi zakon, ki ima
               dobre namene. In jaz še enkrat poudarjam, problem je v vsebinah. Problem je v
               vsebinah.</p>
               <p>Drugo, kar bi rad rekel, je glede na dejstvo, da je vsak poseg v prostor v bistvu
               konflikt interesov. In ko govorimo o konfliktih, je pač pri reševanju konfliktov
               treba določiti arbitre. Jaz mislim, da je glede na mojo debato o vsebinah in pa glede
               na to, da so smernice, ki jih nosilci urejanja prostora, kot jih definira zakon,
               podajo v skladu s črko zakona na ta osnutek prostorskega načrta, ki ga občina
               pripravi, konfliktne, in da ne verjamem, da bo kaj dosti občin uspelo brez arbitra,
               to pa je v skladu s 50. členom zakonskega predloga Ministrstva za okolje in prostor,
               uskladiti te smernice s svojimi zahtevami. Zato sprašujem minister oziroma izražam
               dvom, da je vaša namera, da boste posredovali in usklajevali v vseh teh primerih,
               zelo pogumna, da boste to naredili v 15-ih dneh, pa v primeru 210 občin, moram reči,
               da je to zelo smelo in pogumno zastavljen posel, v katerega tudi, upoštevajoč
               vsebine, ki jih ta trenutek ne poznamo, moram reči, da vsaj malo dvomim. Verjamem pa,
               da je treba na tem področju nekaj narediti, ker to, kar se zdaj dogaja pri
               razreševanju konfliktov, še enkrat poudarjam in potrjujem. Da je vsak poseg v prostor
               konflikt, da je pri razreševanju konfliktov stvar neurejena, bi rad ponazoril s tem,
               da smo mi en projekt konkretno, ki je našel mesto v dveh državnih resolucijah, da že
               tak projekt, ki smo ga razglasili v tej hiši za projekt državnega pomena, že sedem
               let umeščamo v en prostor, pa še zdaj nismo prišli do gradbenega dovoljena. To kaže
               na to, da je na tem področju treba nekaj narediti. In še enkrat poudarjam, tako kot
               so bila pričakovanja pri sprejemanju ZUREP-a z moje strani velika, so ta pričakovanja
               tudi ob sprejemanju tega zakona. Minister, na vas pa je odgovornost, da boste
               poskrbeli za vsebine podzakonskih aktov in vsega, kar bo predpisovalo, kako pa naj
               načrti, smernice in vse ostalo, torej s tem povezano, izgleda. To je ključ za uspeh
               in jaz bi bil pristaš, da gremo v to smer, da poskušamo vsaj del teh vsebin tudi v
               fazi sprejemanja zakona v drugi in tretji obravnavi malo bolj detajlno opredeliti, da
               se ne bo, potem to zgodilo, kar ste sami rekli, da je strategija ene občine, kaj pa
               vem, s 5 tisoč hektarji površine in z 2500 prebivalci, dokument, ki mu ni videti
               konca. To dejansko je nastalo iz teh strategij prostorskega razvoja. Ko smo pa
               sprejemali Zakon o urejanju prostora, je pa bilo rečeno, da bo to strategija, ki jo
               bomo napisali na 10 listih, pa da bodo še zraven grafične priloge na treh straneh. In
               to tudi v občini pričakujemo, da bi bilo tu nekaj podobnega, ker gre le za
               opredelitev, za strateško opredelitev rabe prostora, vse ostalo je pa potem stvar
               izvedbenih načrtov. Če bi poskušali pri tem ostati, če bomo sledili temu, da se kot
               predlagatelj zakona čim bolj izognete arbitriranju, pripravite zakonodajo v tej
               smeri, pa zapeljete zakon v to smer, da boste kot arbiter, bi rekel, ugotavljali samo
               skladnost občinskih rešitev prostorskih načrtov z državnimi usmeritvami, potem
               mislim, da bi lahko dosegli cilj.</p>
               <p>Jaz upam, da bo tako in vsa moja podpora temu zakonu. Prepričan sem, da ga je
               potrebno sprejeti v prvi obravnavi in nadaljevati, pa čim prej zaključiti, da
               obravnava v Državnem zboru gre v tej smeri. Hvala lepa.</p>
            </sp>
            <sp xml:id="SDZ4-Redna-23-2006-12-15.sp37">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec dr. Pavel Gantar. Izvolite.</p>
            </sp>
            <sp xml:id="SDZ4-Redna-23-2006-12-15.sp38">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Nekaj stvari bi še dodal k temu, kar sem povedal,
               saj sem bil že prvič zelo dolg.</p>
               <p>Najprej gospodu Prevcu. Jasno je, da želim prispevati k tej razpravi in jasno je, da
               želim pokazati, da je po mojem mnenju in po mnenju še marsikoga seveda ta zakon
               konceptualno slab, napačen in da bi bilo bolje iti po drugi poti, ki sem jo že
               omenil. Druga pot je možna in bom tudi to poskušal pokazati in povedati.</p>
               <p>Če je naš skupni cilj, da rečemo, da lahko pridejo investitorji hitreje do izdaje
               gradbenega dovoljenja, hkrati pa, da zagotovimo vse potrebno, da so naša naselja
               urejena, smiselna, da racionalno uporabljamo prostor, potem bi predlagal drugi pot,
               da gremo od gradbenega dovoljenja do strateškega načrta države, če hočete, in od
               gradbenega dovoljenja nazaj gledamo, kje in kako se zatika in bomo mogoče našli in
               detektirali tiste probleme, ki kažejo na to, da se tu in tam zatika in ta stvari niso
               dobre in da je potrebno nekaj popraviti. Popraviti pa je treba. Definitivno.</p>
               <p>Naj uvodoma rečem to, da ne poznam ljudi ne v Sloveniji, ne širše, ki bi lahko
               napisali en celovit zakon ali pa zakone, ki urejajo prostor, in bi ti bili sprejeti,
               se uveljavili in bi vse predvideli in se nič ne bi zgodilo. To je eden izmed tipičnih
               zakonom, ko pravzaprav upaš, da si zadel približno prav in potem s spremljanjem
               popravljaš, dopolnjuješ in v nekaj letih, celo lahko desetletjih, zgradiš nek
               konherenten in kompakten in dober sistem urejanja prostora, ne samo prostorskega
               načrtovanja. Tako to gre, ne pa s tem, da stvari obrnemo na glavo. Jaz sem dobil vmes
               tudi mnenje Zakonodajno-pravne službe. Je pravzaprav to javni dokument in dejansko,
               gospod minister, če ste ga vzeli resno, bi morali pravzaprav pomisliti in povedati,
               da ta zakon bo imel čisto drugo vlogo in pomen in bo moral biti temeljito spremenjen,
               to vas opozarjajo, če bo prišlo do pokrajin, in do pokrajin bo verjetno prišlo. Zato
               je to zelo slabo in ne razumem kako to, da ste šli naprej.</p>
               <p>Druga stvar, pravite, da bo ta zakon in pravijo naši kolegi, da bo ta zakon
               omogočil, da investitorji ne bodo več tekali za soglasji pri izdaji gradbenega
               dovoljenja. Tudi meni je hudo, ker tekajo, vendar ta zakon tega nič ne ureja. Nič. Če
               bi hoteli poenostaviti procedure, mislim da je potrebno, kar je rekel kolega Petan,
               bi morali simultano spreminjati tudi zakon o graditvi objektov, tudi zaradi tega, da
               vidimo, da sta zakona prešita, kot bi rekli, kajti pozneje, ko boste nekoč prinesli
               ZGO, se bo lahko izkazalo, da morate popraviti nekaj določb v Zakon o prostorskem
               načrtovanju. Ni bilo naključno, da ste takrat razpravljali in skupaj sprejemali Zakon
               o urejanju prostora in Zakon o graditvi objektov. Pa še, ko so jih sprejemali skupaj,
               je vrsta zadev, ki so takšne, da niso posebej dobre in jih je treba popravljati itn.
               Še enkrat opozarjam, in to resno, na deharmonizacijo na področju varstva okolja, na
               področju strateške oziroma celovite presoje vplivov na okolje in presoje vplivov na
               okolje. 106. člen razveljavlja določene člene in hkrati, kar je nenavadna praksa v
               tej Vladi, s tem zakonom napišete nov člen zakona o varstvu okolja. To je popolnoma
               nesprejemljivo. Hkrati ste zapisali, da ta zakon nima vpliva na evropsko zakonodajo.
               Minister, ga ima. In ko vas bodo videli, vas bodo prijavili in vas bo Evropska
               komisija lovila, vse nas oziroma vas, po sodiščih, če ne boste tega spremenili. To je
               dejstvo. O tem ni nobenega dvoma. Ali je to dobro, kar predlaga Evropska unija, je
               drugo. Seveda se lahko pogovarjamo o tem na nekem drugem mestu. Izvedbeni načrti so
               že sedaj podlaga za gradbena dovoljenja, ampak je vrag v detajlu seveda, če je preveč
               podrobno, je preveč zapleteno, če je premalo podrobno, pravzaprav investitor ne ve,
               kaj naj počenja. Nič ni notri napisano, na kakšnih merilih bodo državni prostorski
               načrti, kakšna bodo merila, na kateri ravni jih boste postavili itn.</p>
               <p>Potem kritika, da prejšnji zakon ni izpolnil namena. Jaz bi rekel to, da sem imel
               precej pripomb na ta Zakon o urejanju prostora. Kar zadeva prostorski red, sem rekel,
               sam osebno menim, da občina ne rabi posebne prostorske strategije, da bi bil na
               občinski ravni strateški element plana in občinskega načrta lahko bil združen. Vendar
               pravite, da so danes takšni problemi in da jih ni mogoče rešiti. Seveda so problemi,
               zdaj pa moram biti odkrit, ker jih ne želite reševati. Ko pridejo občine k vam, kako
               bi rešili nek problem, ki se je pojavil, vi iz prepričanja, da je zakon slab, rečete:
               "Ne želimo reševati." In s tem dokazujete sami sebi, da je zakon potreben celovite
               prenove oziroma da je treba narediti nov zakon. Če bi sedali skupaj z občinskimi
               planerji in župani, bi prišli do rešitev, določenih sprememb, ki bi odpravljale
               nekatere pomanjkljivosti. Prav gotovo je nesmiselno zahtevati isto od načrta in
               dokumentov občine Ljubljana kot občine Osilnice ali Kobilje. In če je to, kar je
               kolega Sušnik rekel, jaz zelo podpiram njegovo razpravo, če je to, kar mu je agencija
               naročila, je to nezakonito in ne v skladu z ZUreP-om. In kaj se je zgodilo? Jaz vam
               točno povem, kaj se je zgodilo. Zgodilo se je to, da agencija oziroma vodarski
               segment nima dokumentov, s katerimi bi občini Vransko povedal, kje natančno naj
               postavi limite glede poplavne varnosti ali kaj podobnega. In ker tega nima, država pa
               bi morala imeti, je investitorju, pripravljavcu načrta, občini Vransko, naročila, naj
               zanjo naredi nekaj, s čimer ji bo potem povedala, kje sme graditi. Popolnoma, ne samo
               nezakonito, tudi nekoliko preverzno. In več kot to. Vodarji, kjerkoli jih vidiš ali
               slišiš, opozarjajo na to, kronično pomanjkanje dokumentov, podatkov in načrtov, ki
               zadevajo prav te segmente in jih zato obešajo občinam. Zato prostorsko planiranje, ko
               bo ta zakon sprejet, niti en drug načrt ne bo sprejet na področju urejanja voda, da
               bi to zadevo lahko izboljšali in popravili. Ne bo. Jaz mislim, da je to, kar je
               kolega Sušnik povedal, je zelo pomembno. Povedal je nekaj, kar jaz v svojem prejšnjem
               predavanju na začetku nisem povedal, in je prav, da je povedal, namreč, da je
               konfliktni proces in neizbežen, ne samo, da je konfliktni, ampak je ta konflikt
               neizbežen zaradi narave prostora kot omejene dobrine. Umetnost zakona je kako
               regulirati konflikt. In če je konflikt močan, bo vplival tudi na postopek sprejmanja
               plana. To je jasno.</p>
               <p>Naprej bi rekel predvsem to, da pogrešam, to sem pozabil omeniti, sodobne metode
               planiranja pa tudi parcipacije prebivalcev, kot je uporaba interneta, spletnih
               portalov, oblikovalnih in elektronskih orodij, ki jih nekatere države in mesta imajo,
               kjer plan dobesedno nastaja v ustreznih organih in je hkrati tudi na ekranu oziroma
               dostopen s spletenega mesta, kjer lahko ljudje spremljajo, sodelujejo, parcipirajo,
               predlagajo rešitve in tako naprej. In to ni več iluzija, to je realnost v
               marsikaterem mestu danes celo pri nas se to nekje dela, teh zadev je zelo malo. Tu in
               tam se nekaj objavi na internetu. V bistvu bi moral biti celoten plan, hkrati
               planiranje kot proces, hkrati tudi zasnovan kot elektronsko voden proces. In če bi to
               bilo, bi veliko dosegli. Saj imamo celo primere naše zakonodaje.</p>
               <p>Kar zadeva krajinsko planiranje, kolega je pohvalil, da so krajinski planerji zunaj.
               Res so zunaj. Pravzaprav je to nek konflikt, ki se vleče v strokah že leta in
               desetletja lahko tudi, in dejstvo je, da so zunaj. Dejstvo je, da tistega elementa,
               ki smo ga poznali v ZUreP-u, pokrajinskega plana, pokrajinskega načrta pravzaprav ni.</p>
               <p>S tem so krajinski arhitekti jasno postavljeni na začetek kot urejevalci vrtov in
               parkov. In dejansko bodo imeli pomožno vlogo v tem procesu planiranja. Mislim, da bi
               se morali usesti, ali zahteva odprti prostor drugačne tipe planov, kot je
               urbanistični načrt in podobne zadeve, ali ne. Dilema ni tako enostavna, ampak vi ste
               to dilemo rešili na način, da ste ene izbrisali. To pa zagotovo ni rešitev, ki bi
               bila dobra, mislim, da je slaba.</p>
               <p>Naprej bi rekel še to, območja državnih prostorskih načrtov so praviloma pokrivajo z
               območji razvojne regije ali s skladom, ki ureja regionalni razvoj. Ta člen bo čez 6
               mesecev, 8 mesecev mrtev, ga ne bo, bo brez potrebe. Tukaj sem si vzel nekatere
               detajle - ko me bo čas prekinil, me bo čas prekinil, gospod podpredsednik, kaj čemo -
               8. člen, načelo hranjenja predpoznavnih značilnosti prostora, citiram: "Prostorsko
               načrtovanje mora upoštevati vrednote in prepoznavnost obstoječih grajenih in drugače
               ustvarjenih struktur, ki določajo značilnosti arhitekturnih, kulturnih krajin." No,
               tukaj je sploh, kaj je to kulturna krajina. To je sploh posebna zadeva. Sedaj vam bom
               povedal tole da, se to dobro sliši in se zdi razumno in razumljivo. Ampak če nek
               arhitekt, urbanist vzame zares iz nekih določenih vrednostnih izhodišč, inovacija v
               prostoru preprosto ni mogoča. Če bi to vseskozi vsi urabnisti striktno do črke
               zakonov upoštevali, danes ne bi imeli tistih modernih inovativnih objektov, ureditev,
               ki prebijajo standarde in na koncu postanejo kot. V Ljubljani je zgradba, ki so jih
               prepovedali, je leta 1900 urbanist prepovedal, da bi tam stala, danes je arhitekturni
               spomenik. In tako pisani členi se lahko v rokah in v očeh razumnih, pametnih
               urbanistov, arhitektov in uradnikov popolnoma dobri in ustrezni. V očeh in v rokah
               nerazumnih, zelo zategnjenih, če smem reči, so pa smrt.</p>
               <p>In takih zadev je seveda še veliko. Razmerje občina-država. Če se s tem načrtovanjem
               prostorskih ureditev lokalnega pomena v območju državnega prostorskega načrta, če se
               s tem ne omogoči izvedba in uporaba z državnim prostorskim načrtom določenih
               prostorskih ureditev, lahko občina tudi ureja svoje zadeve ...<stage>/Opozorilni znak za
               konec razprave./</stage>... če to dovoli Vlada. Lepo vas prosim! To je pa res že malce
               cinično in tako rekoč nesramno. Urbanistični načrti in vse druge zadeve bi lahko
               veliko povedali, vendar enota urejanja prostora ni opredeljena, ne ve se, kaj je.
               Tako kot je, bo po mojem tog instrument in pretog instrument. In še enkrat, s tem
               členom spreminjamo člen v drugem zakonu, v Zakonu o varstvu okolja, kar je zelo
               slabo. Ni ločevanja med razpisno gradnjo in ...<stage>/Opozorilni znak za konec razprave/</stage>...
               razloženo gradnjo in tako naprej. Mislim, da ta zakon ne bi smel iti naprej. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp39">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Branko Marinič.</p>
            </sp>
            <sp xml:id="SDZ4-Redna-23-2006-12-15.sp40">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik, spoštovani minister s številno ekipo,
               spoštovane kolegice in kolegi!</p>
               <p>Ob tej priložnosti se seveda kolegu Gantarju zahvalim za njegova razmišljanja, ki
               temeljijo na vrsti strokovnih mnenj, ki jih je skozi svoje delo tudi pridobil.
               Vendarle tako kot arhitektura zaznamuje določeno časovno obdobje prostora v okolju,
               tako je vsebina predloga zakona o prostorskem načrtovanju odraz tega časa v okolju in
               v prostoru. In seveda je ob upoštevanju vsega tega težko narediti nekaj, kar bi
               časovno pomaknilo predlog sprememb zakona za nekaj let naprej, da bi se izognili
               vsemu tistemu, kar je bilo za nazaj.</p>
               <p>V svojem delu se bom posvetil predvsem temam, ki najbolj prizadevajo, bom rekel,
               najširši sloj prebivalcev, torej tistega področja, ki zadevajo občinski prostorski
               načrt, občinski podrobni prostorski način, urbanistični načrt, območje razpršene
               poselitve ter komunalni prispevek, o katerem mislim, da danes tukaj še ni bilo nič
               povedanega ali pa sem preslišal. Občinski prostorski načrt, ki nadomešča prostorski
               red občine oziroma prostorski red in je strategijo prostorskega razvoja občine
               oziroma se pripravlja za načrtovanje prostorskih ureditev lokalnega pomena, na
               območjih, kjer ni predvidena priprava podrobnih prostorskih načrtov, je podlaga za
               pripravo projektov za pridobitev gradbenega dovoljena. Občinski prostorski načrt ima
               poleg ostalega predvsem naslednji obvezni sestavini, in sicer strateški del in
               urbanistični načrt. Strateški del določa izhodišča in cilje ter zasnovo prostorskega
               razvoja občine, usmeritve za razvoj poselitve in usmeritev za razvoj v krajini, za
               celovito prenovo, za določitev namenske rabe zemljišč in prostorskih izvedbenih
               pogojev in zasnovo gospodarske javne infrastrukture. Urbanistični načrt, pa je
               podlaga za celovito načrtovanje razvoja naselij in njenega delovanja in se pripravlja
               za vsa naselja v občini, kjer je predviden prostorski razvoj ali celovita prenova.
               Vsebina urbanističnega načrta se prilagaja velikosti in prostorskim značilnostim
               naselja. Njegova pomembnost se kaže v tem, da se prostorski razvoj prednostno usmerja
               v območje obstoječih naselij na proste oziroma nezadostno izkoriščene površine. S tem
               se naselja zgoščajo in gradijo tako, da ponovno vzpostavljajo svojo prepoznavnost o
               tem, kar je minister v svojem zadnjem nastopu še posebej poudarjal.</p>
               <p>Ena izmed vsaj po mojem mnenju ključnih sestavin je tudi določitev območij namenske
               rabe prostora za gradnjo objektov, povezanih z upravljanjem različnih dejavnosti
               oziroma z bivanjem, saj s tem občina določi območje oziroma zemljišča, na katerih je
               mogoče graditi. Takšna zemljišča s tem pridobijo status stavbnih zemljišč. Ključnega
               pomena pri tem je, da se morajo ta območja določiti na parcelo natančno. Poleg
               stavbnih zemljišč pa se v občinskem prostorskem načrtu določijo tudi območja
               kmetijskih, gozdnih, vodnih in drugih zemljišč, kar se mi zdi tudi velikega pomena.</p>
               <p>V občinskem prostorskem načrtu se določi območje razpršene poselitve, kjer je to
               avtohtoni vzorec poselitve. Območje razpršene poselitve se v čim večji možni meri
               ohranja in varuje tako, da se načrtuje obnova ali prenova zakonito zgrajenih
               objektov, načrtovanje novih posegov v prostor na tem območju pa je možno le, če se s
               tem ohranjajo prepoznavne značilnosti prostora. Določitev območja razpršene poselitve
               se posebej dotika nas, ki prihajamo ravno iz takšnih območij.</p>
               <p>Občinski podrobni prostorski načrt, ki se bo po predlogu zakona izdelal zlasti za
               prostorske ureditve, ki so potrebne za izvajanje lokalne javne službe, tukaj se mi
               zdi tudi ključnega pomena in predlog zakona zelo dobro rešuje, da za prostorske
               ureditve na območjih, ki se kompleksno urejajo in na katerih se načrtuje več med
               seboj povezanih posegov v prostor, za prostorske ureditve, s katerimi se širi
               naselje, za prostorske ureditve, ki so potrebne za sanacijo degradiranih urbanih in
               naravnih območij. Občinski podrobni prostorski načrt je podlaga za izdajo gradbenega
               dovoljenja. V sistemu prostorskih aktov bo nadomestil sedanji občinski lokacijski
               načrt.</p>
               <p>Razveselila me je tudi rešitev, da je na najboljših kmetijskih zemljiščih
               načrtovanje prostorskih ureditev in posameznih posegov v prostor dopustno le, če ni
               mogoče uporabiti zemljišč, ki so manj primerna za kmetijsko pridelavo.</p>
               <p>Nekaj malega še o komunalnem prispevku. Tematika, ki se skoraj mesečno pojavlja na
               različnih sejah mestnih, krajevnih in občinskih svetov in na katero so ljudje še
               posebej občutljivi. Zakon uvaja namenskost porabe sredstev, zbranih s komunalnim
               prispevkom, ki je plačilo dela stroškov gradnje komunalne opreme, ki ga zavezanec za
               plačilo komunalnega prispevka plača občini. Komunalni prispevek ne vključuje stroškov
               vzdrževanja komunalne opreme, določi pa se na podlagi programa opremljanja glede na
               površino in opremljenost stavbnega zemljišča s komunalno opremo ter glede na neto
               tlorisno površino objekta in njegovo namembnost. Komunalni prispevek se ne plača za
               gradnjo gospodarske javne infrastrukture, kar se mi zdi bistvenega pomena, občina pa
               lahko tudi predpiše, da se komunalni prispevek ne plača za gradnjo neprofitnih
               stanovanj.</p>
               <p>Ob zaključku bi rad dodal, da sem z veseljem pričakoval informacijo s strani
               ministra za okolje in prostor, da se že pripravljajo tudi spremembe gradbene
               zakonodaje, tako kot je kolega Gantar danes že to omenil, da bi nekako morala iti
               vzporedno oziroma skupaj, ko naj bi dokončno ukinili sedanjo lokacijsko informacijo,
               za katero se je v praksi ugotovilo, da povzroča veliko nepotrebnega dela občinskim
               upravnim organom, hkrati pa je neuporabna za investitorje. Vsakomur, ki ima izkušnje
               z neko minimalno gradnjo ali gradnjo stanovanjske hiše ali stanovanja ali kakšnega
               drugega objekta, besedna zveza "lokacijska informacija" poviša srčni utrip. Zakon o
               prostorskem načrtovanju lokacijsko informacijo ukinja le v delu, ki se nanaša na
               namene prometa z nepremičninami, za namene gradnje pa jo opušča v veljavi do sprememb
               gradbene zakonodaje, saj jo veljavni zakon o graditvi objektov določa kot obvezno
               sestavino projekta za pridobitev gradbenega dovoljenja ter v primerih gradnje
               enostavnih objektov in nekaterih drugih, celo kot nadomestek nekega gradbenega
               dovoljenja.</p>
               <p>Morda zakon potrebuje še kakšno manjšo dopolnitev, kakšno spremembo, prva današnja
               obravnava je namenjena prav temu, da skozi široko obravnavo ugotovimo, ali nekaj
               namenoma ali ne namenoma izpustili, kar povezuje materijo z drugimi zakoni in
               verjamem, da bomo skozi to razpravo tudi temu primerno našli kakšno še ustreznejšo
               rešitev, ki jo bomo naknadno lahko tudi podali kot vsebinsko spremembo v predlog
               zakona. Hvala.</p>
            </sp>
            <sp xml:id="SDZ4-Redna-23-2006-12-15.sp41">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Za zaključek razprave pa ima besedo minister.</p>
            </sp>
            <sp xml:id="SDZ4-Redna-23-2006-12-15.sp42">

               <speaker>JANEZ PODOBNIK:</speaker>

               <p>Hvala lepa. Najprej bi se zahvalil gospodu poslancu Mariniču, ki je pravzaprav
               predstavil nekatere rešitve o zakonu, za katere sam kot predlagatelj zaradi
               pomanjkanja časa nisem imel dovolj časa in nekatere so bile zelo konkretno
               predstavljene, še posebej tudi nekatere, ki so bile prej v razpravi s strani
               nekaterih kolegov tudi kritizirane oziroma drugače razumljene.</p>
               <p>Rad bi se na kratko oglasil v razpravi poslancev gospoda Sušnika in gospoda dr.
               Gantarja. Delim mnenje z vami, gospod poslanec, tudi gospod župan, kje je eden od
               ključev za uspeh tega zakona. Eden od ključev za uspeh tega zakona je pogumna
               odločitev, ki je zapisana v zakonu, da ob dejstvu, da je vsako prostorsko načrtovanje
               usklajevanje, in ob dejstvu, da pri usklajevanju posameznih režimov lahko pride do
               kolizije med njim oziroma ob dejstvu, da kadar prihaja do komunikacije med občino, do
               sedaj je bilo med posameznimi resorji, ki ni imela nekega mesta za koordinacijo, je
               bilo nujno, da nekdo stopi na to mesto arbitra, kot ste rekli, koordinatorja. Povejte
               mi, ali poznate kakšno boljšo pot, kot je to pristojni resor za prostor. Kako bomo pa
               mi se organizirali? Morda bomo zaradi pomena tega področja delno prestrukturirali
               direktorat, ustanovili neko novo organizacijsko enoto znotraj naše hiše. Zakaj pa ne?
               To področje je za delovanje države na tem segmentu in občin tako pomembno, da bom
               imel polno podporo, sem prepričan, tudi v Vladi, če bo potrebno kakšne spremembe
               ogranizacijsko-kadrovske narediti. In bi predlagal, da zaupate v to rešitev, ki je
               pogumna, ampak mislim, da je prava. Tudi drugje po Evropi imajo težave z roki, z
               usklajevanjem, še posebej ob dejstvu, da je Evropska unija zavestno, Evropa, ki zelo
               ceno vrednoto prostora in tudi okoljske dimenzije, rekla, da bo prostorsko
               načrtovanje, na zavesten način v njega vgradila tudi okoljsko komponento. Jaz tega ne
               razumem kot kompliciranje in kot nek dodaten problem, ampak kot zavestna odločitev
               Evropske unije, da bo pri načrtovanju prostora upoštevala tudi okoljske elemente.
               Zato imajo države članice Evropske unije probleme, ko načrtujejo s prostorom.</p>
               <p>To je eden od ključev za uspeh in pojdimo pogumno naprej, da bo ta ključ dobro
               uporabljen.</p>
               <p>Dr. Gantar je rekel, morda pojdimo po drugi poti. Pojdimo od gradbenega dovoljenja
               in do državnega načrta, da bomo ugotovili, kje se zatika. Ni potrebno po tej poti,
               ker vam z vso gotovostjo povem, da vemo, kje se zatika. Zatika se v pomanjkljivosti
               veljavnih aktov. Zagotavlja vam, da se zatika, ker so veljavni akti pomanjkljivi. In
               to je glavni problem. Če pride vloga za gradbeno dovoljenje popolna, potem je izdana
               v dveh mesecih. In to je tudi uspeh dr. Viranta in njegove ekipe upravnih enot. Kaj
               pa takrat, in to je dejstvo, da so praviloma številni prostorski akti nepopolni in
               kadar je prostorski akt nepopoln, je to gojišče za arbitriranje ali pa za
               diskrecijsko odločanje. Ko se pojavi investitor, ki trmasto vztraja, da bo gradil
               točno na neki lokaciji, ki ali ni zazidljiva ali pa zaradi nepopolnega prostorskega
               akta prihaja do diskrecijskega odločanja, da tam ni mogoče, smo priča dolgotrajnim
               postopkom, ki se končujejo celo na sodiščih. Zato je potrebna ta sprememba zakona in
               zato je potrebno, da zelo kmalu pridemo tudi, in bomo prišli, vam zagotavljam, s
               povezljivo spremembo zakona o graditvi objektov.</p>
               <p>Da ne bom predolg. Ponovno bi povedal, da resno mislimo s podzakonskimi akti.
               Vprašanje je bilo, v kakšnih merilih bodo posamezni načrti pripravljeni. To je
               vsebina pravilnikov, ki so v osnutku že pripravljeni. Pravilnik o vsebini in obliki,
               načinu državnega, prostorskega ali občinskega, prostorskega načrta bo to vprašanje
               korektno rešil. Hvala lepa.</p>
               <p>Samo še eno vprašanje, ki je pomembno in ga nikakor ne podcenjujem, kako se bo
               javnost vključevala v te postopke. To je resna tema, evropska tema, tudi
               civilizacijsko vprašanje. V celoti bomo sledili zavezam iz aarhurške konvencije.
               Vemo, da aarhuška konvencija zavezuje države podpisnice, Slovenija je, pa tudi
               Evropska unija kot instrument kot celota je podpisala to konvencijo, jo je sprejela.
               Javnost je vključena že v fazi priprave, ampak mi smo se odločili, da bomo tudi
               omogočili, da bo v okviru tega postopka javnost vključena tudi v fazo priprave
               variant oziroma bo soodločala pri izbiri končnih variant. Sedaj lahko ugotovimo in
               tudi številni župani so mi to potrdili, da prva prostorska konferenca ni zaživela, ni
               služila svojemu dobremu namenu. Po temeljenjem premisleku smo se odločili, da je ne
               bomo v tem zakonu ponovili. Hvala lepa.</p>
            </sp>
            <sp xml:id="SDZ4-Redna-23-2006-12-15.sp43">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Nam je v okviru te točke na razpolago ostalo 39 minut, zato bomo
               uporabili določbo 71. člena poslovnika in odprli morebitni nov krog razprave. Prosim
               za prijavo, prav tako pa za morebitno prijavo prosim tudi ministra. Prijava poteka. K
               dodatni razpravi so se prijavili trije poslanci in seveda minister. Vsak od
               razpravljavcev bo imel 5 minut. K besedi vabim Pavla Gantarja. Izvolite.</p>
            </sp>
            <sp xml:id="SDZ4-Redna-23-2006-12-15.sp44">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani gospod minister s sodelavci, kolegi,
               kolegice, poslanke in poslanci! Ne bo 5 minut potrebno. Jaz mislim, da sem že veliko
               danes povedal. Nisem sicer gojil kakšnih velikih iluzij, da bi vas vendarle
               prepričal, da po vsem tem dolgem procesu, verjetno še v drugi in tretji obravnavi,
               bomo prišli do novega dokumenta, ki bo pred občinske može, planerje, strokovnjake
               postavil enake in iste probleme na enak in podoben način. Še enkrat bi povedal, da je
               sprejemanje prostorske zakonodaje, pri čemer ne mislim samo na načrtovanje prostora,
               ampak vseh drugih instrumentov urejanja prostora, ki sem jih že nekoč omenjal, tudi
               danes, od fiskalnih, finančnih, zemljiških, stavbnih, upravnih, kontrolnih,
               ocenjevanje vplivov, postopkov, presoj in podobno, da je to izredno kompliciran
               proces in da ni zakona, ki bi lahko naenkrat deloval in spremenil stvari. Takšni
               zakoni potrebujejo čas, da se uveljavijo, ZUreP, čeprav sem kritičen do njega, ni
               imel, tudi ni imel podpore v sestavi sedanjega ministrstva. Mislite in mislijo
               nekateri, da bodo probleme, ki so pri ZUreP-u lahko preprosto nadomestili z
               razrešitvijo problemov v tem planiranju, pa ne bo tako. Sem že omenil prej.</p>
               <p>Rekel bi samo to okoli prostorske konference. Sedaj vam jaz ne govorim, pa upam, da
               boste to razumeli, ne govorim vam sedaj kot politik opozicijske stranke. Govorim vam
               kot prostorski sociolog. Se mi je kar dozdevalo, da prostorska konferenca, če ne bodo
               izdelane neke metodologije, če ne bodo izdelane neke komunikacijske strategije, če jo
               bodo vodili samo upravni delavci na ministrstvu, da se bo izrodila v neko birokratsko
               predstavitev stališč, mnenj in tako naprej, namesto živahnega foruma in razprave o
               nekih temeljnih in potem tudi izvedbenih elementih posameznega prostorskega
               dokumenta. Vi tega niste upoštevali. Ta inštitucija je živela tri leta in ni zaživela
               tako, kot bi morala, pa mislim, da bi ji morali vseeno dati šanse.</p>
               <p>Inštitucija javne razgrnitve živi, ne vem, koliko dolgo, 50, 60 ali več let, saj je
               sama tradicija še iz davnega planiranja, predindustrijskega celo. Večkrat smo
               ugotovili, da je skrajno pomanjkljiva in nezadostna, pa vendarle je niste ukinili,
               ampak ste jo pustili zato, ker je enostavna za planerje, ker lahko izigrajo mnenje
               drugega proti drugemu, ker se jim ni treba angažirati v javni diskusiji, v
               prostorskih ureditvah, ki so predmet javnega interesa in javne domene, ker se lahko
               skrijejo za špansko steno njihove funkcije in ker lahko pravzaprav odpravijo s temi
               pripombami v javnih razgrnitvah na hitro. Zato, minister, je to slaba rešitev in
               rešitev, ki je v nasprotju s tem, kar vsi po vrsti poudarjajo, s tako imenovano
               komunikacijsko razsežnostjo planiranja, ker pomen ni samo plan na koncu, ampak tudi
               postopek, po katerem je sprejet. Nič nam ne pomaga, če se pojavijo protesti, se
               priklepajo ljudje na buldožerje, zgradbe in objekte ob gradnji nekega objekta, ki ima
               vsa dovoljena, ker je takšna stopnja nezadovoljstva s posegom v prostor, kar se pri
               nas dogaja, pa še marsikje drugje po svetu. Imeli ste to priložnost, ZUREP je dal to
               priložnost. To ste zavrgli in mislim, da to ni dobro. Opozarjam, ne zato, ker mislim,
               da je to politična zadeva, zadeva, v kateri bi se morala pozicija in koalicija po tej
               liniji razlikovati. Lahko se razlikujemo po oceni, presoji ...<stage>/Opozorilni znak za
               konec razprave./</stage>... po stroki. Ampak to bi bila dobra razprave, vendar te razprave ne
               bo. Vi ste zadeve zaključili in žal mi je, da je temu tako, bojim se samo to, da bo
               za vami prišel še en reformator, ki bo reformiral še to, kar ste pač pustili. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp45">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Mitja Slavinec. Izvolite.</p>
            </sp>
            <sp xml:id="SDZ4-Redna-23-2006-12-15.sp46">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod minister, kdo je pisal ta zakon? Spoštovani
               minister, kdo vam je napisal ta zakon, za katerega vidimo, da je nestrokoven,
               nedomišljen in konceptualno zgrešen. Dve točki sta, na kateri bi želel opozoriti.
               Veliko je bilo že slišanega, ampak ti dve se mi zdita pomembni, da ju še enkrat
               izpostavim. Jaz verjamem, da je dobronamerna pobuda nove dikcije, novega poimenovanja
               prostorskih dokumentov, vendar poglejte, s tem je v zakon in seveda tudi v njegovo
               izvajanje vneseno vsaj dvoje. Prvo je zmeda, kajti ljudje so navajeni, in ne samo pri
               nas, tudi v mednarodnem svetu, uveljavljenih poimenovanj, drugo so pa seveda novi
               stroški, ki s tem nastajajo. Glejte, če boste sedaj hitrost nadomestili z brzino, in
               potem v vseh knjigah to želeli, da se upošteva, so ogromni stroški, najbolj banalen
               primer sem povedal. Druga stvar pa je, na kar še težje pristajam, centralizacija
               planiranja. Do sedaj smo imeli prostorsko planiranje na državni, regionalni in
               občinski ravni. Regionalna raven se sedaj seli na državno raven. S tem se po eni
               strani poveča odgovornost občinskega planiranja in me zanima, kje bodo še posebej
               manjše občine našle tiste strokovnjake, ki bodo lahko to nalogo, toliko večjo
               odgovornosti opravili. Druga stvar je pa, da se kljub temu, da se pripravlja zakon o
               regionalizaciji, regionalna raven planiranja, seli na ministrstvo za okolje in
               prostor, torej na državno raven. In kaj to pomeni? Seli se tja, kjer po izkušnjah že
               sedaj vidimo, da je največ težav, da je največ problemov z izvajanjem planiranja,
               torej lahko pričakujemo samo še slabše stanje.</p>
               <p>Poglejte, spoštovani gospod minister, zaradi tega predlagam, da zakon, ki ga je v
               bistvu tudi nemogoče z amandmaji izboljševati, umaknemo in ga predlagate v taki
               obliki, ki bo za dobrobit državljank in državljanov in pa našega lepega prostora.
               Zavedajmo se Slovenije, ki jo imamo in jo moramo varovati. Hvala lepa.</p>
            </sp>
            <sp xml:id="SDZ4-Redna-23-2006-12-15.sp47">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Drago Koren. Izvolite.</p>
            </sp>
            <sp xml:id="SDZ4-Redna-23-2006-12-15.sp48">

               <speaker>DRAGO KOREN:</speaker>

               <p>Še enkrat, lep pozdrav. Ta razprava je bila zelo zanimiva in jaz sem prepričan, da je
               minister slišal marsikatero dobronamerno pripombo, ki jo bo še mogoče vnesti v ta
               zakonski predlog, da bi bil zakon čim bolj izboljšan.</p>
               <p>Jaz moram povedati, da sem se za ta zakon kar dobro in dolgo pripravljal in da sem
               se pozanimal pri marsikaterem strokovnjaku s tega področja in moram reči, da sem bil
               dokaj zbegan, ker sem dobival zelo nasprotujoča si mnenja o predlaganem zakonu.</p>
               <p>Bil sem pomirjen, ko sem se udeležil posveta, ki je bil predviden za župane in
               delavce na občinah, kajti tam je res zelo za veliko število občin bilo prisotnih in
               je bilo v glavnem izraženo zelo pozitivno mnenje na ta zakon. Vendar ni dobro, da bi
               se s tem uspavali, prav je, da prisluhnimo tudi tistim drugim mnenjem, kajti še je
               čas, da kakšno stvar lahko izboljšamo. Bom na koncu končal z mnenjem, ki mi ga je
               poslal kolega, ki preko 20 let dela na področju prostora poslal.</p>
               <p>Preden to preberem, bom še povedal, da se tudi meni zdi zelo pomembno, kakšne
               evidence imamo, zato sem že prej dal zelo velik poudarek prostorskemu informacijskemu
               sistemu. Zelo važno pa je, kakšne podatke imamo mi, ki jih bomo dali v ta prostorski
               informacijski sistem. Primer, ki je bil prej povedan za agencijo oziroma vodarje. Če
               vodarji nimajo, jaz bom rekel, digitalnih podlag območij poplavne ogroženosti, ampak
               dobre, aktualnih območij tega podatka, da ta informacijski sistem ne bodo mogli dati,
               in informacijski sistem ne bo popoln. Se pravi, ta sistem bo deloval in bo dober, če
               bo napolnjen z vsemi potrebnimi, in to kvalitetnimi in dobrimi podatki.</p>
               <p>Še beseda o katastru gospodarske javne infrastrukture, ki sem jo tudi že prej
               omenil. Tudi tukaj se mi zdi zelo važno, kakšne podatke bomo v ta kataster javne
               komunalne infrastrukture dajali, kdo bo te podatke dajal. Jaz mislim, da bi tu morali
               vsaj s podzakonskim aktom predpisati vsebino, način, kako bo Geodetska uprava
               prevzemala. Jaz mislim, da mora biti izdelan geodetski elaborat, da bodo podatki
               lahko šli v zadovoljivi meri in zadovoljili natančnosti v ta kataster. Če ne, se bo
               dogajalo to, kar je bilo že prej tudi rečeno, da pazijo na kabel ali pa nekomunalni
               vod ravno nekaj metrov stran, kot pa v resnici poteka. Da pa se pri tej strokovni
               javnosti krešejo mnenja, je prav gotovo posledica tudi borbe za posel na tem
               področju. To je pač treba razumeti. Jaz mislim, da bi tu ne smeli podlegati
               posameznim lobijem, da je treba pri sprejemanju zakona, pripravi zakona res gledati
               na tisto, kar je najboljše, da lahko naredimo in sprejmemo. Se pravi, to kar je
               zastavljeno, da bi prišlo do poenostavitve, pocenitve, a hkrati tudi do dobre
               kvalitete.</p>
               <p>Naj zaključim z enim od teh mnenj mojega kolega. Med drugim se je najprej spotaknil
               ob to spremenjeno izrazoslovje, pravi: "...me prav zanima, kdo se v tej pojmovni
               zmedi, ko se je nenehno spreminjalo določbe, ko se s prehodnimi določbami križajo
               pojmi kar iz treh zakonov, iz leta 1984, 2002 in sedaj tega novega in v vsakem zakonu
               je pojem drugačen." In končuje tako: "...ja, tako je to, nikoli ne bo več enostavno,
               že za tolmačenje zakona bo treba najeti strokovnjaka." Problem pa postaja prav to
               pomanjkanje strokovnjakov s področja urbanizma, stari odhajajo v pokoj, fakulteta jih
               nikoli ni načrtno vzgajala, zdaj pa ob pomanjkanju urbanističnih birojev mladi nimajo
               kje nabirati izkušenj. Se pravi, on je opozoril na urbanistične strokovnjake, ki jih
               primanjkuje. Hvala lepa.</p>
            </sp>
            <sp xml:id="SDZ4-Redna-23-2006-12-15.sp49">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima še gospod minister. Izvolite.</p>
            </sp>
            <sp xml:id="SDZ4-Redna-23-2006-12-15.sp50">

               <speaker>JANEZ PODOBNIK:</speaker>

               <p>Hvala lepa, gospod predsednik. Jaz bi se zahvalil za to dolgo razpravo, ki kaže, da
               je to vprašanje kompleksno, da vedno rojeva tudi različne poglede, da pri reševanju
               le-tega sodelujejo številne stroke in večkrat ste rekli, da ne dvomite v dober namen
               predlagatelja, ampak v politiki in kot zakonodajalec dobro vemo, da je dober namen
               premalo. Dober namen mora biti konkretiziran v zakonskem tekstu, ki ta dober namen
               konkretizira. Moram povedati, da tudi po tej razpravi trdno verjamem, da je
               predlagani koncept zakona dober, da prihaja ob pravem času. Ja, morda prepozno, ampak
               zanesljivo pa ne prezgodaj, to se pravi, mi smo morali opraviti neko notranjo analizo
               na samem ministrstvu in ko smo ugotovili, da ni možna sprememba veljavnega zakona,
               smo prišli s predlagano rešitvijo, v katero trdno verjamem, nekatere same rešitve
               posameznih členov pa so odprte za izboljšave. Zavrnil bi tudi mnenje, da je zakon
               intelektualno zgrešen ali pa nestrokoven, tu ni nobenega formalnega argumenta za to,
               to je klasična pavšalna ocena, ki je tudi žaljiva do vrhunskih strokovnjakov, ki so
               zakon pisali. Zakon so pisali ljudje, ki strokovno pokrivajo to področje, in to je
               bilo resno delo, večmesečno, zelo resno strokovno delo. Dejstvo je, da zakon po eni
               strani skrajšuje in tudi racionalizira postopke, po drugi strani pa bo državne
               uradnike višjega in nižjega ranga na državni ravni dobesedno izzval, da bodo hitro
               reagirali in delovali. Ponovno bi poudaril to presunkcijo oziroma domnevo, da v
               primeru neodzivnosti državnih institucij se šteje, da vladni organ soglaša, v tem
               primeru z občinskim predlogom. Zavedam se, da je to velik organizacijski in vsebinski
               zalogaj, tako resorja, ki ga sam vodim, kot tudi drugih resorjev. Po drugi strani pa
               ima zakon v sebi tudi motivacijo, kajti jasnost zakonskih določb in tudi enovitost
               postopkov dobesedno vabi tudi občine sedaj v večjo dinamiko pri celovitem prostorskem
               načrtovanju na nivoju občine.</p>
               <p>In kot je bilo prej večkrat rečeno, da država vstopa in krni avtonomijo občin, lahko
               samo povem, da gre za odgovorno rešitev, ki jo zakon omogoča kot možnost. Gre za
               subsidiarno odgovornost oziroma odgovornost države, da takrat, če občina morda ne
               zmore ali pa ne želi, tudi država intervenira. V kratkem bomo imeli nek zakon na
               klopi, ki bo prav to možnost glede prostorskih načrtovanj tudi uzakonil. Zakon je
               tudi formalna normativna podlaga, ki bo občinam in državi ponovno omogočila, da se
               vzpostavi red na tako občutljivem področju, kot je urejanje prostora. Predlagam,
               poslanke in poslanci, da s podporo tega zakona to možnost omogočite.</p>
            </sp>
            <sp xml:id="SDZ4-Redna-23-2006-12-15.sp51">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. S tem zaključujem razpravo. O predlogu sklepa, da je predlog
               zakona primeren za nadaljnjo obravnavo, bomo v skladu s časovnim potekom seje zbora
               odločali danes v okviru glasovanj, pol ure po prekinjeni 10. točki dnevnega reda
               oziroma najkasneje ob 18.25 uri. S tem prekinjam to točko dnevnega reda.</p>
               <p>Prehajamo na <title>10. TOČKO DNEVNEGA REDA - NA PRVO OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VRTCIH.</title> Predlog zakona je v obravnavo
               zboru predložila Stranka mladih Slovenije v imenu 5 tisoč volivcev. V zvezi s tem
               zakonom je skupina 13-ih poslank in poslancev s prvo podpisano Barbaro Žgajner Tavš
               zahtevala, da Državni zbor opravi splošno razpravo.</p>
               <p>Najprej dajem besedo predstavniku predlagateljev zakona za dopolnilno obrazložitev
               predloga zakona. Izvolite.</p>
            </sp>
            <sp xml:id="SDZ4-Redna-23-2006-12-15.sp52">

               <speaker>DARKO KRAJNC:</speaker>

               <p>Spoštovani predsednik Državnega zbora, spoštovane poslanke in poslanci Državnega
               zbora, predstavniki Vlade! Lepo vas pozdravljam! Na kratko vam bom predstavil naš
               predlog Zakona o spremembah in dopolnitvah zakona o vrtcih. Sem Darko Krajnc,
               predsednik Stanke mladih Slovenije, ki je preko Zakona o referendumu in ljudski
               iniciativi s podpisi preko 6 tisoč državljanov in državljank na upravnih enotah ta
               zakon vložila v proceduro v Državni zbor. Seveda tudi s pomočjo preko desetih
               poslancev smo omogočili, da ta zakon doživi splošno razpravo tudi v Državnem zboru.
               Vesel pa sem, da se je razprava o problematiki predšolske vzgoje odvijala tako v
               medijih, kot tudi na splošno v javnosti. Bile so organizirane določen razprave in kar
               veliko mnenj se je kresalo.</p>
               <p>Verjamem, da ste poslanke in poslanci naš predlog zakona na 29-ih straneh že
               prebrali. Prav tako ste dobili tudi mnenje Vlade, ki ni pozitivno do tega zakona in
               tudi mnenje Stranke mladih Slovenije, ki mnenje Vlade skuša ovreči s svojimi
               argumenti. Tudi v uvodu tega zakona smo podali veliko argumentov in tudi tiste
               argumente bom potem nanizal.</p>
               <p>Seveda je potrebno izhajati pri tej potezi iz enega splošnega orisa okoliščin.
               Mislim, da je prva točka problematika mladine, predvsem mladih družin v nastajanju.
               Veliko se govori o družinski politiki in politiki rodnosti. Mladi, če primerjamo
               slovensko mladino napram mladini v tujini so zelo dolgo odvisni od staršev in
               ostajajo doma. Nimajo možnosti reševati stanovanjskega vprašanja. Problem prvih služb
               je velik in potem še vprašanje dragih vrtcev.</p>
               <p>Dejansko, vrtci so dragi v Sloveniji, če gledamo procent, ki ga družina od svojih
               prihodkov nameni za predšolsko vzgojo, je to pri nas od 25 do 30%, v državah OECD pa
               maksimum 8%. Povprečje je tam od 6 do 8. V Stranki mladih Slovenije na te probleme
               redno opozarjamo. Tudi v javnosti smo opozorili na odvisnost mladine. Na nek način je
               potrebno širiti politiko v ta namen, da bo odvisnost manjša.</p>
               <p>Seveda tudi medgeneracijska solidarnost, o kateri se veliko govori, je pod
               vprašajem. Tu bi se vprašal, če je volja izkazati in namen mladim tudi vliti s
               konkretnimi dejanji neko upanje? Veliko jih obupuje.</p>
               <p>V Stranki mladih Slovenije smo problematiko vrtcev peljali od leta 2000 naprej,
               predvsem po občinah, preko naših občinskih svetnikov uspeli zadrževati nizke cene
               vrtcev. Tudi nižati jih ponekod. Seveda smo uvedli v tudi marsikateri občini občinsko
               pomoč za novorojenčke. Vendar smo videli, da parcialno reševanje problemov na lokalni
               ravni ne bo dovolj. Zato smo se odločili za ta zakon. Pisali so ga strokovnjaki iz
               različnih področij skupaj z vodstvom stranke in poznavalci teh razmer v praksi.</p>
               <p>Naš predlog rešuje marsikateri zapleteni problem na področju predšolske vzgoje.
               Predvsem zmanjšuje ceno vrtcev in finančno razbremeni starše. To je glavni namen
               našega zakona in seveda omogočiti enakopravnost otrok. In tisto, kar zagotavlja 56.
               člen Ustave - ustavno varstvo otrok. V zagovoru zakona so kot glavni argumenti
               navedeni predvsem stroški, ki jih prevzame država namesto staršev. Potem
               financiranje, ki je centralno urejeno. Pa tu ne gre za centralizacijo, kot je bilo
               očitano, ampak zgolj financiranje na državni ravni, da bomo poenotili plačevanje in
               stroške.</p>
               <p>Glavni argumenti: v Stranki mladih menimo, da mora biti izhodišče otrok, ne starši
               in njihovi dohodki, enakopravnost in pravičnost, vključenost otrok v vrtce je
               potrebno povečati. Omogočiti tudi tistim 40%, ki niso vključeni in tudi niso v nobeni
               analizi, zakaj niso vključeni, in koliko bi bili stroški, če bi bili ti vključeni v
               raziskave, srednji stroški, v plačevanje predšolske vzgoje, zmanjšamo birokracijo. Ni
               potrebnih nekih dokazovanj. S tem se izognemo plačevanju, efektivnemu samohranilstvu
               in takem prikrivanju. Pozitivno je to za okolje, družinsko okolje in za poroke.</p>
               <p>Če govorimo, da se tudi določi zaradi takega vprašanja plačevanja, ostro
               nasprotujemo izjavam, da gre za jemanje revnim in dajanje bogatim, ker to socialno
               pravičnost mora korigirati davčna politika. Z brezplačnostjo se rešuje problem
               povprečnih družin. Prejšnje prihodke. Samo še to. Kapaciteta v vrtcih. Jih je dovolj.
               Ponekod so problemi. Tam so tako ali tako že sedaj problemi, ki jih je potrebno
               reševati. Finančno breme za državo predstavlja zgolj 20, 25 milijard od 3450 milijard
               v letu 2008, kar je 0,7% vseh odhodkov.</p>
            </sp>
            <sp xml:id="SDZ4-Redna-23-2006-12-15.sp53">

               <speaker>PREDSEDNIK FRANCE CUKJATI:</speaker>

               <p>Jaz bi prosil, da zaključite misel.</p>
            </sp>
            <sp xml:id="SDZ4-Redna-23-2006-12-15.sp54">

               <speaker>DARKO KRAJNC:</speaker>

               <p>Ja, zaključim. Zaključna misel je pa to, da je v državah OECD po večini urejeno na ta
               način, kot predlagamo mi. Še ta argument. Če Vlada verjame, da je potrebno kakšen
               amandma dodati, smo ga pripravljeni tudi pomagati spisati. To pa pomeni v primeru
               plačevanja možnih stroškov prehrane in podobno, kar je bilo očitano, da drugje to
               imajo. In seveda, naša vzgoja glede na normative in standarde ni nič posebnega napram
               Evropski uniji.</p>
            </sp>
            <sp xml:id="SDZ4-Redna-23-2006-12-15.sp55">

               <speaker>PREDSEDNIK FRANCE CUKJATI:</speaker>

               <p>Čas je potekel.</p>
            </sp>
            <sp xml:id="SDZ4-Redna-23-2006-12-15.sp56">

               <speaker>DARKO KRAJNC:</speaker>

               <p>Dokazljivo je, da predšolska vzgoja in njena ureditev vplivata tudi na večjo rodnost.
               Hvala.</p>
            </sp>
            <sp xml:id="SDZ4-Redna-23-2006-12-15.sp57">

               <speaker>PREDSEDNIK FRANCE CUKJATI:</speaker>

               <p>Hvala lepa. Besedo dajem predstavniku Vlade za uvodno predstavitev mnenja dr.
               Magdaleni Šverc, državni sekretarki na Ministrstvu za šolstvo in šport. Imate besedo.
           </p>
            </sp>
            <sp xml:id="SDZ4-Redna-23-2006-12-15.sp58">

               <speaker>DR. MAGDALENA ŠVERC:</speaker>

               <p>Spoštovani predsednik, spoštovane poslanke, spoštovani poslanci, spoštovani
               predlagatelji!</p>
               <p>Vlada Republike Slovenije predlog Stranke mladih ne podpira. Navedli smo v
               obrazložitvi že različne razloge. Mogoče izpostavim tukaj samo še nekatere. Za
               predšolsko vzgojo iz javnih sredstev smo v letu 2006 namenili 45 milijard tolarjev,
               se opravičujem, plačila staršev. Prispevek staršev je bil v letu 2006 18,5 milijarde
               tolarjev. Povprečno plačilo starša v Sloveniji za predšolsko vzgojo znaša 94 tisoč
               920 tolarjev. Menimo, da je urejanje predšolske vzgoje in financiranje iz javnih
               sredstev v Sloveniji urejeno tako, da sledi standardom pravičnosti. Torej podpira
               socialno šibke, saj deli plačila staršev na osem razredov.</p>
               <p>Popolno plačevanje storitve s strani javnih sredstev ne pozna noben sistem v Evropi,
               da bi vsem otrokom plačevali. To pomeni 100% predšolsko storitev.</p>
               <p>Tisto, kar pa je v razpravah o vrtcih in predšolski vzgoji s strani Stranke mladih
               nekako spodbudilo pozitivno javno razpravo, pa tudi menimo s strani Vlade, da bi bilo
               potrebno ponovno proučiti organizacijo, financiranje in dejansko storitev, ki je v
               primerjavi z ostalimi evropskimi državami ali pa tudi z državami OECD precej draga.
               Zato mislimo, da bi bilo potrebno ponovno razmisliti, tako s strani občin, s strani
               zakonodajalca, kot tudi s strani staršev, kakšno storitev želimo na področju
               predšolske vzgoje. Hvala lepa.</p>
            </sp>
            <sp xml:id="SDZ4-Redna-23-2006-12-15.sp59">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Magister Vasja Klavora bo
               predstavil stališče poslanske skupine Demokratične stranke upokojencev. Prosim.</p>
            </sp>
            <sp xml:id="SDZ4-Redna-23-2006-12-15.sp60">

               <speaker>MAG. VASJA KLAVORA:</speaker>

               <p>Spoštovani gospod predsednik, spoštovana državna sekretarka, spoštovani poslanci in
               poslanke!</p>
               <p>V naši poslanski skupini pozdravljamo aktivnost civilne družbe, saj gre za prvi
               primer ljudske iniciative pri nas kot posebne oblike neposredne demokracije. Veseli
               nas, da se državljani in državljanke Slovenije poslužujejo ustavno zagotovljene
               pravice ljudske iniciative.</p>
               <p>Predlagatelji tega zakona se zavzemajo za enak sistem financiranja vrtcev, kot velja
               za osnovne, srednje, višje in visoke šole. Torej, za brezplačne vrtce oziroma naj
               tovrstni strošek prevzame država. Po njihovih besedah bi se s tem odpravila
               dolgoletna diskriminacija predšolskih otrok. Vzpostavil pa bi se tudi sistem enake
               izobraževalne možnosti za vse otroke ne glede na statusni položaj njihovih staršev.</p>
               <p>V naši poslanski skupini sicer podpiramo idejo brezplačnih vrtcev, saj mnogim
               staršem ravno visoka cena predstavlja oviro, da otroka ne pošljejo v vrtec. Kljub
               vabljivi pobudi pomagati mladim družinam, saj verjetno ni starša, ki takšnega
               predloga ne bi bil vesel in ga ne bi bil pripravljen podpreti pa predlaganega zakona,
               na žalost, ne moremo podpreti, in sicer iz dveh razlogov.</p>
               <p>Prvi je finančni. Dejstvo je, da so take spremembe financiranja sistema povezane s
               precej dolgotrajnejšimi postopki, ki bi dajali odgovor, od kod oziroma kje naj država
               vzame ta denar, saj ne gre za majhni znesek.</p>
               <p>Drugi pravi, da bi bili tudi premožni in najbogatejši izenačeni s temi socialnimi
               problemi. V trenutni zakonodaji je za starše, ki niso sposobni plačevati stroškov
               vrtca, že vnesena socialna korektura. Tako je skoraj 6% otrok, za katere so starši
               oproščeni plačila. 22% pa je razporejenih v prvi plačilni razred, kar pomeni, da
               starši teh otrok plačajo 10% cene programa. Kljub takšni ureditvi pa mnogi kazalci
               kažejo na nepravično in neposrečeno sestavo dohodkovnega razreda in razvrščanja
               staršev v plačilne razrede.</p>
               <p>Naj to ponazorim z nekaj primeri. Sistem ugotavljanja premoženja staršev, ki je
               izredno težko dokazljiv, vse večje izkoriščanje zakonskih možnosti za pridobitev
               socialnih pravic in drugih ugodnosti za ločene partnerje, izkazovanje navideznih
               preživnin, itd.</p>
               <p>Glede na to, da v poslanski skupini ocenjujemo, da se pri določanju plačil staršev
               odraža predvsem slabo z davčne zakonodaje in nemoč inšpekcije davčnih služb ter
               centrov za socialno delo, menimo, da bi bilo potrebno posvetiti več pozornosti
               odpravi omenjenih anomalij. Poslanci naše poslanske skupine kot že povedano z
               veseljem sprejemamo idejo predlagatelja o brezplačnih vrtcih. Dejstvo pa je, da je
               takšen predlog s finančnega vidika nerealen in povsem neuresničljiv. Pa tudi pot za
               dosego tega cilja ne bi bila dovolj premišljena, saj predlagatelji niso upoštevali
               dejstva, da državna blagajna tega bremena trenutno ne bi prenesla. Kljub temu pa
               apeliramo na Vlado, da sprejme usmeritve glede nadaljnje strategije predšolske
               vzgoje, saj poslanci naše poslanske skupine menimo, da bi bilo v prihodnje mogoče
               najti okvire in načine za razrešitev vprašanja brezplačnih vrtcev oziroma
               razbremenitev staršev in občin s tem, da se kot tretji partner aktivneje vključi
               država.</p>
               <p>Ob koncu pa bi rad tudi opozoril, da koalicijska pogodba vključuje pasuse, ki govore
               o tem, da bomo pripravili programe otrokom in mladim prijetno okolje. To je še
               neuresničena naloga, ki se je moramo lotiti, takrat pa razmisliti tudi o višini
               plačil predšolske vzgoje in varstva. Hvala.</p>
            </sp>
            <sp xml:id="SDZ4-Redna-23-2006-12-15.sp61">

               <speaker>PREDSEDNIK FRANCE CUKJATI:</speaker>

               <p>Hvala. Gospa Alenka Jeraj bo predstavila stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-23-2006-12-15.sp62">

               <speaker>ALENKA JERAJ:</speaker>

               <p>Hvala za besedo. Lep pozdrav vsem, predlagateljem, predstavnikom ministrstva!
               Predlog za sprejem Zakona o spremembah zakona o spremembah in dopolnitvah zakona o
               vrtcih je Državnemu zboru predložila Stranka mladih v imenu 5000 volivcev oziroma z
               nekaj več podpisi. Predlog spremembe zakona predvideva, da bi postali vrtci za vse
               otroke ne glede na starost in trajanje programa brezplačni. Predlog je bil podan pred
               lokalnimi volitvami in je zelo všečen in je zagotovo Stranki mladih prinesel tudi
               kakšen dodaten glas na volitvah in bi ga v poslanski skupini SDS lahko podpirali.
               Vendar bi bili tako edina evropska država, ki bi se odločila za tak način
               financiranja predšolskega varstva. Težko bi rekla, da smo bistveno bogatejši od
               drugih in bi to lahko tudi zagovarjali. Tak način financiranja ne bi bil socialno
               pravičen, ker bi tako država zagotavljala sredstva za plačilo vrtca za vse. Tudi za
               tiste, ki imajo morda relativno visoke dohodke in jim plačilo vrtca ne predstavlja
               prevelikega bremena.</p>
               <p>Poleg tega že po sedanji ureditvi 100% cene vrtca ne plača nihče. Ampak je vsakemu,
               ki ima v vrtec vključenega otroka, zagotovljena 20% subvencija. Ta višina subvencije
               je preračunana na povprečne stroške. Predstavlja 40 ur brezplačnega bivanja za otroka
               v vrtcu. Torej, cca slabi dve uri brezplačnega vrtca na dan. Plačevanje preostalih
               80% cene programa se izračuna glede na socialno lestvico. Torej, po plačilnih
               razredih, ki jih je 8. Pri čemer se upoštevajo dohodki in premoženjsko stanje
               družine. S tem se na nek način zagotavlja socialna pravičnost oziroma lahko rečemo,
               da je to socialni korektiv. Po podatkih 6% staršev je plačila popolnoma oproščenih.
               Torej so uvrščeni v nični plačilni razred. Ne plačujejo 0% cene programa in celotno
               storitev zagotavlja in plačuje država oziroma lokalna skupnost. 22% je uvrščenih v
               prvi plačilni razred. Pomeni, da plačajo 10% programa. V povprečju pa res starši v
               Sloveniji plačujejo 30% od cene programa in je 70% do sedaj plačevala lokalna
               skupnost. Po ocenah predlagateljev bi bilo potrebno zagotoviti za tak, torej njihov
               predlog v letu 2008 - 79 milijard, v letu 2009 pa 88 milijard.</p>
               <p>Če bi to naredili, je najprej vprašanje, če bi bilo teh sredstev dejansko dovolj in
               bi morala biti sredstva, ki so že razporejena, prerazporejena z lokalne ravni na
               državno raven. Predlagatelji pravijo, da imamo nizko vključenost otrok v vrtec. V
               prvi starostni stopnji je ta 47% in je med višjimi v Evropski uniji. Danska ima višji
               odstotek, 61.</p>
               <p>V drugi starostni skupini pa je vključenost kar 81%. Tukaj pa smo prav tako med
               višjimi v Evropski uniji. Kljub temu je verjetno odstotek še vedno ne zadovoljiv in
               si bomo prizadevali, da se ta odstotek poviša. Ob tem bi se morali verjetno vprašati:
               Kaj pa je dejansko s tistimi otroci, ki so doma in niso vključeni v vrtce? Kaj država
               njih subvencionira oziroma jim ne subvencionira? Vendar o tem danes, to ni današnja
               tema, ampak o tem se bomo zagotovo morali tudi pogovarjati in sprejeti določene
               zaključke.</p>
               <p>Poleg tega bi po predlogu Stranke mladih občinam vzeli določene naloge, ki jih
               imajo. Ne moreš samo prenesti financiranja na državno raven. Tukaj je treba povedati
               tudi za vse tiste naloge, ki jih občina ima, da ustanovi vzgojno-izobraževalni zavod,
               da zagotavlja njegovo delo. Kot mnoge druge naloge. Tudi to izvirna pristojnost
               lokalne skupnosti, ki je za to dolžna zagotavljati potrebna sredstva, ki jih prejema
               tudi od države.</p>
               <p>Tudi v večini držav Evropske unije so občine tiste oziroma lokalne skupnosti tiste,
               ki ustanavljajo in so zadolžene za financiranje vrtcev.</p>
               <p>Predlagatelji tudi primerjajo kurikulum, vrtčevski in šolski. Govorijo o
               izobraževalnem programu. Pri vrtcu lahko govorimo o neformalnem izobraževanju za
               razliko od osnovne šole, kjer je uvedenih več tudi drugih meril. Se pravi, ob koncu
               opravljenega programa se izda javna listina, ki že zagotavlja, da se lahko nekdo
               zaposli ali nadaljuje šolanje. Potem, zaključek oziroma dokončane šolskega programa
               je tudi pogoj za vstop v naslednjo stopnjo izobraževanja. Šolski kurikulum je
               opremljen s standardi znanja. Tam se zahteva ocenjevanje. Zahteva se formalno
               napredovanje iz razreda v razred, vključuje možnost ponavljanja popravnih izpitov in
               podobno. Poleg tega moramo vedeti, da je v Sloveniji za enkrat osnovna šola obvezna,
               med tem ko obiskovanje vrtca ni. Res je sicer, da je nujno otroke imeti v vrtcu, ker
               sta praktično oba zakonca ponavadi zaposlena. Ampak tudi to je vprašanje, ki ga ne
               bomo reševali ob tem zakonu in danes. Župani že leta opozarjajo na težave pri
               plačevanju vrtcev oziroma kako velik strošek predstavlja predšolska vzgoja v
               proračunih, predvsem manjših občin, kako velik problem to je. Vlada je temu
               prisluhnila in v rebalansu proračuna za leto 2005, ko je povečala sredstva lokalnim
               skupnostim, jih je povečala tudi zaradi predšolske vzgoje. Na Ministrstvu za šolstvo
               in šport se zavedajo, da je sistem potrebno urediti oziroma ga spremeniti. Končno to
               narekuje tudi priporočilo Računskega sodišča. Ob vseh spremembah se mora ministrstvo
               usklajevati z obema predstavnicama občin, torej Združenje občin Slovenije in
               Skupnostjo občin Slovenije, da bi pač prišli do čim boljših rešitev in čimbolj
               sprejemljivih za vse.</p>
               <p>Podlage za spremembo sistema že potekajo. Se pripravljajo. O tem se pogovarjajo.
               Predvidoma se bomo že v naslednjem letu s tem ukvarjali oziroma s spremembami Zakona
               o vrtcih ukvarjali tudi tukaj.</p>
               <p>Naj ob koncu povem, da se brezplačni vrtci zelo dobro slišijo. Je pa ob tem treba
               vedeti, da brezplačnosti ni. Vsako storitev in dejavnost nekdo plača. Kadar starši
               direktno ne plačajo določene storitve ali dela storitve, to seveda plačamo
               davkoplačevalci oziroma vsi državljani.</p>
               <p>Kot rečeno, pa je potrebno sistem financiranja vrtcev spremeniti. Vendar v naši
               poslanski skupini menimo, da predlog Stranke mladih ni prava rešitev. Zaradi
               obrazložitev, ki sem jih podala, in kljub všečnosti predloga za tako imenovane
               brezplačne vrtce na videz zelo enostavni rešitvi problema v poslanski skupini
               Slovenske demokratske stranke Zakon o spremembah in dopolnitvah zakona o vrtcih, ki
               ga je vložila Stranka mladih, ne bomo podprli. Pričakujemo pa čimprejšnji predlog
               Ministrstva za šolstvo in šport o sistemu financiranja predšolske vzgoje.</p>
            </sp>
            <sp xml:id="SDZ4-Redna-23-2006-12-15.sp63">

               <speaker>PREDSEDNIK FRANCE CUKJATI:</speaker>

               <p>Hvala. Dr. Slavko Gaber bo predstavil stališče poslanske skupine Liberalne
               demokracije Slovenije.</p>
            </sp>
            <sp xml:id="SDZ4-Redna-23-2006-12-15.sp64">

               <speaker>DR. SLAVKO GABER:</speaker>

               <p>Gospod predsednik, spoštovana državna sekretarka s sodelavkami, gospe in gospodje!
               Po oceni Liberalne demokracije Slovenije, njenega poslanskega kluba so naši vrtci
               kakovostno primerljivi z evropskimi. Verjamemo, da je podsistem predšolske vzgoje
               eden relativno dobro zastavljenih. Pričakujemo, da se v bodoče ne bo spreminjal v
               smer, ki je bila v eni od sedaj na srečo že umaknjenih resolucij začrtana. To pomeni
               v smer nižanja izobrazbene ravni vzgojiteljic in višanja števila otrok v oddelkih.
               Sami pa hkrati verjamemo, da je sistem potrebno dograditi. Očitno je, da je potrebno
               razširiti ponudbo raznovrstnih programov v vrtcih, domisliti sistem plačil in jih po
               možnosti znižati za večino prebivalk in prebivalcev, okrepiti ponudbo krajših
               programov vključno z večernim varstvom. In še je mogoče našteti ukrepe, ki jih to
               področje, po katerih to področje kliče. Glede predloga, ki ga imamo pred seboj, se
               tudi mi strinjamo. To je seveda na prvi pogled očitno, da gre za zelo všečen predlog.
               Predlog pa vsaj po našem mnenju zahteva zelo resen premislek. Če, zaradi nič drugega,
               potem vsaj v luči pravičnosti sistema, ki je predlagan.</p>
               <p>Če bi zares namenili okoli 20 milijard tolarjev javnih sredstev dodatno za to
               področje, se je potrebno vprašati, ali bi bilo to res najbolj pravično ob tem, ko nam
               je vsem skupaj znano, če ostanem samo na nekaterih področjih, da v slovenskih šolah
               trenutno ne zmoremo plačati toplega obroka tudi za socialno najšibkejše ne v zadostni
               meri. Da, prevoz dijakov na primer ni brezplačen, da imamo zelo visoke stroške
               izrednega študija ne glede na socialen izvor. Da, na voljo niso zadosti ugodni
               krediti za nakup stanovanj mladi družini, itd. Tega je mogoče še našteti. Vsi skupaj
               se bomo slišali, da če je res na razpolago 20 milijard tolarjev, da jih uporabimo po
               pameti, potem bi tako bilo potrebno tudi ravnati.</p>
               <p>Mi zato predlagamo, da raje kot da bi si sejali iluzije o tem, kako je mogoče s
               čarobno palico naenkrat rešiti vsa vprašanja, ki obstajajo in obstajajo že kar nekaj
               časa na področju predšolske vzgoje, in raje kot da bi pretirano hitro verjeli, da
               bomo na primer z brezplačnimi vrtci za vse povečali rodnost v tej državi, gremo
               naprej z bistveno manj ambicioznimi koraki pa vendarle z zelo določnimi.</p>
               <p>Mi predlagamo, da opravimo razpravo o predlogu, ki je pred nami in ga v prvi
               obravnavi potrdimo. Za našo poslansko skupino lahko povem, da ga bo podprla, in sicer
               z namenom, da bi zakon do druge obravnave dodelali na ta način, da bi naredili prvi
               korak k nadaljnjemu zniževanju plačil za skupine družin, katerih dohodki ne presegajo
               točko očitno bogatih prihodkov. Ob tem odpravimo sedanje stopničasto določanje
               plačilnih razredov. Uvede naj se, kolikor je le mogoče, zvezno obračunavanje višini
               plačil v vrtcih. Nekdo pred menoj je že govoril o tem, da ob tem nastajajo določene
               težave, mislim da kolega Klavora.</p>
               <p>Posebej naj se pri vzpostavljanju lestvice plačil prouči vprašanje pravične
               obremenitve družin z različnimi višinami prihodkov. Predlagatelj naj pri obravnavi
               zakona posebno skrb posveti tudi preprečitvi trenutnega dogajanja tako imenovanega
               fiktivno ločenega življenja v različnih družinah z enim samim namenom, z namenom
               nižjega plačevanja cene v vrtcih.</p>
               <p>Posebno proučitev zahteva tudi vzpodbujanje krajših oblik vzgoje in varovanja ter
               večernega varstva otrok. Ob tem je potrebno razmisliti. Ob tem je tudi že bilo
               govora, kako upoštevati pri plačevanju in pri obremenitvah občin pri teh plačilih
               različno plačilno sposobnost prebivalk in prebivalcev določenih občin v Sloveniji.</p>
               <p>Naj končam še z enim predlogom. V Evropi velja, eno zadnjih sporočil, ki ga je
               komisija poslala v Evropski parlament, pravi, da velja, da je zelo pomembno na ravni
               predšolske vzgoje omogočiti tistim, ki prihajajo iz družin z nizko količino
               kulturnega kapitala, da si ta kapital pridobijo, kolikor je le mogoče zgodaj v svojem
               življenju. To je v času predšolske vzgoje.</p>
               <p>Potrebno bi bilo razmišljati o tem, ali smo sposobni vložiti več sredstev. Ciljano
               ne kar vsem, ne tistim, kjer je na primer prihodkov doma za več kot milijon tolarjev
               neto. Tem ni primerno oproščati plačila. Ne vem, recimo 60 tisočakov v vrtcu.
               Potrebno pa bi se bilo pozabavati s tem, kaj vse bi bilo potrebno narediti za to, da
               bi se jezikovna kompetenca, gotovost otrok, ki prihajajo iz šibkih družin, povečala.
               Ker če se poveča v tem obdobju, potem je bistveno lažje v osnovni šoli in nadalje v
               življenju. Reprodukcija neenakosti se bistveno zmanjša.</p>
               <p>To je nekaj dilem, ki se vsaj nam v poslanskem klubu Liberalne demokracije zdijo
               realne dileme predšolske vzgoje. Nič nimamo na načelni ravni. Tako kot verjetno
               marsikdo drug ne in ne samo na tem področju, tudi še kje drugje ne proti
               brezplačnosti. Vendar, na abstraktni ravni so lahko vse stvari brezplačne. Na
               konkretni ravni pa je treba iskati ustrezno razmerje med možnostmi, prioritetami,
               potrebami in tudi smiseln razmislek o tem, kje so kakšni ukrepi zares pravični.</p>
               <p>Zato bomo mi podprli priložnost zakonu, da gre v drugo obravnavo. Seveda pa sedaj
               povem, da ga bomo v drugi obravnavi podprli samo, če bo domišljen v teh smereh, o
               katerih sem pravkar govoril. Verjamem, da bo še več drugih prispevalo svoje k
               razmisleku o nadaljnjem razvoju predšolske vzgoje v Sloveniji. Hvala.</p>
            </sp>
            <sp xml:id="SDZ4-Redna-23-2006-12-15.sp65">

               <speaker>PREDSEDNIK FRANCE CUKJATI:</speaker>

               <p>Hvala. Gospa mag. Majda Potrata bo predstavila stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-23-2006-12-15.sp66">

               <speaker>MAG. MAJDA POTRATA:</speaker>

               <p>Hvala za besedo, gospod predsednik. Spoštovani predlagatelji, spoštovane predstavnice
               Ministrstva za šolstvo in šport, spoštovane poslanke in poslanci! V poslanski skupini
               Socialnih demokratov smo pregledali Predlog zakona o spremembah in dopolnitvah zakona
               o vrtcih, ki si je v javnosti pridobil odmevno podporo, kar potrjuje tudi več kot
               5000 podpisov, s katerimi si je predlog utrl pot v zakonodajni postopek.</p>
               <p>Z enako pozornostjo smo prebrali tudi mnenje Vlade o predlogu. Ker iz izkušenj vemo,
               da koalicija v Državnem zboru sledi vladnemu mnenju, je usoda predloga predvidljiva
               in napovedljiva. Splošna razprava o predlogu zakona je zato lahko za koga nepotrebna,
               vendar jo v poslanski skupini Socialnih demokratov hočemo osmisliti z navedbo
               nekaterih temeljnih pogledov na predšolsko vzgojo.</p>
               <p>To velja poudariti predvsem zato, ker je eden od argumentov, s katerim Vlada odreka
               podporo predlogu zakona, tudi napoved, da Vlada pripravlja podlage za pripravo
               sprememb in dopolnitev Zakona o vrtcih, navajam: "tako, da bo predvidoma ob začetku
               naslednjega leta lahko Vlada v parlamentarno obravnavo vložila svoj Predlog sprememb
               in dopolnitev zakona o vrtcih".</p>
               <p>Socialni demokrati zagovarjamo čim večjo vključenost otrok pred vstopom v šolo v
               javno mrežo predšolske vzgoje. Pri tem se opiramo na dognanja stroke, da je za
               socializacijo za nadaljnje izobraževanje za otroku intelektualni in čustveni razvoj
               zelo pomembna prav predšolska vzgoja. Če želimo doseči čim večjo socialno vključenost
               in čimbolj izenačene možnosti za nadaljnje življenje tudi tistih otrok, ki je
               prihajajo iz socialno ne najbolj spodbudnega okolja moramo najti pot, da se
               vključenost otrok, ki je v letu 2005-2006 - 63,6%, dvigne.</p>
               <p>Pri tem menimo, da mora biti največ pozornosti namenjene javni mreži vrtcev. Seveda
               pa se zavedamo, da lahko marsikaj koristnega prinese tudi zasebna pobuda. Vendar čim
               večjo vključenost podpirajmo samo ob hkratnem zagotavljanju kakovostnega programa
               predšolske vzgoje. Torej moramo ob povečanju vključenosti otrok zagotoviti nenehni
               nadzor kakovosti predšolske vzgoje. Kazalniki kakovosti predšolske vzgoje v vrtcih pa
               so znani in preverjeni.</p>
               <p>Trije ključni so: število otrok na oddelek, razmere med številom odraslih in
               številom otrok v oddelku in izobrazba vzgojiteljice ali druge osebe, ki sodeluje v
               oddelku. Čeprav vsi trije kazalniki po številnih raziskavah tudi v svetu odločilno
               vplivajo na način dela, je zlasti zadnji ključen zato, kakšen naj bo učinek vrtca na
               otrokov razvoj in učenje v obdobju, ko je otrokov razvoj najhitrejši.</p>
               <p>Če se opremo na opravljene spremljave, je v zadnjem desetletju kakovost slovenskih
               vrtcev zrasla. Zato je za Socialne demokrate nesprejemljivo razmišljanje o takih
               spremembah, ki bi upoštevale samo cenovni vidik in bi šle v smeri zniževanja
               standardov in normativov. Prav zato razprave o predlaganem zakonu ne moremo
               zreducirati samo na finančni vidik. Če je za državo s stališča vzdržnosti javnih
               financ predlog nesprejemljiv, potem bi se morali vprašati, katere so resnične
               prioritete te Vlade. Vlada nam namreč zagotavlja, da je dvig rodnosti prioriteta. In
               prav odnos do predšolske vzgoje je lahko preizkusni kamen za resnost te trditve.
               Sedaj država iz javnih sredstev vsem otrokom zagotavlja 20% delež v ceni vrtca.</p>
               <p>Socialni demokrati menimo, da bi se ta delež moral dvigniti. Zavedamo se, da nikjer
               v Evropi nimajo brezplačnih vrtcev. Vemo tudi, da nižja cena evropskih vrtcev izhaja
               iz drugačnega programa, drugačnega po obsegu in vsebini, da pa je odstotek
               vključenosti otrok višji. Če hočemo ujeti najrazvitejše države, potem je dvig deleža,
               ki ga v ceno prispeva država, nujno dvigniti. Nujno bi morali zagotoviti vsem
               otrokom, vključenim v predšolsko vzgojo, vsaj enkratno zimovanje in letovanje. Če bi
               denimo država prevzela plačilo vzgojnega programa, potem bi tudi obveznosti lokalnih
               skupnosti bile znosnejše in bi lažje pokrivale subvencijo.</p>
               <p>Čeprav je predšolska vzgoja v pristojnosti lokalnih skupnosti, mora država tudi v
               prihodnje zagotavljati nadzor nad kakovostjo tako, da bodo imeli otroci iz urbanih in
               neurbanih okoljih zagotovljeno primerljivo raven vzgojnega programa. Ob tem pa kaže
               razmišljati tudi o večji prilagodljivosti programa vrtca željam in potrebam otrokom
               in staršev.</p>
               <p>Mislimo predvsem na daljši delovni čas vrtca. Seveda pa otrok ne sme preživeti v
               vrtcu več kot 9 ur. Pri čemer bi morali tudi v drugi polovici dneva izvajati vzgojni
               program, ne samo varstva. Vpeljati bi bilo treba poldnevne, krajše in sobotne
               programe. Soglašamo s predlagatelji, da bi zmanjšanje finančnih bremen za otroško
               varstvo lahko vplivalo tudi na odločitev za rojstvo otroka. Predvsem pa mislimo, da
               bi se delež v predšolsko vzgojo vključenih otrok povečal. V tem vidimo tudi pot za
               ponovno vključitev staršev v trg dela. Menimo namreč, da je bilo v zadnjem času
               sprejetih kar nekaj ukrepov, ki spodbujajo starše, da zapustijo trg dela in se
               posvetijo samo družini. Te spremembe pa bi omogočile boljšo združljivost poklicnega
               dela in starševstva. V prvi obravnavi torej menimo, da bi bil predlog sprejemljiv, v
               drugi obravnavi pa bi bil potreben dograditve. Hvala.</p>
            </sp>
            <sp xml:id="SDZ4-Redna-23-2006-12-15.sp67">

               <speaker>PREDSEDNIK FRANCE CUKJATI:</speaker>

               <p>Hvala. Gospa Marjetka Uhan bo predstavila stališče poslanke skupine Nove Slovenije.
               Prosim.</p>
            </sp>
            <sp xml:id="SDZ4-Redna-23-2006-12-15.sp68">

               <speaker>MARJETKA UHAN:</speaker>

               <p>Hvala lepa za besedo, gospod podpredsednik. Spoštovana sekretarka s sodelavci,
               predstavniki mladih, Stranke mladih, obiskovalci, poslanke in poslanci! Stranka
               mladih Slovenije je vložila v parlamentarno obravnavo Zakon o spremembah in
               dopolnitvah zakona o vrtcih, kjer predlaga brezplačne vrtce, brezplačne za starše.
               Financiranje pa naj se prenese na državo.</p>
               <p>Res je, da se v Sloveniji srečujemo hočeš ali nočeš, z demografsko politiko, da
               mladim parom ni nekaj vsakdanjega, da se odločijo za otroke in da so obremenjeni s
               skrbjo za otroka tudi takrat, ko gre v vrtec, v šolo in da je lahko tudi plačevanje
               vrtca problem. Gotovo je za vse tiste pare, ki so zaposleni, ena izmed prvih skrbi,
               kam z otrokom, ko mine porodniški dopust in je potrebno v službo. Mnogi pari se
               srečujejo predvsem s tem, kam ga dati in ne, ali bo varstvo obremenilo družinski
               proračun, kot je eden izmed bistvenih problemov Stranke mladih.</p>
               <p>Zakaj? Ker ni bližine vrtcev, ni prostora v vrtcih. Žal, še danes ga ni za vse
               otroke, ki bi želeli v vrtec. Četudi podatek kaže, da jih je vključenih dobrih 60% v
               zgodnjem obdobju in nekaj več v višji starosti. To je problem. Šele drugi pa je
               plačevanje vrtcev. Vzgojno varstveni zavodi so pod okriljem lokalne skupnosti. Te
               imajo različen pristop do reševanja te problematike. Potrebno je povedati, da so
               ekonomske cene tudi zelo različne od občine do občine. Povsod pa so ekonomske cene
               visoke in mnogokrat nerazumljivo visoke in se človek sprašuje, kako lahko sploh
               družina preživi ob bistveno manjših prihodkih na družinskega člana. Res je, da so pa
               cene varstva subvencionirane za vse otroke, ki so vključeni v vrtce. Plačevanje pa je
               izredno socialno naravnano. Nekateri to tudi izkoriščajo. 100% cene pri nas ne plača
               nihče. Temveč se vsakemu, ki ima otroka v vrtcu zagotavlja 20% subvencija, ostalo pa
               gre po višini prihodkov in premoženjskem stanju. Kar nekaj odstotkov staršev ne
               plačuje vrtca. Kar tretjina je v prvem, drugem ali tretjem razredu. V vrtcih, kjer ni
               dovolj prostora za vse prositelje, ima socialni vidik prednost že pri sprejemanju.
               Zunaj pa ostanejo otroci staršev, ki so sicer zaposleni. Prednost imajo otroci iz
               socialno šibkih družin, otroci samohranilk, kar je tudi prav. Vendar so starši, ki ne
               dobimo mesta za otroka v vrtcu, prisiljeni iskati druge oblike varstva. Torej,
               plačevanje vrtcev ne more biti glavna ovira za odločanje o otroku, kot meni Stranka
               mladih.</p>
               <p>V Novi Sloveniji smo pričakovali, da se bo Stranka mladih Slovenije oglasila pred
               letom oziroma v začetku letošnjega leta, ko je Ministrstvo za šolstvo in šport na
               predlog občin sprejelo pravilnik, ki je bil izredno diskriminatoren do kmečkih otrok,
               pa tudi do podjetnikov.</p>
               <p>V Novi Sloveniji smo se pritožili in ministrstvo je to napako popravilo. Sedaj tudi
               v celoti odpravilo ta nerazumni člen. Toda niti enkrat nismo zasledili, da bi se
               kdorkoli od Stranke mladih oglasil, da je tak način obravnavanja kmečkih otrok, kjer
               se pri določitvi višine prispevka vrtca katastrski dohodek dvakrat obračunava in ne
               upošteva števila otrok oziroma družinskih članov. Pa je prav delež kmečkih otrok, ki
               so vključeni v vrtec, najmanjši. Toda v Stranki mladih Slovenije, kot da jim ni za to
               populacijo.</p>
               <p>In če se še enkrat vrnemo k temu, da v vrtce ni vključena več kot tretjina otrok,
               saj v zgodnjem obdobju, lahko še ugotavljamo, da vedno tudi ni vzrok pomanjkanje
               prostora v vrtcih in cenah, ampak tudi dejstvo, da nekateri starši ne razmišljajo o
               tem, da bi dali otroke v vrtce, ker se odločijo za drugo obliko varstva in vzgojo.</p>
               <p>To vlogo prevzamejo starši, kot so oče ali mati, stara mati ali kdo drug. Na to so
               predlagatelji tudi pozabili. Četudi številni strokovnjaki menijo, da je vključevanje
               otrok v vrtce skorajda edini pravi način za njihov nemoten duševni in telesni razvoj
               ter za pridobivanje socioloških navad, pa vseeno menimo, da dobre starše, stare
               starše, ki želijo imeti otroka doma, ne gre prepričevati o nujnosti vrtca.</p>
               <p>V Novi Sloveniji bi vseeno radi povedali, da je predšolska vzgoja neobvezna in o
               njej odločajo starši. Nekaterim otrokom tudi zaradi bolezni zdravniki odsvetujejo, pa
               zopet tretjim vrtcem niso uporabni, ker niso v njihovi bližini ali niso prilagojeni
               delavniku staršev.</p>
               <p>Se kdo vpraša, kako rešujejo varstvo matere in očetje, ki delajo ob sobotah,
               nedeljah, ponoči, delavke do 10. zvečer in tako dalje? In kako ti starši rešujejo
               problem varstva, takrat, ko vrtci ne obratujejo oziroma jim ne pridejo v poštev?</p>
               <p>V Novi Sloveniji se nam zdi prav, da se odpre razprava o varstvu in vzgoji
               predšolskih otrok tudi o ceni in plačevanju vrtcev. Res se nam zdi, da so ekonomske
               cene vrtcev previsoke. Premalo je vrtcev, predvsem pa jih ni na podeželju.</p>
               <p>Ob brezplačnem vrtcu za starše in vključitvi vseh otrok pa bi bilo teh kapacitet
               vsaj trenutno še bistveno premalo. Še kakšen pomislek imamo pri temu. Tudi ta, da bi
               nekateri otroci bili vpisani v vrtec, pa bi nevedno prihajali, ker starši ne bi
               čutili potrebe, da bi jih vsak dan peljali. To se že sedaj dogaja pri starših, ki ne
               plačujejo prispevka, ki tudi niso zaposleni in nimajo potrebe, da bi jih pripeljali
               ob določeni uri in vedno vsak dan otroka v vrtec.</p>
               <p>Vseeno pa je potrebno povedati, da tak oddelek stane, ne glede na to, ali jih
               pripeljejo ali ne. Milijon ali več na mesec in da to navsezadnje nekdo tudi plača.</p>
               <p>Zaenkrat zaradi navedenih dejstev predlagani zakon ni sprejemljiv za Novo Slovenijo.
               Je pa všečen za vse, ki imajo otroke, pa tudi nič ne razmišljajo, od kod bi trenutno
               vzeli ves ta denar. Vseeno pa v Novi Sloveniji predlagamo Vladi, da razmisli o
               primernosti tako visokih cen vrtcev, kot tudi da prične razmišljati o
               subvencioniranju varstva in vzgoje vseh otrok. Tudi tistih, ki niso vključeni v
               vrtce. Zaenkrat so žal s strani države in lokalne skupnosti privilegirani pri
               plačevanju le otroci, ki so vključeni v vrtce.</p>
               <p>Trenutno zakon ne prinaša sprejemljivih rešitev, ker za enkrat ni prostora za vse
               otroke v vrtcih, ker niso sprejemljivi za vse otroke. Strinjamo pa se, da cena in
               plačilo ne bi smela biti vzrok, da se te oblike varstva in vzgoje ne bi posluževali
               še manj, da bi bilo plačilo vrtca celo ovira pri odločanju za otroka. Hvala lepa.
           </p>
            </sp>
            <sp xml:id="SDZ4-Redna-23-2006-12-15.sp69">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mihael Prevc bo predstavil stališče poslanske skupine Slovenske
               ljudske stranke. Prosim.</p>
            </sp>
            <sp xml:id="SDZ4-Redna-23-2006-12-15.sp70">

               <speaker>MIHAEL PREVC:</speaker>

               <p>Hvala lepa za besedo, gospod predsednik. Spoštovane predstavnice Vlade, spoštovani
               predlagatelji, spoštovani obiskovalci na balkonu, spoštovane kolegice in kolegi!</p>
               <p>V poslanski skupini Slovenske ljudske stranke menimo, da je število zbranih podpisov
               za Predlog za spremembo zakona o vrtcih dodatni pokazatelj, da je problematika o
               plačevanju vrtcev zelo pereča, da jo je potrebno reševati z veliko posluha za potrebe
               otrok in staršev in da se je do sedaj temu namenjalo premalo posluha.</p>
               <p>Občine smo bile prepuščene svoji iznajdljivosti, da smo našli potrebna sredstva za
               pokrivanje velikih stroškov, ki so nastajali v vrtcih.</p>
               <p>V poslanski skupini Slovenske ljudske stranke smo opozorili na problem financiranja
               vrtcev že leta 2002, ko so se na nas obrnile nekatere ravnateljice vrtcev. Nato smo
               ponovno med prvimi opozorili na ta pereči problem takoj januarja letos, ko je začel
               veljati spremenjen pravilnik o prispevkih staršev za programe v vrtcih oziroma nov
               4.a člen, ki je za kmete in samostojne podjetnike nesorazmerno povečal prispevke
               staršev za programe v vrtcih.</p>
               <p>Na nevzdržno stanje pri financiranju vrtcev smo župani opozarjali že vrsto let.
               Prizadevali smo si poiskati pravo mero pri oblikovanju cen med normativi in nalogami,
               ki jih določa država, in dejanskimi sredstvi, ki jih za pokrivanje nalog v
               pristojnosti občin država dejansko tudi odmerja.</p>
               <p>V sedanji zakonodaji je predšolska vzgoja, kot vemo, opredeljena kot zadeva
               lokalnega pomena. V izvirni pristojnosti v okviru te zakonske opredelitve pa je sicer
               izpeljano tudi njeno financiranje, ki ga določa Zakon o financiranju občin.</p>
               <p>Sprememba zakona, ki je predlagana, predvideva, da bi postali vrtci za vse otroke ne
               glede na starost in trajanje programa brezplačni, kar se nam v Slovenski ljudski
               stranki zdi zaenkrat nerealno in povsem neuresničljivo iz sistemskih, organizacijskih
               in tudi iz finančnih razlogov.</p>
               <p>Vlada je mnenja, da predlagane spremembe Zakona o vrtcih, ki je pred nami, ne more
               podpreti, ker smatra, da zakon ni domišljen in da ne upošteva pravnega položaja
               dejavnosti predšolske vzgoje.</p>
               <p>V poslanski skupini ugotavljamo, da se predlagatelji zakona sklicujejo v predlogu
               zakona predvsem na neenakost pred zakonom. Predlagatelji utemeljujejo predlog z
               ugotovitvijo, da je delež kritja stroškov v vrtcih odvisen od dohodninske lestvice
               ali katastrskega dohodka staršev ali celo posebnih meril, ki si jih za svoj teritorij
               omislijo posamezne lokalne skupnosti. V nasprotnem primeru pa v šolah in univerzah
               ter celo osebju dijaških domovih plače krije država.</p>
               <p>Predlagatelji so tudi mnenja, da bi zakonodajalec moral upoštevati posebne potrebe
               najmlajših in pri tem slediti namenu, zaradi katerega je ustavno varstvo otrok
               ustavnopravno tudi zagotovljeno. Sklicuje se na ustavno pravico, ki določa, da otroci
               uživajo posebno varstvo in skrb. Strinjamo se z njimi, da je ta člen Ustave izjemnega
               pomena za otroka.</p>
               <p>Gre za 56. člen Ustave Republike Slovenije. Seveda pa ta člen zajema tudi
               zdravstveno varstvo, pogoje za vzgojo in razvoj v družini ter ostale pogoje, ki
               omogočajo optimalen razvoj otrok. Ta pa vključuje tudi predšolsko vzgojo in
               izobraževanje.</p>
               <p>V Slovenski ljudski stranki smo prepričani, da bo morala Vlada oziroma pristojno
               ministrstvo v kratkem urediti in na novo proučiti merila in kriterije za določanje
               cen in za določanje višine prispevkov staršev. Ne nazadnje urejena dostopnost do
               vrtcev, predvsem pa pravično in enakopravno plačilo za vzgojo predšolskih otrok je
               eden od pomembnih faktorjev in spodbud, da se bodo mladi lažje odločili za otroke. V
               poslanski skupini menimo, da položaj predšolskih otrok v primerjavi s šoloobveznimi
               in tistimi, ki se šolajo, po končani devetletki ni povsem primerljiv in ga ni možno
               obravnavati kot neenakost pred zakonom.</p>
               <p>Prepričani pa smo, da gre resnično za neenakopravnost tako staršev kot otrok v
               primeru, če le ti niso vključeni v vrtec. Neenakost pred zakonom po našem mnenju
               obstaja za tiste otroke, ki jih starši zaradi različnih vzrokov ne morejo vključiti v
               vrtec. Bodisi da gre za oddaljenost od vrtca, bodisi da gre za prepolne kapacitete
               vrtcev, za slabo finančno stanje in podobno, zaradi česar taka družina ni enakopravna
               z drugimi, ker ni deležna javnih sredstev za vzgojo svojega otroka v predšolskem
               obdobju.</p>
               <p>Predlog zakona, ki je pred nami, pa po našem mnenju te neenakosti ne rešuje. Pregled
               ureditev predšolske vzgoje in izobraževanja v drugih evropskih državah pokaže, da
               nikjer vrtci niso povsem brezplačni. Gre za različne oblike participacije. Samo za
               primer, v Italiji se plačuje samo prehrano, ostalo je brezplačno. Na Švedskem do
               določenega maksimalnega zneska plačila za enega otroka največ 29 tisoč SIT, za
               drugega največ 19 tisoč, za tretjega 9 tisoč, ne glede na premoženje staršev. In
               recimo še primer Francije. Starši plačujejo največ 25% prispevek, ostalo 50% država
               in javni skladi 25%.</p>
               <p>Prenos financiranja vrtcev na državo je neprimeren tudi v procesu decentralizacije.
               Zato menimo, da je potrebno problem financiranja vrtcev kvečjemu prenesti na
               pokrajine, kamor naj se prenese ta pristojnost in ustrezno potrebna finančna
               sredstva. Ni pa zanemarljivo mnenje nekaterih županov. Ta mnenja so v prilogi, da
               podpirajo le tisti del zakona, ki predvideva, da sredstva za plače, davke in
               prispevke ter druge prejemke delavcev v celoti zagotavlja državni proračun, saj le ta
               sredstva v mestnih, primestnih in tako razvitih kot nerazvitih občinah predstavljajo
               povprečno 75% vseh stroškov, programov vrtcev.</p>
               <p>Poslanci Slovenske ljudske stranke predlaganega zakona ne bomo podprli. Zato pa v
               Slovenski ljudski stranki predlagamo, da Vlada Republike Slovenije upošteva današnjo
               razpravo. Upošteva, da je preko 5 tisoč volivcev vendarle podpisalo tak predlog
               zakona in pripravi spremembe, ki bodo omogočile ustrezno finančno podporo staršem
               predšolskih otrok ne glede na to, ali so vključeni v vrtec ali ne.</p>
               <p>Po našem mnenju pa je nujno potrebno tudi ponovno preveriti merila, ki sedaj
               opredeljujejo lastni delež staršev za programe v javnih vrtcih. Hvala lepa.</p>
            </sp>
            <sp xml:id="SDZ4-Redna-23-2006-12-15.sp71">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče poslanske skupine
               Slovenske nacionalne stranke. Prosim.</p>
            </sp>
            <sp xml:id="SDZ4-Redna-23-2006-12-15.sp72">

               <speaker>BARBARA ŽGAJNER TAVŠ:</speaker>

               <p>Hvala lepa za besedo in seveda lep pozdrav tudi v mojem imenu.</p>
               <p>Jaz bom začela morda nekoliko drugače kot vsi predgovorniki pred menoj, in sicer z
               mislijo, ki pove zelo veliko. Ves svet postaja lepši, če otrok lepo živi. Gre za
               misel, ki sem jo pred dnevi prebrala v knjigi Pravljic oziroma knjigi Življenjskih
               resnic. Ni naključje, da sem izbrala ravno ta stavek za uvod današnje razprave.</p>
               <p>Pred seboj imamo namreč zakon, ki v naši državi predvideva uvedbo brezplačnih vrtcev
               in s tem posledično tudi bolj dostopno predšolsko vzgojo za praktično vsakega
               slehernega otroka. Pa vendar je bolj kot vsebina predloga zakona, ki ga imamo danes
               pred seboj, pomembna širša vsebina razprave, ki jo bomo opravili. Jaz upam, da jo
               bomo opravili. Smernice za njo so po eni strani začrtali predlagatelji, Stranka
               mladih Slovenije, po drugi strani pa Vlada z odgovorom na predlog zakona. Ko odpiramo
               vprašanje brezplačnih vrtcev, odpiramo pravzaprav vprašanje potreb naših najmlajših
               od jasličnih dni pa vse do vstopa v osnovno šolo.</p>
               <p>Spoštovane kolegice in kolegi! Gre za najobčutljivejše obdobje v življenju vsakega
               človeka. Strokovno dokazano je, da otrok do 6 leta starosti razvije do 60% vseh
               sposobnosti. Zakaj govorim o tem? Ker hočem poudariti, kako zelo pomembna je ustrezna
               skrb države na področju predšolske vzgoje. Namerno poudarjam, vzgoje.</p>
               <p>Ne nazadnje Ustava v 56. členu določa, da otroci uživajo posebno varstvo in skrb
               izrednega pomena in do tega imajo ustavno pravico prav vsi. 14. člen govori namreč o
               enakosti pred zakonom. Program, ki je zapisan v tako imenovanem kurikulumu za
               vzgojiteljice sledi strokovnim dognanjem na tem področju. Pomemben je razvoj otroka.
               Pomemben je ustrezno usposobljen strokovnjak, ki pomaga otroku pri njegovem razvoju.
               Vsak otrok je individum, osebno zase. Zato je pomembna čimbolj individualna obravnava
               oziroma vzgoja otroka, da ima otrok možnosti, da se razvija tudi njegov potencial.
               Rešitve, ki se odmikajo od individualne obravnave, kar se je zgodilo ne nazadnje pod
               to Vlado, žal, na področju skrbi za otroke s posebnimi potrebami in kar so očitno
               težnje tudi na področju predšolske vzgoje. Takšne rešitve so škodljive.</p>
               <p>Jaz trdim in v tem pogledu za menoj stoji tudi stroka. Strokovna usposobljenost
               vzgojiteljev in vzgojiteljic je v procesu predšolske vzgoje ena izmed najpomembnejših
               v celotnem sistemu. Mlajši kot je otrok, bolj vsrkava informacije iz okolja. Tiste
               informacije, ki oblikujejo njegovo osebnost. Po 6. letu starosti otrok začne
               nalagati, nalagati na to osnovo in se dokončno izoblikovati.</p>
               <p>Ampak kot sem že dejala, prva leta v življenju vsakega otroka so najpomembnejša. To
               je osnova za njegov nadaljnji razvoj. Vzgojiteljica mora biti vsestranski
               strokovnjak. Ugotovitve danes so, da si želijo tudi vzgojiteljice več znanja iz
               psihologije, razvojne psihologije. Čedalje več otrok je namreč tistih otrok, ki
               odstopajo od povprečja. Imajo posebne potrebe. V plus pa seveda tudi v minus od
               povprečja. Premalo je retorike, andragogike, še bi lahko naštevala. Jaz pa berem
               vladno strategijo, pa ne zgolj v okviru tiste strategije o dvigu rodnosti, ki je bila
               umaknjena iz vladne obravnave. Ampak berem strategijo ali pa usmeritve, če hočete, ki
               govorijo, zaradi omejitve javnih sredstev v prid povečanja števila otrok v oddelkih,
               govorijo celo v prid znižanju izobrazbenih pogojev, vzgojiteljev in vzgojiteljic in
               pomočnikov vzgojiteljev, ki govorijo celo v prid ukinitvi strokovnih delavcev, ki
               skrbijo za podporo osnovni dejavnosti in tako dalje. Sprašujem, ali res potrebujemo
               oziroma ali res hočemo zniževati standarde na področju predšolske vzgoje. Takšno
               varčevanje na račun otrok pomeni ne nazadnje tudi načrtno uničevanje generacije -
               generacije, ki prihaja. To pomeni nič drugega kot enoumje. Danes, ko govorimo o
               vzgojno-varstvenih zavodih, govorimo ne le o varstvu, govorimo predvsem o vzgoji
               otrok. Z ukrepi, ki si jih kot alternativo za povečanje dostopnosti do vrtcev
               predstavlja Vlada z odvzemom izobrazbe vzgojiteljic ali vzgojiteljev, ki naj bi bile
               predrag kader za našo državo oziroma proračun. Najsibo državni ali občinski proračun,
               delamo korake nazaj, korake, ki pravzaprav vračajo na stanje nekoč. In ko čitam
               nekatera mnenja ali razmišljanja, sem ne razočarana, ampak dobesedno zgrožena, pa mi
               dovolite, ne bom omenila avtorjev, ampak zgolj v resen opomin. Citiram: "Naši vrtci
               glede kvalitete niso nič posebnega." Nekako zlata sredina, razen izobrazbene ravni
               vzgojiteljic za dojenčke, ki jo mislim, da nikjer ne zahtevajo tako visoke in je tudi
               brez veze, da akademsko izobražene ženske celo poklicno kariero menjajo plenice. 100%
               destimulativno za njih." Konec navedka. Ne bom nadaljevala, ker sem prepričana, da
               ste dojeli bistvo, ki sem ga želela s tem stavkom oziroma tem citatom izpostaviti.
               Kdorkoli razmišlja v tej smeri, ali nima resnih namenov ali pa ima premalo znanja za
               tako kompleksno področje, kot je področje predšolske vzgoje. Veste, niso samo finance
               tiste, ki so pomembne, in poudarjam, varčevati na področju otrok je slabo, slabo za
               celotno družbo. Eden od ministrov te Vlade je pred dnevi dejal, "treba si je jasno
               postaviti prioritete". Meni je žal, da danes ministra ni z nami. Ampak upam, da bodo
               te besede prišle do njega. Z vidika javnosti je podpora otrokom prav na vrhu
               taksonomije javnih dobrin pred marsikatero drugo, ki jo sedaj vehementno financiramo
               iz državnega proračuna. Mladi pa so žal odrinjeni na rob družbe oziroma družbenih
               virov, tiste finančne plati družbenih virov. Kaj so torej prioritete te družbe in kaj
               so prioritete te Vlade, sprašujem? Ko berem predlog zakona, ki predvideva v prvi
               vrsti nov sistem financiranja, torej prenos bremen plačil staršev oziroma proračuna v
               lokalnih skupnosti na državo, berem tudi predvidevanja, da naj bi nov sistem
               financiranja v letu 2008 prinesel do 7% višjo vključenost ter v letu 2009 še dodatnih
               7% v obeh starostnih skupinah. Med posledicami sprememb zakona o vrtcih avtorji
               navajajo zmanjšanje tveganja povezanega s financiranjem varstva najmlajših, zaradi
               česar se bodo družine lažje odločale za otroke in se bo s tem povečala nataliteta.
               Zaradi povečanja deleža otrok v vrtcih bo dosežen večji delež otrok, ki bodo deležni
               socializacije, v tem za otroke zelo pomembnem obdobju.</p>
               <p>In tretjič. Lažji in ustreznejši pa naj bi bil tudi povratek in vključitev mater v
               poklicno življenje. Nedvomno je mogoče pritrditi vsem trem predvidenim posledicam, ki
               jih predvideva oziroma navajajo avtorji zakona. Do neke mere, dodajam. Če se sedaj
               dotaknem argumentov Vlade, ki so v veliki meri nesmiselni in ki so jih pred menoj
               povzeli tudi predstavniki vladnih strank v predstavitvi stališč. Vlada s temi
               nesmiselnimi argumenti pavšalno zavrača pravzaprav predlog zakona v celoti.
               Poudarjam, da je predlog zakona nenazadnje v veliki meri podprla tudi strokovna
               javnost s podpisi na upravnih enotah, pa je ga potrdilo, kot smo danes že slišali,
               preko 6 tisoč državljank in državljanov. V prvi vrsti pa se bom sedaj osredotočila na
               mnenje Vlade. Vlada nerazumljivo navaja, da naj bi pomenil predlog novele odmik od
               procesov decentralizacije. Decentralizacija, vsaj kolikor jo razumem sama ali pa
               kolikor jo razumemo v Slovenski nacionalni stranki, je vpeljana zaradi enakomernega
               razvoja regij v naši državi, da bomo imeli nenazadnje v Prekmurju ali v Zasavju ali
               pa na Primorskem enake možnosti in enake pogoje razvoja. S centralizacijo
               financiranja dejavnosti se ravno omogoči, da bodo ljudje, tudi starši iz obrobnih,
               socialno manj razvitih občin, deležni enakih storitev, enakih možnosti, ko govorimo o
               vzgoji in izobraževanju otrok.</p>
               <p>Gre za poenotenje finančnih pogojev in nadzora cen ter seveda tudi porabe v tem
               kontekstu. Predlagan način neposrednega financiranja s strani državnega proračuna
               sledi tudi že vpeljani lokalni logiki, gre za namensko dodeljena sredstva občinskim
               proračunom, ki jih morajo lokalne skupnosti zaradi na nivoju države sprejetih
               predpisov tako ali tako nameniti predšolski vzgoji.</p>
               <p>Vlada nadalje navaja, da predlagatelj utemeljuje spremembo zakona s tem, da
               predšolski otroci ne uživajo enakopravne ustavno zagotovljene skrbi države v
               primerjavi z drugimi starostnimi skupinami otrok, tistimi, ki obiskujejo osnovno
               šolo, srednje šole, glasbene šole in podobno. Tu dodajam, da je potrebno v ta
               kontekst enakopravnosti vključiti tudi tiste otroke, tiste malčke, ki v predšolsko
               vzgojo niso vključeni. Vzrokov za njihov izostanek država pravzaprav ne ve ničesar.
               Tudi danes s strani nekaterih predstavnikov koalicijskih strank pravzaprav nismo
               slišali nič resnega, v tem kontekstu govorim namreč.</p>
               <p>Vlada nadalje pravi, da bi razbremenitev plačila za vrtce za vse starše pomenila
               odmik od socialne pravičnosti. Spoštovane kolegice in kolegi! Gre za čisto pavšalno
               in celo zavajajočo trditev Vlade. V kateri model potem Vlada uvršča dohodninsko
               reformo, ki davčno razbremenjuje ravno najbogatejše sloje prebivalcev v naši državi.
               Ali je to socialna pravičnost? Razbremenitev plačila za vrtce bi pomenila tudi večje
               povpraševanje po kapacitetah vrtcev. To pravi Vlada. Jaz dodajam, mar ni to v skladu
               s težnjami in ali ni ravno to pot, ki lahko pripelje do kvalitetnega usklajevanja med
               družino na eni strani in seveda kariero na drugi strani, kar pa naj bi bil, v kolikor
               berem različne vladne zakone, strategije, predloge, ne nazadnje tudi cilj Vlade -
               usklajevanje med poklicnim in družinskim življenjem. Jaz poudarjam, da je tukaj
               pomembna kvaliteta v prvi vrsti.</p>
               <p>Kar se tiče ugotovitve Vlade, da druge države nimajo brezplačnih vrtcev, bom
               ponovila v noveli zapisano mednarodno primerjavo. Vrtci so marsikje nedvoumno
               brezplačni, in to od tretjega leta starosti naprej za polni delovni dan, to je
               zapisano v noveli zakona, gre za mednarodno primerjavo. Med državami sta omenjeni
               Francija in Italija. Res pa je, da morebiti niso vrtci brezplačni za vse oblike.
               Ponekod je predšolska vzgoja razširjena tudi na nadstandardno zasebno varstvo,
               doplačljivo pa je tudi varstvo preko običajnega delovnega časa.</p>
               <p>Dovolite, bom zaključila. Vlada trdi, da kurikulum za vrtce ni izobraževalni
               dokument. Stroka je v Republiki Sloveniji vložila precej konstruktivnega dela in
               truda za to, da je sestavila kvaliteten kurikulum, ki je bil sprejet na 26. seji
               Strokovnega sveta Republike Slovenije za splošno izobraževanje leta 1999. Kot je med
               drugim navedeno na spletnih straneh Ministrstva za šolstvo in šport, so temeljni
               poudarki omenjenega dokumenta, citiram: "na vzgojno-izobraževalnem procesu ter na
               celoti interakcij in izkušenj, iz katerih se otrok uči." Otrok pa se uči od prvega
               dne naprej, ko se rodi. In omenila sem že, to so strokovna dognanja, da se otrok
               največ nauči v prvih šestih letih njegovega življenja. Takrat se gradi njegova
               osnova.</p>
               <p>Z nekaj preprostimi dejstvi je mogoče ugotoviti, da je statistika, kot jo navaja ne
               nazadnje gospa sekretarka na ministrstvu oziroma kot jo navaja Ministrstvo za šolstvo
               in šport, v veliki meri zavajajoča, preveč splošna ter so vladni argumenti preveč
               pavšalni in sila, še enkrat poudarjam, sila zavajajoči. Povprečna slovenska družina -
               gre za družino, kjer imata starša povprečni slovenski plači in, recimo, dva otroka -
               ne plačuje zneskov, kot jih navaja v svojem mnenju Vlada, temveč precej višje zneske.
               40 in 50% ekonomske cene, kar skupaj znese prek 20% družinskega proračuna. Pred dnevi
               smo lahko brali, tri zgodbe so bile objavljene v časniku Finance, ki pričajo o tem,
               kakšni so podatki, ki jih na eni strani daje država, in kakšna je žal realnost.
               Povprečna slovenska družina, ki ima predšolske otroke v vrtcu, je glede na opravljene
               simulacije najvišje obremenjena s stroški ravno predšolske vzgoje. Še posebej pa je
               vladna statistika izkrivljena in neuporabna zaradi tega, ker ne ve in pravzaprav tudi
               ničesar ne pove, kot sem danes že dejala, o vzrokih, da skoraj 40% malčkov, otrok ni
               vključenih v predšolsko vzgojo. Ali je to, še enkrat sprašujem, socialno pravičen
               sistem oziroma tisti sistem, ki si ga v naši družbi resnično želimo.</p>
               <p>Nedvomno bo to eden izmed vsebinsko najpomembnejših stavkov, ki jih bom izrekla v
               okviru predstavitve stališča poslanske skupine Slovenske nacionalne stranke.
               Dostopnost do predšolske vzgoje ne sme in ne more temeljiti na zniževanju
               izobrazbenih pogojev, na povečevanju števila otrok v oddelkih, skratka splošnem
               zniževanja standardov. V tem pogledu tudi podpiramo stališče predlagateljev, ki ne
               nazadnje povzemajo, da se bodo tudi v bodoče zavzemali za ohranitev in izboljšanje
               standardov varstva. Jaz v tem kontekstu dodajam "vzgoje" predšolskih otrok, prav tako
               pa tudi standarda tistih, ki za naše otroke skrbijo. Jaz se bojim, da bodo šle
               spremembe, ki jih načrtujejo na Ministrstvu za šolstvo, kajti kot je lahko brati in
               kot je bilo slišati, ne podpirajo tega predloga ravno v to smer, da bodo vrtci bolj
               dostopni državljankam in državljanom oziroma otrokom, seveda posledično staršem,
               ravno na račun zniževanja standardov v vrtcih. Kajti če se bo povečalo število otrok
               na skupino in če se bodo res zniževali standardi oziroma strokovna izobrazba tistih,
               ki skrbijo za otroke, za vzgojo naših otrok, potem to ne pomeni čisto nič drugega kot
               zniževanje standardov na račun kvalitete predšolske vzgoje in, če hočete, tudi
               izobraževanja. V poslanski skupini Slovenske nacionalne stranke podpiramo spremembo
               zakona, s katero se sredstva za plače, davke in prispevke zagotavljajo v proračunu.
               To finančno breme v socialno šibkejšem okolju predstavlja namreč kar 75% vseh
               stroškov programa vrtca. Tudi s tega vidika bomo podprli, da zakon ostane v nadaljnji
               obravnavi. Kot pa verjetno veste, spoštovane kolegice in kolegi, druga obravnava,
               nenazadnje tudi tretja omogoča, da se z amandmaji zakon spremeni. In v kolikor bi bil
               nenazadnje tudi resen namen te Vlade in koalicijskih strank, bi v prvi, torej splošni
               obravnavi zakon podprli in ga spreminjali ali dograjevali v nadaljnjem postopku.</p>
            </sp>
            <sp xml:id="SDZ4-Redna-23-2006-12-15.sp73">

               <speaker>PREDSEDNIK FRANCE CUKJATI:</speaker>

               <p>Prosim, da ne motite razprave. Sledi splošna razprava poslank in poslancev. Besedo
               ima gospod Jakob Presečnik. Ga ni. Boštjan Zagorac. Ga ni. Robert Hrovat. Izvolite,
               imate besedo.</p>
            </sp>
            <sp xml:id="SDZ4-Redna-23-2006-12-15.sp74">

               <speaker>ROBERT HROVAT:</speaker>

               <p>Hvala lepa, gospod predsednik. Spoštovani prisotni! Predlagatelji pri oceni stanja
               izhajajo iz predpostavke, da je vrtec izobraževalno-vzgojna ustanova, enako kot šola,
               srednja šola itn. Res je, da imajo kvalitetne kurikulume tako vrtci, šole, srednje
               šole, ampak imajo šole tudi standarde znanja. Standarde znanja, kar pomeni ocene od 1
               do 5 itn., in elemente za napredovanje iz razreda v razred, napredovanje iz šole
               naprej, česar pa v vrtcu ni, zato mislim, da bi bilo bolj prav, da vzamemo za
               izhodišče, da je vrtec vzgojno-varstvena ustanova. Otroci so v vrtcu neformalno
               izobražujejo preko igre brez ocen in to je samo del vseživljenjskega učnega procesa.
               Verjetno smo vsi za to, da bi bili vrtci v Sloveniji brezplačni.</p>
               <p>Najbrž ni nikogar, ki bi temu nasprotoval, vendar bodimo realni, niti ena država v
               Evropi tega ne pozna v takem obsegu, kot predlagajo iz Stranke mladih.</p>
               <p>Sistem, ki ga imamo danes v Sloveniji, sigurno ni idealen, ni najboljši. Župani
               opozarjajo na stanje, ki ni dobro, saj so se po mojem mnenju v preteklosti odločitve,
               kako financirati vrtce, dogovarjale brez oziroma s premalo poudarka na mnenju občin.
               Tukaj je potrebno poudariti še en vidik, in sicer prosta mesta za vključenost otrok v
               vrtce. Sam prihajam iz občine, kjer je recimo odklonjenih okoli 150 otrok ravno
               zaradi tega, ker ni dovolj prostih kapacitet. In to mislim, da je tudi eden od
               velikih problemov, s katerimi se srečujemo.</p>
               <p>Predlagatelji predlagajo brezplačen vrtec, ampak treba je povedati, da starši v
               Sloveniji plačujejo na podlagi neke osemstopenjske lestvice; in kar ena tretjina jih
               plačuje minimalne stroške vrtcev, 6% pa je povsem brezplačnih.</p>
               <p>Tudi vključenost v vrtce, kjer govorimo o številkah, ki naj bi bile precej prenizke,
               da je malo otrok v Sloveniji vključenih v vrtce, premalo. Se strinjam, da premalo,
               ampak kljub temu je to primerljivo z evropskimi državami. V prvem starostnem obdobju
               preko 45 odstotkov, kar pomeni, da smo nekje v vrhu Evrope. Druga starostna skupina,
               preko 80 odstotkov, kar nas tudi uvršča v neko povprečje in ne izstopamo ne v eno in
               ne v drugo smer.</p>
               <p>Moramo izhajati iz nekega stališča, da so sredstva v proračunu omejena. Tega se
               najbrž vsi zavedamo in iz tega sledi, da bi se moralo ob sprejetju predloga Stranke
               mladih zgoditi ravno to, o čemer je govorila kolegica Tavševa, povečati število otrok
               v vrtcih, v oddelkih, znižati izobrazbene pogoje vzgojiteljic, pomočnic, ukiniti
               strokovne delavce, ukiniti kuhinjo v vrtcih itn., ker proračun ni žakelj brez dna,
               tega se moramo zavedati in iz tega izhajati. In najbrž to ni naš namen, da bi do tega
               prišlo. Naš namen mora biti, da ohranimo kvaliteto pa racionalizirati delovanje
               vrtcev. Verjamem, da bo Vlada, kot je že napovedala, v kratkem pripravila nov zakon o
               vrtcih, ki bo zagotavljal večje vključevanje otrok v vrtce in dopolnil tudi sistem
               financiranja.</p>
               <p>Iz vseh teh razlogov, kar sem do sedaj povedal, enostavno ne morem podpreti nekega
               predloga zakona, ki je čista utopija in je nerealen. Verjamem, da bo Vlada prinesla
               na mizo v kratkem zakon, ki bo popravljal tiste stvari, na katere ste danes iz vseh
               poslanskih skupin opozarjali. Hvala.</p>
            </sp>
            <sp xml:id="SDZ4-Redna-23-2006-12-15.sp75">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Pečanova.</p>
            </sp>
            <sp xml:id="SDZ4-Redna-23-2006-12-15.sp76">

               <speaker>BREDA PEČAN:</speaker>

               <p>Hvala lepa, gospod predsednik. Torej, sama ideja o brezplačnih vrtcih je seveda zelo
               lepa ideja in je verjetno nam vsem, ki imamo otroke in ki poznamo probleme, povezane
               z varstvom otrok, zelo blizu. In seveda kot starši smo težko proti predlogu takega
               zakona. Hkrati se pa zavedam, da njegova izvedba terja visoko povečanje javnih
               odhodkov. Zaradi tega je zlasti Državni zbor kot telo, ki mora vendarle upoštevati
               umetnost mogočega, pred dilemo, kaj storiti v tem primeru, ne glede na to, ali gre za
               opozicijo ali za vladno koalicijo, ker neko odgovornost pred družbo v celoti pa
               vendarle imamo, ker gre za prelivanja davčnih prihodkov, ki jih plačujemo vsi,
               vendarle v prid ene skupine ljudi, ne glede na to, da gre tukaj za generacije, ki se
               pozneje premikajo v obdobje, ko one plačujejo za druge.</p>
               <p>Dejstvo pa je, da je demografsko stanje pri nas vendarle tako, da bi človek moral
               pomisliti, tudi Vlada bi morala pomisliti na to, na kakšen način, kako spodbuditi
               mlade ljudi, da se odločajo za rojstvo večjega števila otrok.</p>
               <p>Pri tem bi opozorila na nekatere probleme, ki se pojavljajo, ali pa bom rekla, tudi
               prednosti, ki jih vendarle ta predlagani zakon v sebi nosi. Sama menim, da je popolna
               ukinitev plačevanja oskrbe v vrtcih ne le iluzija ali pa morda zelo daljni cilj,
               ampak predvsem morda tudi prehod v obdobje, ko bi vrtci morali postati tudi obvezni,
               tako kot je obvezna osnovna šola. Sama menim po izkušnjah, ki jih skozi svoje
               življenje imam, da je vrtec zagotovo, tako kot je tudi že gospa Žgajner Tavš rekla,
               da se otroci izjemno hitro razvijajo v tem obdobju, da je zato vpliv vzgoje, ki jo
               dobijo otroci v vrtcih, izjemno velik na hitrost njihovega razvoja, ki jo še
               potencira socializacija otrok; in to v obeh socialnih skupinah. Bi lahko rekli, iz
               skrajnih socialnih skupin, ki prihajajo v vrtce, tako tistih, ki sodijo v skupino
               otrok, za katere starši ne plačujejo ničesar, pa do tiste skupine otrok, kjer starši
               plačujejo 20 odstotkov ekonomske cene.</p>
               <p>Rada bi povedala, da tako eni kot drugi potrebujejo socializacijo že od zelo rane
               starosti, zlasti zaradi tega, ker je v vrtcih zagotovo egalitarnost najbolj izrazita.
               V šoli je cilj doseganja egalitarnosti težje uresničljiv kakor pa v vrtcu, kjer
               otroci še ne zaznavajo socialnih razlik, zlasti zaradi tega, ker so pač v vrtcih tudi
               ne samo po obravnavi s strani vzgojiteljic, ampak tudi po samem obnašanju, ravnanju
               in tako naprej, kaj se v vrtcih dogaja, ni zaznati še socialnih razlik. Menim, da je
               tukaj možno računati na ta pozitivni vpliv, v kolikor bi vrtci postali obvezni za vse
               otroke. Rada bi pa povedala, da bi predlog zakona moral vendarle, bi predlagatelji
               morali razmišljati o dveh pomembnih elementih, in sicer to, da so si zamislili, da bi
               celotna, torej vsa sredstva, ki so namenjena za otroško varstvo, prihajala neposredno
               iz državnega proračuna. Sama seveda temu izrecno nasprotujem. Menim, da je
               odgovornost in pristojnost občin, da financirajo otroško varstvo, ne samo obveznost,
               ampak tudi pravica. Na ta način namreč je kontakt, je stik med lokalno skupnostjo in
               starši, ki imajo seveda interes, da bi bili vrtci čim bolj urejeni, čim bolj prijazni
               in prijetni za otroke in preko tega za starše dosti boljši, kakor pa da bi bila
               država tista, ki bi zvrha navzdol urejala, regulirala, zlasti skozi finance
               upravljanja vrtcev. Manjkajoča sredstva, v kolikor bi res prišlo do brezplačnega
               vrtca, bi pač država morala s povečanjem virov za občine zagotoviti iz državnega
               proračuna, tako ali tako je pred vrati s 1. januarjem Zakon o financiranju občin, ki
               je prinesel vrhunsko novost, namreč da občine sploh niso več samostojno financirane,
               ampak dobivajo sredstva v 45-inah skozi celo leto, v celoti razen nadomestila za
               uporabo stavbnega zemljišča in še nekaterih drobižev, ki jih pridobivajo iz lastnih
               virov. Se pravi, da bi pač tista sredstva, ki jih bo država dajala vsak teden, lahko
               pač za toliko povečali, kolikor je potrebno, da bi lahko občine same, v celoti
               financirale otroško varstvo.</p>
               <p>Druga stvar, ki se mi zdi, je pa pomembna zato, ker bi lahko dosegli boljši cilj na
               ta način, da bi sredstva, ki jih v celoti pokriva občina, to je 20% ekonomske cene,
               postopoma povečevali. Se pravi, 30%, 40% in morda bi se potem ustavili na nekem
               znesku, ker tisto, kar je za posameznika zastonj, je ponavadi manjvredno kot pa
               tisto, kar je treba vsaj delno plačati. To je izkušnja, ki smo jo že mnogokrat
               opazili v praksi, in mislim, da vsaj hrano bi bilo treba, da starši za otroke
               plačajo, razen seveda tistih, ki niso finančno dovolj močni, da bi lahko to
               pokrivali.</p>
               <p>Jaz nič kaj preveč ne upam, žal mi je, da bi ta zakon bil kljub možnim izboljšavam
               sprejet, bi predlagala, da Vlada, ki obeta spremembe Zakona o vrtcih, razmišlja o tej
               možnosti, da bo občinam zagotovila dodatni vir tako, da bodo lahko zagotovili 30%
               pokrivane ekonomske cene tako, da bodo tisti starši, ki plačajo polno oskrbnino v
               vrtcu, plačevali 70% namesto 80% in bi morda potem lahko postopoma znižali ta njihov
               delež tam nekje do 50%. To seveda pomeni, da bi lestvica se ohranila lahko, vendar pa
               se bi lahko po znesku, o katerem se govori, bistveno skrčila. Te ideje mislim, da ne
               bi bile odveč, s tem da seveda moram povedati, da ideje, ki so bile v strategiji za
               povečanje rodnosti že javno predstavljene, to je, da bi nivo izobrazbe vzgojiteljic,
               število otrok na skupino in druge kriterije, druge normative, ki jih imamo v vrtcih
               zniževali. Bi predlagala Vladi, da na nobeden način ne pride s takim predlogom zakona
               v Državni zbor zaradi tega, ker menim, da bo v tem primeru pa boj zelo hud. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp77">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kontič.</p>
            </sp>
            <sp xml:id="SDZ4-Redna-23-2006-12-15.sp78">

               <speaker>BOJAN KONTIČ:</speaker>

               <p>Hvala lepa, spoštovani gospod predsednik. Enoznačnega odgovora na predlog "brezplačni
               vrtci - da ali ne" vsekakor ni. Predlog ima svoje prednosti, ima pa tudi vrsto dilem,
               ki jih odpira, ampak verjetno so predlagatelji v času, ko se govori o razcvetu
               blaginje v Sloveniji, v času, ko je v Sloveniji tako dobro, da tako še nikoli ni
               bilo, v času, ko je verjetno tudi na podlagi tega dovolj finančnih sredstev v
               proračunu za še kakšen poseg na področju izobraževanja pa tudi v predšolski vzgoji,
               razmišljali v smeri, da je pa morda sedaj dozorel čas, da razmišljamo tudi o tem, da
               bi vrtce približali uporabnikom, približali na način, da bi bili zastonj ali pa da bi
               bili bistveno cenejši, kot so v tem trenutku. Mnogi so nas v preteklosti opozarjali
               na napake, ki se dogajajo kljub tem, da pravijo, da je financiranje urejeno na način,
               da je pravično do tistih, ki živijo nekje na minimumu, kot je baje pravično tudi do
               tistih, ki imajo veliko več sredstev, kajti imamo skupine, kamor so starši
               razporejeni glede na dohodek in odvisno od tega tudi plačujejo.</p>
               <p>Očitek predlagateljem, da gre v tem primeru za to, da jemljejo revnim in dajejo
               bogatim, seveda ne drži, ker v tem primeru ne bi vzeli nikomur, ampak dajejo v bistvu
               vsem. Dajejo predvsem otrokom na način, da bi vključenost v vrtce na ta način lahko
               dvignili, torej bi več otrok hodilo v vrtce. Zelo pomembno je to predšolsko obdobje
               tudi za vzgojo, tudi za del izobraževanja. Zato mi je zelo blizu predlog, ki je bil
               tudi podan v imenu Socialnih demokratov, mag. Potrata je o tem govorila, da bi bilo
               smiselno razmisliti o tem, da bi za proces vzgoje poskrbela država, tudi finančno.
               Torej, da bi vzgojni proces financirali iz državnega proračuna, da bi pa za tisti
               preostanek, torej varstvo otrok poskrbela lokalna skupnost pa v enem določenem delu
               tudi starši. S tem bi omogočili sprostitev dela sredstev, ki jih sedaj lokalne
               skupnosti namenjajo za plače zaposlenih v teh zavodih na način, da bi lahko dvignili
               tudi standarde v teh vrtcih, da bi vrtci bili bolje opremljeni in da bi lahko
               investirali tudi v same zgradbe. Starši imajo pripombe na to, da so opreme v vrtcih
               slabe, da je zastarelo, da so objekti dotrajani; in na ta način bi lahko te zadeve
               reševali. Jaz mislim, da je potrebno o predlogu Stranke mladih Slovenije resno
               razmisliti. Resno razmisliti na način, da omogočimo razpravo tudi v tem Državnem
               zboru tako, da danes ta zakon spustimo naprej, da ga dodeli predsednik matičnemu
               delovnemu telesu, torej tja, kamor sodi vsebinska razprava po novem Poslovniku, in
               tam bo mesto in tudi čas za to, da se izmenjajo mnenja, tako strokovna kot politična.
               In tam bo tudi čas, da se oblikuje zakon tako, da bo v praksi dejansko izvedljiv.
               Veste, ti izgovori Vlade vedno znova, da je tik pred tem, da vloži svoj zakon v
               proceduro, da imamo vse pripravljeno, da imajo boljši zakon in da bo ta zakon rešil
               vse probleme, na katere opozarjajo v tem trenutku tudi predlagatelji, je po vseh
               letih, ki sem jih preživel v tem parlamentu, dejansko nerealno. Dejansko to pomeni
               izogibanje temu, da bi nekdo drug, torej izven Vlade, izven vladne koalicije, bil
               sposoben pripraviti predlog, ki je boljši ali pa ki sploh je, kajti v tem trenutku
               drugega v proceduri ni.</p>
               <p>In torej na te izgovore "pripravili bomo boljšega, vložili ga bomo, je tik pred
               proceduro, izdelek je skorajda končan," na te izgovore jaz v tem parlamentu ne
               pristajam več in torej sam osebno ne nasprotujem zakonu, ki ga predlaga Stranka
               mladih Slovenije, predvsem tudi zato, ker nam bo omogočil, da o tem zakonu, o tem
               predlogu resno razpravljamo tudi v prihodnje. Čeprav sam osebno menim, da tisti, ki
               imajo dohodek, ki presega določeno višino, o tem je dr. Gaber govoril in se strinjam
               z njegovo pripombo, da tisti pač plačajo ali pa plačamo določen del, poskrbimo pa za
               tiste, ki so do tega opravičeni. Ampak to je čas za vsebinsko razpravo. Po tem
               Poslovniku pa je vsebinska razprava na matičnem delovnem telesu. Hvala lepa.</p>
            </sp>
            <sp xml:id="SDZ4-Redna-23-2006-12-15.sp79">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Žgajner Tavš.</p>
            </sp>
            <sp xml:id="SDZ4-Redna-23-2006-12-15.sp80">

               <speaker>BARBARA ŽGAJNER TAVŠ:</speaker>

               <p>Hvala lepa še enkrat za besedo. Ne bom ponavljala, po moji oceni pomembnih dejstev,
               ki sem jih izpostavila ob predstavitvi stališča poslanske skupine Slovenske
               nacionalne stranke. Se bom pa v tem delu navezala morda na izvajanje kolega pred
               menoj ali pa kolegov pred menoj. Zdi se mi pomembno, danes smo slišali, da je
               pravzaprav lahko govoriti o osnovni šoli in drugačnem sistemu v osnovnih šolah, kajti
               tam imamo standarde znanja. To pa so ocene. Sedaj ne vem, ali sem jaz razumela
               oziroma nisem razumela prav oziroma nisem razumela poante, ki jo je želel govornik
               povedati pravzaprav s tem stavkom. Bi ga pa spomnila in vse tiste, ki razmišljate na
               enak ali pa podoben način. Ravno zaradi tega, ker ocene pravzaprav niso realen
               pokazatelj znanja oziroma sposobnosti vsakega posameznika, je naš sistem prišel na
               opisno ocenjevanje znanja od prvega do tretjega razreda. Tudi o tem smo že govorili,
               pa smo tudi to zadevo spreminjali v okviru zakona, ki govori o sistemu izobraževanja
               v osnovni šoli. Vzgoja oziroma gre za najpomembnejši del vseživljenjskega
               izobraževalnega sistema. Ja, vzgoja je tisto najpomembnejše obdobje v celotnem
               procesu vseživljenjskega izobraževalnega sistema oziroma učenja. Zato je toliko bolj
               pomembno, da se tudi Vlada, ko se bo lotila sprememb na tem področju, loti sprememb,
               ki gredo v smeri naprej, ne nazaj, predvsem pa mora biti vodilo kvaliteta. Jaz nisem
               brez zveze omenila bojazen, da se bo Vlada lotila sprememb na področju dostopnosti do
               predšolske vzgoje s tem, da bo, ne vem, povečala število otrok na skupino oziroma
               vzgojiteljico, strokovnjaka, ker bo to pomenilo, da bo država oziroma lokalna
               skupnost ali pa starš prihranil pet, deset tisoč tolarjev na mesec. To so bile težnje
               te Vlade že nič kolikokrat zapisane in glede na to, da ima Vlada tik pred zdajci
               pripravljen zakon, ki ga bo vložila v parlament, sprašujem, ali bo ta zadeva na tak
               način vključena v vladni predlog zakona, novelo zakona o vrtcih? Ne nazadnje tudi
               izobrazbena struktura vzgojiteljic me še kako zanima, tudi to so bile vladne težnje,
               da so vzgojiteljice, ker imajo visoko strokovno izobrazbo, predrag kader za našo
               državo. Ker ni pomembno, da imajo, akademsko izobrazbo za to, da pazijo na malčke. Ne
               gre zgolj za varstvo, tisto, kar je bolj pomembno, je vzgoja v okviru socializacije,
               če hočete. Več kot 8 ur starši delajo, 8, 10, 12 ur na dan so otroci prepuščeni v
               varstvo in vzgojo vzgojno-varstvenim institucijam oziroma zavodom. Ena izmed teženj
               te Vlade, ki sem jo tudi zasledila, je bila, da naj bi se spremembe dogajale tudi v
               okviru varstva oziroma vzgoje na domu, tudi to je eno izmed pomembnih vprašanj, ki ga
               zastavljam predstavnici ministrstva. Varstvo in vzgoja na domu s podeljevanjem
               koncesij. Ali Vlada razmišlja tudi v tej smeri? To bi namreč bilo lahko zelo, zelo
               slabo, pa bom dala zgolj za primer sistem rejništva v naši državi, nad katerim Vlada
               pravzaprav nima pregleda in se dogajajo zelo slabe stvari, škodljive stvari tudi v
               okviru vzgoje tistih otrok, ki so oddani v rejništvo, žal. Jaz sem v predstavitvi
               stališča omenila tri zgodbe, ki so bile pred meseci objavljene v časniku Finance.
               Dovolite, da preberem eno, toliko časa še imam. To je zgodba, ki jo piše življenje in
               ki se žal odmika od statistike, ki jo promovira Vlada Republike Slovenije oziroma
               Ministrstvo za šolstvo in šport.</p>
               <p>Štefka in Lojze sta farmacevtka in programer, oba z diplomo in imata dva otroka v
               vrtcu. Na mesec zaslužita okoli 610 tisoč tolarjev bruto in sta ravno na zgornjem
               robu 6 razreda za otroški dodatek in 4 razreda za plačilo vrtca. Lojzetu v službi
               ponudijo napredovanje in povišico za 10 tisoč tolarjev bruto. Po izračunu ugotovita,
               da bi tako izgubila 2.950 tolarjev pri otroških dodatkih in 17.368 tolarjev pri
               plačilu vrtca, pridobila pa bi zgolj 5.220 slovenskih tolarjev pri višji neto plači.
               Torej je zaradi njegovega napredovanja družinski proračun na slabšem za 15.098
               tolarjev. Kaj storiti? Lojze sprejme odgovornejše delo in prosi, da mu plače ne
               zvišajo, ob dvigu plače bi bila država z vsemi proračuni in zavodi na boljšem za 2950
               tolarjev pri otroškem dodatku, 17368 pri plačilu vrtca, 4780 pri prispevkih in
               dohodnini delavca, 1.910 tolarjev pri prispevkih delodajalca in davku na izplačane
               plače. Torej, bi imela država zaradi Lojzetovega odgovornejšega dela 27.008 tolarjev
               več. Lojze in Štefka pa 15.098 tolarjev manj in delodajalec 11.910 tolarjev manj na
               mesec. To je realnost, to so številke, s katerimi se ljudje srečujejo dnevno.</p>
               <p>In še en podatek. Pri nedavni analizi, ki je bila opravljena ob razpravi o
               strategiji o dvigu rodnosti, takrat je bil objavljen podatek, podatek, ki so ga
               dobili na podlagi javnomnenjskih raziskav, analiz v Republiki Sloveniji. Več kot 30%
               staršev bi se raje ali pa lažje odločilo za imeti še enega otroka, v kolikor bi imeli
               ustrezno finančno situacijo, kamor pa seveda sodi tudi lažji dostop ali cenejši
               vrtci. In tisti, ki danes pravite, da finance niso pomembne, so pomembne, še kako so
               pomembne, kajti s financami je potrebno mesečno preživeti.</p>
               <p>Jaz bom zaključila, pa se potem niti ne bom več oglašala. Še enkrat v opomin tistim,
               da je to zgolj in samo prva obravnava splošna razprava in da je mogoče tekom
               nadaljnjih obravnav na matičnem delovnem telesu z amandmaji popraviti zakon. Tudi v
               Slovenski nacionalni stranki se pravzaprav ne strinjamo z vsako sleherno rešitvijo,
               ki je zapisana v tem predlogu novele zakona o vrtcih. Gre za novelo zakona o vrtcih,
               ne novelo zakona o brezplačnih vrtcih, zato je tovrstno zavajanje neutemeljeno. V
               kolikor bo zakona obstal, ampak se bojim, ker posluha na strani vladne koalicije ni,
               da bo zakon padel, bi ga bilo smiselno in dobro z amandmaji popraviti. Ampak žal, jaz
               upam, da bom dobila vsaj na koncu s strani vladne predstavnice odgovore na vprašanja,
               ki sem jih postavila in ki so mi v širokem okviru te razprave še kako pomembna.
               Hvala.</p>
            </sp>
            <sp xml:id="SDZ4-Redna-23-2006-12-15.sp81">

               <speaker>PREDSEDNIK FRANCE CUKJATI:</speaker>

               <p>Hvala. Naj pripomnim, čeprav sta Vlada in predlagatelj navedena na koncu seznama
               govornikov, se v okviru svojega časa, ki jima je na voljo lahko vključita kadarkoli v
               razpravo.</p>
               <p>Besedo ima gospod Koren.</p>
            </sp>
            <sp xml:id="SDZ4-Redna-23-2006-12-15.sp82">

               <speaker>DRAGO KOREN:</speaker>

               <p>Hvala za besedo, gospod predsednik. O eni zelo pomembni temi govorimo danes tu,
               namreč o varstvu otrok, ki jih pa je v naši družbi vse manj in manj. In bo s tem ta
               problem, ki ga danes obravnavamo, sicer vedno manjši, ampak problem Slovenije bo s
               tem vedno večji.</p>
               <p>Sam sem s svojimi tremi hčerami šel čez njihovo obdobje najresnejših let in moram
               reči, da sem vesel, da sem imel možnost, da sem jih dal v vrtec, ker je namreč
               nepreskrbljenost otrok, če ne veš, kam boš lahko dal svojega otroka, ko boš moral iti
               v službo, lahko zelo velika obremenitev na starših. In v tistem obdobju so bili vrtci
               še sorazmerno zelo polni in je bil ta strah tudi nad menoj.</p>
               <p>Bilo je prej rečeno, če Vlada razmišlja o varstvu na domu, bog ne daj, to je nekaj
               slabega. Takrat sem jaz otroka vpisal v vrtec, ampak ni šel v vrtec, ampak je dobil
               preko vrtca družinsko varstvo. Moram reči, da sem tudi sam od začetka, ko sem bil s
               tem seznanjen, malo čudno gledal in mislil, kaj pa je to, zakaj pa moj otrok ne bi
               smel, mogel biti v vrtcu. Ampak že po prvem tednu sem ugotovil veliko prednost, ki
               sem jo dobil s tem, da je bil otrok preko vrtca v družinskem varstvu, kajti prepričan
               sem, da je imel vsaj konkretno v tem družinskem varstvu, kjer sem imel svoje otroke,
               veliko prednosti, veliko ugodnosti, ki so pri njihovem mladostniškem razvoju veliko
               prispevale k rasti teh otrok kljub temu, da sem bil tudi potem v naslednjih letih z
               delom v vrtcu izredno zadovoljen in moram izreči vso pohvalo tej ustanovi za to skrb,
               vzgojo in izobraževanja otrok, ki ga opravlja. Ampak kljub temu, da sem bil z vrtcem
               tako zelo zadovoljen, da vedno, kadar se je zgodilo, da sem ostal doma, tudi po
               kakšni obveznosti na domu, sem raje obdržal otroka doma, namreč v svojo in otrokovo
               korist, predvsem s tem, da sem lahko ohranil malo več pristnega stika z njim, kajti
               ta odsotnost 8 do 10-urna vsak dan ni dobra, tako za mene kot ni bila dobra za
               otroke. In ta predlog, ki ga je vložila Stranka mladih, moram reči, da me je nekje
               najprej navdal z enim optimizmom, ker se mi je zdelo prav, da je predvsem Stranka
               mladih tista, ki mora poskrbeti, da bo to področje varstva otrok šlo v pravo smer. In
               potem, ko sem proučil njihov predlog, da gre v bistvu samo za to, da bi bil vrtec
               brezplačen za vse, ki se udeležujejo tega varstva, sem ugotavljal sam pri sebi, da
               verjetno tega predloga predvsem iz socialne pravičnosti ne bom mogel podpreti. Jaz
               sem prepričan in tudi takrat, ko sem se srečeval z vsemi starši, ko smo vodili otroke
               v vrtec, da je za marsikoga res ta strošek predstavljal zelo veliko breme. Hvala
               bogu, za mene ni bilo to breme tako veliko, da ga ne bi zmogel. In moram reči, da sem
               z veseljem plačal ta vrtec.</p>
               <p>Sem pa razumel vse tiste starše, ki so takrat tarnali nad cenami in ki so opozarjali
               predvsem na tiste zlorabe, ki so se takrat dogajale - ne vem, moram reči, da sedaj ne
               spremljam tega toliko - ko so namreč se starši poznali med seboj in so vedeli, da gre
               to za popolnoma normalne družine, a so izrabljali to socialno pomoč in uveljavljali
               samohranilstvo, čeprav sta s partnerjem živela skupaj, imela tudi dva otroka, ampak
               je šlo očitno za samo zlorabljanje. In ko sem razmišljal o tem vašem predlogu, sem se
               nekje zalotil, da bi lahko tudi sam hitro podlegel temu, pa bi rekel, ja, kako
               "fajn", tudi meni ne bo treba plačevati, pa čeprav lahko plačujem. Jaz moram reči, da
               sem načelom zelo proti temu, da se zlorablja, in zato tudi enostavno ne vidim
               potrebe, da bi bil vrtec brezplačen za vse otroke. Vidim pa zelo zelo veliko potrebo,
               da je potrebno določene sloje staršev še razbremeniti, da je potrebno te stopnje
               neplačevanja in manjplačevanja dvigniti.</p>
               <p>Nikakor se ne strinjam s tem, da bi vsem omogočili brezplačni vrtec. Kajti gledam
               tudi na druge segmente mladostne populacije, kjer se mi zdi, da bi bilo potrebno, da
               kot skupnost storimo določene korake naprej. Tudi osnovna šola, čeprav uradno
               govorimo o brezplačni, vemo, da od staršev terja veliko finančnih sredstev, in je
               podobno pri srednješolcih. Izpostavil bom eno težavo, ki jo zadnje čase opažam.
               Urejeno imamo prehrano v vrtcih, urejena je prehrana v osnovni šoli, urejeno imamo
               študentsko prehrano, najslabše pa je trenutno urejena prehrana srednješolcev. Mogoče
               spet prenašam zadeve iz svojega lokalnega okolja, kjer na velikem centru srednjih šol
               zadeva absolutno ni urejena, pa čeprav so tam predvsem tisti dijaki, ki delajo še
               vzporedno glasbeno šolo, tako rekoč vsak dan od jutra do večera in nimajo urejene
               prehrane. In takih zadev iz mladostne populacije je prav gotovo še veliko, ki bi jih
               bilo potrebno narediti.</p>
               <p>Se pravi, tega predloga jaz ne podpiram, sem pa takoj za to, da se spremenijo in
               dvignejo tiste stopnje plačevanja vrtcev, da bomo tistim z nizkimi osebnimi dohodki
               omogočili lažje vključevanje otrok v varstvo.</p>
            </sp>
            <sp xml:id="SDZ4-Redna-23-2006-12-15.sp83">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Dušan Kumer. Ja, prosim.</p>
            </sp>
            <sp xml:id="SDZ4-Redna-23-2006-12-15.sp84">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz bi imela proceduralni predlog, ki pa se nanaša predvsem na
               predstavnico ministrstva. Jaz prosim, glede na to, da so bila izpostavljena
               vprašanja, in glede na to, da je tudi predsednik Državnega zbora opomnil, da se lahko
               kadarkoli med razpravo Vlada Republike Slovenije vključi v razpravo, da gospa državna
               sekretarka sproti odgovori na moja tri vprašanja, kajti to bi nedvoumno naredilo
               celotno razpravo bolj kvalitetno. Hvala lepa.</p>
            </sp>
            <sp xml:id="SDZ4-Redna-23-2006-12-15.sp85">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Seznanjeni smo, kako lahko in kdaj lahko predstavnik Vlade pove svoje.
               Povedal ga bo verjetno, kadar bo želel. Gospod Dušan Kumer, izvolite.</p>
            </sp>
            <sp xml:id="SDZ4-Redna-23-2006-12-15.sp86">

               <speaker>DUŠAN KUMER:</speaker>

               <p>Hvala lepa za besedo. Spoštovani vsi prisotni, spoštovane kolegice in kolegi!
               Najprej bi rekel, da ocenjujem ta predlog kot dovolj dobro in vsebinsko tehtno
               provokacijo za Vlado in za ministrstvo, da se temeljito lotita noveliranja zakona o
               vrtcih in ga prilagodita glede na trenutno stanje in razmere, seveda pri nas v
               Sloveniji. Zato bi predlagal, da kot večina v tem Državnem zboru spustimo skozi to
               prvo branje in se skupaj z Vlado pripravimo na drugo branje.</p>
               <p>Sam bom diskutiral s pozicije, ker imam nekaj konkretnih izkušenj z delovanjem, ne
               na področju otroškega varstva, ampak v komunikaciji s to institucijo. Imam 15 let
               izkušenj v prejšnjem sistemu, ki se imenoval enoumje, in imam deset let izkušenj v
               tem sistemu, ki se imenuje mnogoumje ali pa v časih tudi brezumje.</p>
               <p>To se pravi, 25 let sem se vsak dan srečeval z inštitucijo in seveda z ljudmi, ki so
               v tej inštituciji delali in še danes delajo. Moram reči, da so moje izkušnje
               pozitivne in da je iz leta v leto bil standard in nivo podsistema,
               vzgojno-izobraževalnega sistema vedno na višji ravni. In to govorim zato, ker bom
               potem, ko bom dal komentar na nekaj odgovorov, ki jih je dala Vlada, zakaj ne podpira
               tega predloga, rad položil na srce predstavnikom Vlade in ministrstva, da ne
               znižujejo z nekimi ciničnimi stališči, ki so zapisana v tem odgovoru, ta standard ali
               pa ta dosedanji nivo v teh vrtcih.</p>
               <p>Pa gremo po vrsti. Najprej argument, da je predlog nerealen in neuresničljiv. To je
               klasičen standard znanj, visok etičen standard te Vlade v primerih, ko seveda nekdo
               drug pride s svojim predlogom. Ko Vlada pride s svojim predlogom, je ta standard zelo
               preprost in vedno enak že dve leti. Predlog je potrebno nujno sprejeti, ker gre za
               uskladitev z evropskimi direktivami, normami in tako dalje, pa kljub temu, ali je
               predlog uresničljiv glede na realno stanje in razmere.</p>
               <p>Sam menim, da ni veliko stvari, ki so nerealne in neuresničljive. Vprašanje je
               predvsem nas samih, kako si v družbi, državi postavimo prioritete. In očitno je, če
               zapiše Vlada oziroma ministrstvo to stališče, potem seveda problematika, ne bom rekel
               problematika, ampak mladi v tej družbi niso na vrhu te prioritetne lestvice in se
               preprosto s takimi prioritetami ne strinjam.</p>
               <p>Drugič, moram reči, da pa se človek prav prijetno nasmeji, ko prebere argument, da
               predlog pomeni odmik od decentralizacije in da predlagatelji očitno uvajajo nek večji
               model centralizacije in da je predšolska vzgoja le zadeva lokalnega pomena. Pri tem
               pa se argument na vladnem papirju uporablja nov Zakon o financiranju občin. Lepo vas
               prosim. Imeli smo mesec dni nazaj, ko smo ravno o tem govorili, da je nov Zakon o
               financiranju občin ponovna centralizacija in da je to osnovni očitek in očitno
               ministrstvo za lokalno samoupravo, ni drugi resorjev v Vladi opozorilo, da je ta
               zakon predvsem usmerjen v smeri večje centralizacije.</p>
               <p>In na koncu tista najbolj cinična in nesprejemljiva argumentacija s strani Vlade, ki
               je na tej drugi stani zapisana, nekje bolj spodaj, ker so javna sredstva omejena, bi
               bila edina možnost uvedbe spremenjenih pogojev delovanja vrtcev, kot na primer
               povečanje števila otrok v oddelkih, znižanje izobrazbenih pogojev vzgojitelja in
               pomočnikov vzgojitelja, ukinitev strokovnih delavcev, ki sedaj skrbijo za podporo
               osnovne dejavnosti, ukinitev kuhinj v vrtcih itd. Jaz sprašujem, ali ste to zares
               resno mislili, ali ste se tukaj hecali, ko ste napisali ta odstavek. Kajti če ste
               resno mislili, potem tudi jaz resno mislim in predlagam, da se Vlada, glede na to, da
               so javna sredstva omejena, čim prej odpove vsem privilegijem, ki jih uživa. Celota
               Vlada, ministri, državni sekretar in vsi, da se odpoveste dragim
               politično-turističnim potovanjem v tujino, da se odpoveste nepotrebnim dnevnicam, da
               se odpoveste nepotrebnim eksternim naročilom dela od zunaj in za to uporabljate javna
               sredstva, pa vse do tistega, na nabavljate avione, da nabavljate patrije itd, ker še
               vedno mislim, da je mlada generacija pred tem, in da ne naštevam vseh ostalih.</p>
               <p>In čisto na koncu še glede statistike in finančnih sredstev in tega denarja. Vzemite
               si današnje Finance in boste prebrali. Slovenija je v spodnjem delu deleža bruto
               družbenega proizvoda, ki ga namenja za socialo in sicer je čisto na repu držav
               Evropske unije. In kar je še bolj zaskrbljujoče, čisto zadnja pa je, ko gre za
               standard kupne moči, je pa za Španijo zadnja. In da vam še povem procente; 24,6 v
               Sloveniji, povprečje v Evropski uniji je 28% in povprečje v državah Evrope, tudi
               tiste izven unije, je 25,9. Lepo vas prosim, ne mi tukaj zganjati demagogije glede
               socialne države glede povečanja socialne države itd. In da na koncu zaključim, ker
               sem danes poslušal pri prejšnji točki glede prostorskih veliko o gradbeništvu in mi
               je prišla na misel ena taka prispodoba za mlade in mogoče bi tudi Vladi in
               ministrstvu kako je treba v treh fazah v družbi mladim pomagati. Prva faza so temelji
               in se strinjamo, da je to zelo pomembna faza, saj na teh temeljih stoji bodoča
               zgradba hiš, to je ta predšolska vzgoja, o tem kar danes govorimo. Druga faza je
               dograditev do podstrehe. Gre za dograditev sten, pokrito s streho. Tukaj je zelo
               pomembna statika, stabilnost in seveda, da kasneje dež ne zamaka in da sneg ne gre v
               zgradbo. In tretja faza je notranja oprema in v tej drugi fazi je izobraževalni
               proces vse do končanja fakultete in tretja faza je notranja oprema. Tukaj pa lahko
               svobodno vsak po svoje, ko si ustvari družino, išče prvo zaposlitev itd. Tukaj pa
               pustimo svobodo in tukaj ne rabimo toliko pomagati tem mladim, ampak prvi dve fazi
               sta pa zelo pomembni, če hočemo, da je ta tretja faza učinkovita in da bomo vsi
               zadovoljni. Hvala lepa.</p>
            </sp>
            <sp xml:id="SDZ4-Redna-23-2006-12-15.sp87">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa državna sekretarka dr. Alenka Šverc.</p>
            </sp>
            <sp xml:id="SDZ4-Redna-23-2006-12-15.sp88">

               <speaker>DR. MAGDALENA ŠVERC:</speaker>

               <p>Hvala lepa za besedo. Jaz bi čisto na kratko odgovorila, da danes tukaj ni diskusija
               o vladinem predlogu in o vladnih izhodiščih, ki jih pripravljamo za spremembo zakona.
               Bi pa samo dodala k razpravi gospe Barbare Tavš, toliko, da vprašanja, ki jih je
               odprla, so sigurno izredno pomembna, kakšne so odločitve potem naprej in nove rešitve
               v zakonu. Pa še drugo dejstvo bi rada poudarila, da vse spremembe, ki se pripravljajo
               tudi na področju predšolske vzgoje moramo tudi v javni razpravi oziroma prehodno
               usklajevati tudi s skupnostjo in zvezo občin, ker so občine ustanoviteljice in naš
               zakon nas zavezuje, da izhodišče tudi z njimi usklajujemo. Verjamem, da bodo tudi šle
               v širšo javno razpravo in boste z njimi tudi seznanjeni, ko bodo pripravljena. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp89">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ivan Grill.</p>
            </sp>
            <sp xml:id="SDZ4-Redna-23-2006-12-15.sp90">

               <speaker>IVAN GRILL:</speaker>

               <p>Hvala za besedo, gospod podpredsednik. Spoštovani predstavniki Vlade, kolegice in
               kolegi. Jaz bi nadaljeval tam, kjer je sicer gospod Kontič s, verjetno, posmehljivim
               tonom omenil, da imamo dobro gospodarsko rast, da so razmere v Sloveniji dobre. Jaz
               tudi temu pritrjujem in dejansko je v Sloveniji sedanj stanje, kakršnega še po
               osamosvojitvi nismo imeli in vsi makro ekonomski kazalci kažejo, da so gospodarske
               razmere dobre. Vendar to ne pomeni, da je pa zaradi tega potrebno iskati rešitve, ali
               pa sprejemati rešitve na podlagi takšnih kazalnikov, ki ne bi doprinesle tistih
               pričakovanih učinkov, in to je ta zakon, ki ga je predlagala SMS, zagotovo ga lahko v
               to uvrstimo.</p>
               <p>Tukaj bi tudi komentiral izjave kolega Kumra o tistih tabelah, ki so v časniku
               Finance. Ali so to pravi podatki, ali niso pravi, je možno tudi razpravljati, ampak
               ne nazadnje, recimo, da so pravi podatki, zagotovo niso ti podatki rezultat dela te
               Vlade, ampak rezultat dela vsega dosedanjega obdobja in važno je nekaj, da se ti
               rezultati izboljšujejo in to zagotovo v Sloveniji je prisotno. Nivo socialne varnosti
               je iz leta v leto višji. In sedaj kazati na neke absolutne kazalnike zagotovo ni
               korektno.</p>
               <p>Sedaj pa o sami temi o Zakonu o brezplačnih vrtcih. Tukaj bi me težko kdo prepričal,
               da ni bil ključni namen predlagateljev predvsem izraba predvolilnega obdobja. Vemo,
               lokalne volitve so bile odlična priložnost, da se je taka tema plasirala v javnost,
               da se je tukaj skušalo z raznimi aktivnostmi to temo v javnosti še nekoliko razširiti
               in posledica tega je ta zakon, ki ga imamo danes v obravnavi.</p>
               <p>Tudi sam delim mnenje, da takšna ideja niti ni slaba, o brezplačnih vrtcih, vendar
               ne v dobesednem smislu. Brezplačen vrtec zagotovo ni način, da bi vzpodbujali tako
               rodnost, kot tudi neko socialno pravičnost. Kajti, družinam, ki imajo dohodke in to
               dovolj velike dohodke bi zagotovo bilo dajati možnost o brezplačnih vrtcih nekorektno
               do tistih, ki imajo teh prihodkov komaj za preživljanje. Tukaj je potrebno iskati
               rešitve predvsem na način, da se takšnim družinam omogočajo socialni transferji, da
               bodo tisti del participacije za plačilo vrtcev tudi same lahko prispevale.</p>
               <p>Zakaj so vrtci dragi? To je stvar, ki bi se jo lahko poglobljeno lotili razpravljati
               in če pogledamo 15, 20 let nazaj kakšne so bile razmere v vrtcih pa danes vidimo, da
               se je marsikaj spremenilo, bi pa težko pritrdil dejstvu, da je izplen teh sprememb
               kaj boljši. Sam izhajam oziroma bom iz svojega primera izhajal, imam tri otroke. Prvi
               je bil deležen vrtca v času, ko je bilo dejansko treba imeti srečo, da je lahko v
               vrtec prišel, pomeni, da so bile vse kapacitete izredno popolnjene, pomeni, da so
               bile skupine velike. Nivo tistih vzgojiteljev oziroma strokovnih sodelavcev je bil
               zagotovo nižji kot je danes, pa bi težko upal tukaj zatrjevati, da pa je potem po
               končanem vrtcu bil nek nivo ali znanja ali socializacije otroka kaj manjši kot tisti,
               ki prihajajo kasneje oziroma prihajajo danes. Težko bi temu pritrdil. In sedaj o
               tistih očitkih, da ni potrebno oziroma da bi bilo dejansko izredno škodljivo
               zmanjševati nivo strokovnosti tistih zaposlenih v vrtcu, ki imajo z otroki
               vsakodnevno delo. Tukaj se moramo zavedati, da majhen otrok je zagotovo intelektualno
               na nekem nivoju razvitosti in tudi sposobnosti absorbiranja znanja, ki se mu ga
               predaja in težko bi sedaj lahko zagotovo trdili, da je nek strokovni delavec, ki je
               bistveno bolj izobražen, kar se tiče po stopnjah strokovnosti, da bo dejansko lahko
               otrok absorbiral velike nivoje znanja v primerjavi s tistim znanjem, ki mu ga lahko
               daje recimo s peto ali šesto stopnjo izobrazbe. To me bi težko kdo prepričal. In
               posledica, da imamo v vrtcih takšne izobražene strukture, bi bilo verjetno iskati
               tudi drugje, mogoče da je bilo to namenoma v to vgrajeno, da se je na ta način šolski
               sistem širil za izobraževanje tovrstnih vzgojiteljev, mogoče je tukaj iskati tudi
               možnost, da so se vzgojitelji šolali in ko so se izšolali jim je bilo potrebno dati
               večjo plačo kljub temu, da so opravljali povsem enako delo kot so ga opravljali prej.
               Tako, da tukaj kar se tiče tega bi veljalo dejansko temeljito razmisliti ali ne bi
               veljalo stvari optimizirati do neke mere.</p>
               <p>Sam se srečujem s problematiko vrtcev tudi iz lokalnega okolja in vemo, da so v
               vrtcih po nekje zasedenosti, zaradi izostankov, zaradi bolezni in ostalih ne
               optimalne oziroma vedno je nekje tam 20% nepopolnjenost in tukaj bi veljalo mogoče
               iskati tudi rešitve, da se pa na ta način ta opisna kvota nekoliko poveča na račun
               tega, da se potem, zaradi teh odsotnosti, ki so vsakodnevne, potem tudi nekje stvari
               pripeljejo do tistega 100% standardna. Hvala lepa.</p>
            </sp>
            <sp xml:id="SDZ4-Redna-23-2006-12-15.sp91">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replika, gospod Kumer. Izvolite.</p>
            </sp>
            <sp xml:id="SDZ4-Redna-23-2006-12-15.sp92">

               <speaker>DUŠAN KUMER:</speaker>

               <p>Hvala. Jaz bi povedal, da verjamem tem podatkom bi pa še dodal svoj podatek. V
               zadnjih 2 letih po statistiki, ki jo mi delamo se zakoni, ki smo jih sprejeli v tem
               Državnem zboru in ki jih uresničuje Vlada, izdatek za socialno varnost zniža za 1,6%,
               če bi ta bil plus zraven bi bilo 26,2% in bi imeli nad tem povprečjem.</p>
            </sp>
            <sp xml:id="SDZ4-Redna-23-2006-12-15.sp93">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Martin Mikolič.</p>
            </sp>
            <sp xml:id="SDZ4-Redna-23-2006-12-15.sp94">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni. Različni plačilni razredi omogočajo vsem staršem,
               ki imajo otroke v vrtcu enakovreden položaj, to so dejstva, to vemo. S predlogom, ki
               ga predlaga Stranka mladih Slovenije smatram, pa kljub temu, da ste že na
               predstavitvi hoteli demantirati, da bodo s tem pravzaprav prikrajšani tisti, ki
               plačujejo najmanjše vsote ..<stage>/Nerazumljivo./</stage>.. pridobili tisti, ki plačajo maksimalne
               oziroma tisti, ki so uvrščeni v visoke plačilne razrede.</p>
               <p>Poglejte, da bo ta zakon izboljšal demografsko stanje v Sloveniji, jaz imam velike
               pomisleke oziroma dvome glede tega. Če ne bomo znali postaviti ali pa razporediti
               določenih vrednot, ki so nas krasile v preteklosti, potem nam prav gotovo nobeden
               zakon ne bo pripomogel k temu, da se bo povečala rodnost oziroma izboljšalo
               demografsko stanje.</p>
               <p>Bom navedel nekaj, bom rekel, bolj krutih dejstev, s katerimi se srečujemo. Veste,
               smo pred, vsi vemo, da pred 20 in 30 oziroma še je več leti se v Sloveniji rodilo
               dvakrat več otrok kot danes. S ponosom smo občudovali stare očete, stare matere, kako
               se sprehajajo s svojimi vnuki. Danes se stari očetje, stare matere sprehajajo s
               svojimi hišnimi ljubljenčki.</p>
               <p>Moram povedati, da marsikatera družina da več za vzdrževanja le teh kot plača vrtec.
               Poglejte, mislim, da nekaj mesecev nazaj, me nagovori mlada mamica v Rogatcu, hvala
               župan, za 20 tisoč tolarjev, ki ste mi jih podarili ob rojstvu tretjega otroka.
               Nekako sem ji komaj dopovedal, da to ni denar župana, ampak smo sprejeli sklep na
               občinskem svetu, da bomo ob rojstvu otroka, temu otroku podarili 20 tisoč tolarjev.
               Na koncu je sama ugotovila in mu povedala, da sicer je pa najbolj vesela, da je to
               tretji otrok, pa da ne bom na stara leta sama. Ampak moram povedati, kaj sem kasneje
               doživel, ko sem prišel na sedež občine, sem šel pogledati, ker je ravno bilo
               pripravljeno poročilo o poslovanju, do tekočega meseca, koliko pa mi damo za
               novorojence, pa sem ugotovil določeno cifro, določeno višino sredstev. Veste, kaj sem
               še ugotovil, da pa damo več kot za mladorojence za, ki je zakonsko predpisano, pasja
               zavetišča. Pa se spet sprašujem oziroma bi tako rekel, pa je le nekaj narobe z nami.
               In se zelo dobro spomnim kolega Drobniča, ki je še kot minister velikokrat tukaj
               govoril o veselju do življenja. Nekateri ste malo s posmehom ali pa z ironijo
               pospremljali ta njegov stavek.</p>
               <p>Pa da zaključim, vsekakor smatram, da ni to rešitev, to kar predlagate s tem
               zakonom, da se bo demografsko stanje v Sloveniji izboljšalo, zato tudi zakona ne bom
               podprl. Hvala.</p>
            </sp>
            <sp xml:id="SDZ4-Redna-23-2006-12-15.sp95">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič. Prosim.</p>
            </sp>
            <sp xml:id="SDZ4-Redna-23-2006-12-15.sp96">

               <speaker>ALEŠ GULIČ:</speaker>

               <p>Spoštovani predsedujoči. Cenjene kolegice in kolegi! Jaz mislim, da je treba zakon v
               tej obravnavi podpreti. Razlogov za to je več, o mnogih ste spregovorili pravzaprav
               vsi, tudi tisti, ki ste rekli, da zakona oziroma nadaljnje obravnave ne boste
               podprli, ste vendarle nanizali toliko pozitivnih elementov, te sestavljanke, da jih
               lahko čisto brez sramu dam na to tehtnico in zato bom seveda podprl, da se o zakonu
               oziroma o tej možnosti vrtcev, ki bi jih plačevala država, to se pravi naj ne bi bili
               brezplačni, razpravlja naprej. Jaz mislim, da se v tem Državnem zboru na sploh
               premalo razpravlja in da zaradi tega prihaja potem do napetosti v zadnjih branjih, pa
               seveda tudi do bolj zapletenih zadev.</p>
               <p>Glejte, ponavadi se začne tako, kot danes, da zvemo, da ima Vlada nekje v svojih
               skrivnih predalih, skrivne predloge, o katerih ne izvemo ničesar, razen da bodo
               boljši. Potem se na osnovi tega zavrne predlog kogarkoli drugega, ker ni prav
               podpisan, ker ni prvo besedo imela Vlada in ko se to vendarle izglasuje in sprašujemo
               ministre različna vprašanja, potem spet ne razpravljamo o nepopolnih odgovorih
               ministrov, tako da na koncu ostane samo interpelacija, na kateri se pa potem govori o
               vsem, o čemer bi se moralo že prej. Zato se mi zdi, da je dobro, da gre zakon naprej
               v proceduro, kakorkoli se komu zdi, da je samovšečen, da je nepotreben, da je samo
               zavajanje itd. Konec koncev za tem predlogom stoji veliko podpisov državljanov in
               pretežno tistih državljanov, ki vidijo v tem plačevanju predšolske vzgoje problem.
               Res, da Vlada pravi, da je povsod po svetu to plačljivo, ampak je vendarle razlika
               koliko plačuje. Poglejte si Švedsko, pa boste videli, tri, dva ena, mislim, da je
               princip. Če boste pa tamle na hodnik šli vprašati, na hodnik, ni treba daleč, ni se
               treba potepati po celi Ljubljani, pa vprašali eno od varnostnic koliko plačuje, boste
               ... 150 tisoč po domače ima plače, 50 tisoč daje za vrtec. To je razmerje pri nas. In
               te zadeve je treba zmanjšati.</p>
               <p>Druga stvar, ki je ravno tako pomembna, seveda, je obljubljeno nižanje standarda,
               nižanje izobrazbe. Tukaj smo slišali, da za majhne otroke ni potrebno, da bi njihovi
               vzgojitelji kaj veliko vedeli. To je seveda velika neumnost, saj ne gre samo za
               učenje in ne gre za prodajanje pedagoških in metodičnih znanj, ampak gre za njihovo
               uporabo in jasno je, da morajo ljudje, ki imajo pred seboj ob sebi večje število
               otrok, obvladovati kaj drugega kot pa znati tisto, kar znajo starši. Predšolska
               vzgoja je prav gotovo zelo pomembna zaradi tega, ker vendarle v tistih bazičnih letih
               daje osnovo. Takrat se pravzaprav otroci na nek način odločajo ne kaj bodo v
               življenju, ampak kakšni bodo v življenju. Tam so bazične odločitve. To lahko vprašate
               tiste, ki se ukvarjajo s tem strokovno, ki to merijo, ki to prepoznavajo in ki te
               zadeve potem tudi preverijo, ali so resnične. Saj ni treba, da verjamete meni.</p>
               <p>V tem trenutku so naši vrtci prav gotovo primerljivi z evropskimi, primerljivi v tem
               smislu, da so tudi boljši, ampak to ni posledica niti dela teh dveh let te Vlade niti
               prejšnjih vlad, ampak je to proces, ki vendarle se vleče tam iz sredine 50. let,
               ponekod še dlje. Država mora sedaj v tem trenutku verjetno skrbeti, da ne poruši
               čisto vsega. In ker državo opravlja sedaj v tem trenutku ta Vlada, je jasno, da je ta
               naloga na tej Vladi.</p>
               <p>Sprememba plačevanja bi seveda prav gotovo stimulirala mlade za to, da bi se
               odločali prej za otroke. Konec koncev so tudi od svojih staršev izvedeli najbrž
               večkrat kakšen družinski strošek so predstavljali in seveda sedaj računati na stare
               starše, da ne bodo več vodili svojih hišnih ljubljenčkov okrog, ampak bodo skrbeli za
               vnuke je naivno, vsi stari starši morajo sedaj delati in še dlje bodo delali, ne gre
               samo za ta zakon, gre za vso zakonodajo, ki se spreminja, za vse obveznosti, ki se
               dodajajo ljudem. Stari starši bodo delali še precej časa, mogoče bodo lahko pazili na
               pravnuke, na vnuke prav gotovo ne bodo mogli. Starši bodo ob vsej zakonodaji delovni
               in o vseh pravljicah o fleksibilnosti in ne vem še čem pol delovnega dne hodili v
               službo, drugo polovico si bodo pa že iskali rezervno službo, če jim ta izgine, če jim
               ta usahne. Večina ljudi dela že skozi cel dan in je jasno, da je to razlog, zakaj se
               pozno ali pa sploh ne odločajo za otroke. Ne moremo gledati samo enega zakona, ampak
               vse tisto, kar počnemo.</p>
               <p>Prav gotovo pa je ta predlog, ki ga je prinesla v parlament Stranka mladih Slovenije
               upoštevanja vreden in ga je potrebno do dobra pogledati in o njem razpravljati. Danes
               pa tudi še v naprej. Mislim, da bi bilo nemarno in nesramno, če bi ga zavrnili. Hvala
               lepa.</p>
            </sp>
            <sp xml:id="SDZ4-Redna-23-2006-12-15.sp97">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Štebe. Prosim.</p>
            </sp>
            <sp xml:id="SDZ4-Redna-23-2006-12-15.sp98">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovane kolegice in kolegi, državna sekretarka!
               Predstavniki predlagateljev, jaz si bom odmeril manjši čas še, zaradi svojih kolegov.</p>
               <p>Nekako že v enoumju je bil podoben sistem, niso bili vsi deležni možnosti, da gredo
               v vrtec, potrebno jih je bilo tudi takrat plačati. Sedaj v brezumju pa so stroški
               varstva otrok pod podobnim sistemom, se pravi zopet ne morejo vsi iti v vrtec in še
               vedno jih je treba plačati, so stroški teh otrok bistveno večji. V enoumju ni bilo
               problemov s sindikati in niso imeli takih hudih normativov, niso vedeli, kaj je to
               hasap, danes to vsi vemo in taka so dejstva.</p>
               <p>Jaz sem skoraj 10 let spremljal gibanje stroškov, ki jih imajo občine s tistim delom
               cen programov vrtcev, ki jih morajo pač nadomestiti in ti stroški so se nekako v
               osmih letih povečali za trikrat in predstavljajo skoraj med petino in četrtino vseh
               stroškov, ki jih občine namenjajo iz svojih proračunov, ogromni zneski. Tako da so
               občine kar navdušene nad takimi razmišljanji, ki jih imamo, da bi res tudi predšolska
               vzgoja podobno kot obvezno osnovnošolsko izobraževanje, ki je potrebno za
               nadaljevanje izobraževanja in tudi za pridobivanje delovnega mesta, da bi to bilo
               prenešeno na državo in so se občine pripravljene odreči delu dohodnine recimo 10% ali
               celo več.</p>
               <p>S tem bi se tudi na nek način izenačile razlike med tistimi deli v Sloveniji, ki so
               bogatejši in plačujejo več davkov, ti davki bi se pa namenjali tudi in pretežno v
               tiste dele, ki so revnejši in nimajo teh možnosti. Problem zagotoviti vrtčevsko
               vzgojo za vse otroke je hud in velik. In menim, da je to skoraj nemogoče oziroma
               lahko bi na nek način pa le uvedli enakost tako, da bi, tudi ta predlog kroži<stage>(?)</stage>, da
               bi vsak otrok do 6. leta starosti prejel mesečno določen znesek, vsak otrok, ne samo
               tisti, ki je v vrtcu, tudi tisti, ki je doma pri starših, pri babici, dedku in tako
               naprej. Tudi ta del vzgoje v stiku s svojimi starši, starimi straši je pomemben del
               predšolske vzgoje, kakor tudi je pomembno, da se otroci socializirajo in se dobijo s
               svojimi vrstniki ne samo na dvorišču, na igrišču, ampak tudi v vrtcu v smislu
               predšolske vzgoje. Tako, da bi bilo potrebno razmišljati na tak način.</p>
               <p>Jaz vsekakor se ogrevam zato, da se predšolska vzgoja na podoben način kot obvezno
               osnovnošolsko izobraževanje prenese na nivo države, brezplačen vrtec pa pomeni za vse
               starše potem sistemsko koordiniran pristop, če bi se na tak način odločili od davčne
               politike do drugih elementov, ukrepov, ki so potrebni, če bi želeli do takšnega
               idealnega cilja priti. Vedno je treba denar nekje vzeti ali prihraniti in na ta način
               omogočiti tak pristop. Vsekakor v trenutnem stanju bi bil že velik napredek, da
               država prevzame te obveznosti in da postopoma olajša staršem in to vsem staršem
               finančno breme, ki ga imajo s predšolsko vzgojo, da ne govorim z ostalimi elementi.
               Tako, da to bi bilo nekako moje priporočilo pri tej razpravi. Menim pa, da je tukaj
               Vlada tista, ki lahko da usklajen, celovit, integriran predlog zakona, ki bo
               postopoma verjetno sledil neki strategiji, o katerih ciljih tukaj razpravljamo in je
               zdaj na Vladi, da jih izbere in določi in predlaga potem v postopek. Hvala lepa.</p>
            </sp>
            <sp xml:id="SDZ4-Redna-23-2006-12-15.sp99">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Jožef Horvat. Izvolite, prosim.</p>
            </sp>
            <sp xml:id="SDZ4-Redna-23-2006-12-15.sp100">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovana državna sekretarka s sodelavkama,
               spoštovani predstavnik Stranke mladih Slovenije, kolegice in kolegi! Predlog zakona o
               spremembah in dopolnitvah zakona o vrtcih je spodbudil mnoge razprave v slovenskem
               prostoru, seveda tudi pozitivne in v tem pogledu gre pozdraviti pobudo Stranke mladih
               Slovenije.</p>
               <p>Predlagana rešitev je sicer unikatna v EU, je všečna in človek bi jo kar podprl.
               Vendar, če se postavimo na stran uresničevalca, potem se ustavimo pri zahtevi "Vlada
               naj za leto 2008 zagotovi 80 milijard, Vlada naj za leto 2009 zagotovi 90 milijard."
               Če berem analizo Sistem financiranja predšolske vzgoje v nekaterih države v EU našega
               Inštituta za ekonomska raziskovanja med drugim piše tudi tole, citiram: "Če
               primerjamo dejansko plačilo staršev za predšolsko vzgojo dveh otrok v državah OECD in
               v Sloveniji za izbrane tipe družin lahko ugotovimo, da to plačilo v Sloveniji
               predstavlja nižji delež bruto plače povprečnega proizvodnega delavca, kot v povprečju
               v državah OECD. Podobno lahko ugotovimo tudi, če primerjamo dejanska plačila staršev
               za predšolsko vzgojo dveh otrok, kot delež neto družinskih dohodkov." Na podlagi teh
               izračunov bi lahko sklepali, da je predšolska vzgoja v Slovenija poceni, kar je
               nasprotno od ugotovitve, da se glede na najvišje plačilo staršev za predšolsko vzgojo
               Slovenija uvršča med države, kjer je predšolska vzgoja najdražja. S tem želim
               povedati, da stanje v Sloveniji le ni tako dramatično, seveda, pa trdim tudi to, da z
               denarjem oziroma samo z denarjem v Sloveniji demografskih trendov oziroma demografske
               slike ne bomo obrnili na pozitivno.</p>
               <p>Še drugo se mi tukaj poraja, in sicer, če človek nekaj dobi zastonj, enostavno tega
               ne zna ceniti. Želim vas spomniti na certifikate. Nekateri so imeli srečo, kako so te
               certifikate vložili, nekateri smo imeli manj sreče, ampak danes nas pravzaprav zato
               glava ne boli, tudi če so naše naložbe bile napačne. Tistih 300 ali 400 jurjev nam
               pravzaprav danes nič ne pomeni.</p>
               <p>Še naprej, primer, če starši ne bi plačevali popolnoma nič za storitve otroških
               vrtcev, potem tudi ne bi bilo logike, da bi starši imeli v organih vrtcev svoje
               predstavnike, ne bi bilo pravzaprav niti moralno ne, to pa pomeni, da starši, če ne
               bi bili njihovi predstavniki v organih, ne bi mogli izvajati kontrole na izvajanje
               storitev otroških vrtcev.</p>
               <p>Na nek način me je predlagatelj razočaral tudi s tem, ker se ni dotaknil enega
               primera oziroma veliko je takšnih primerov, kjer že do sedaj je veliko družin se
               odločilo po lastni svobodni presoji, da recimo eden od staršev, običajno je to mama,
               ostane doma. In družina se odpove eni plači. Gre tud za pet, šest ali več članske
               družine, kjer je mama doma, v službi samo oče, se pravi samo ena plača. Pa se da,
               ampak na nek način so take družine, ki imajo tako rešeno skrb za otroke in sam trdim,
               da je najboljša, so takšne družine na nek način zapostavljene, seveda bile že tudi do
               danes. In tukaj je moje razočaranje, ker se predlagatelj s temi primeri ni ukvarjal.
               Zakona v tej obliki kot je predlagan, ne morem podpreti. Hvala lepa.</p>
            </sp>
            <sp xml:id="SDZ4-Redna-23-2006-12-15.sp101">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Ljubo Gremič. Prosim.</p>
            </sp>
            <sp xml:id="SDZ4-Redna-23-2006-12-15.sp102">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Predstavnice ministrstva, predstavniki
               Stranke mladih, kolegice in kolegi. Prvo bi želel podati oceno, ki je na podlagi
               mojega poznavanja dela v vrtcih ta, da kvaliteta vzgojnega dela v vrtcih je na
               zavidljivi kakovostni ravni. In da seveda je rezultat te kakovosti prav gotovo vrsta
               aktivnosti v preteklih letih, da pa je prav gotovo mogoče z izboljšavami narediti še
               marsikaj več. Sam bi, ko govorimo o tem zakonu, pričakoval bistveno večjo
               naklonjenost Vlade do takšnega predloga. Zakaj ocenjujem, da je pričakovanje Vlade
               pri meni bilo takšno? Predvsem zaradi pobud, ki so bile dane tudi že v prejšnjem
               mandatu, z zakoni oprostiti ali zagotoviti brezplačne prevoze, zagotoviti brezplačno
               prehrano in glede na to, da je največja koalicijska stranka sedaj z odločilnim
               vplivom tudi v tej Vladi, je bilo moč in pričakovati v teh dveh letih vladanja
               bistveno večjo intenzivnost urejanja tega področja, kot ga lahko danes spremljamo. Mi
               samo s posameznimi amandmaji poskušali povečati delež sredstev za financiranje tako
               prevozov, šolske prehrane. Žal večina ali pa vsi amandmaji so bili zavrnjeni. In če
               pogledamo predlog, ki ga imamo danes na mizi in odklonilen odnos, ki ga tukaj ima
               Vlada, kaže na delovanje ne urejanja tega področja, ali pa nezavedanja tega področja
               glede na to, da Vlada s tem kaže, da to področje ni njena prioriteta.</p>
               <p>Zakaj govorim, da to področje ni njena prioriteta? Iz dveh vidikov. Prvi vidik je
               ta, da Vlada z vrsto ukrepov, ki so povezani s spremembo zakonov na področju
               Ministrstva za delo, družino in socialo, kaže bistvene posege v tako imenovano
               socialno pravičnost v zagotavljanje socialnih transferjev. Na drugi strani smo
               sprejeli vrsto zakonov, kjer pravzaprav Vlada usmerja zaposlitev v slabše kakovostna
               delovna mesta, ki prav gotovo ne vplivajo stimulajoče na oblikovanje družin, kajti ne
               želimo si ali pa želimo si čim manj slabo plačanih delovnih mest.</p>
               <p>Seveda so argumenti in tukaj se pridružujem kolegu Kumru, ki je navedel kar nekaj
               argumentov v stališču Vlade, pravzaprav zelo površni in imajo samo en cilj, kako
               pokazati, da ta zakon naj ne doživi nadaljnje nadgradnje. Kajti kako razumeti prav
               gotovo zelo, bi rekel, nekorektno pripombo, da gre za bistven odmik od procesov
               decentralizacije, pri čemer v nadaljevanju govorite, da gre za pristojnost lokalnih
               skupnosti in govorite celo tako, da gre za izvirno pristojnost lokalne skupnosti in
               potem govorite, kako bodo pokrajine odigrale pomembno vlogo, ko bo do pokrajin prišlo
               in na drugi stopnji govoriti o zagotavljanju finančnih sredstev skozi Zakon o
               financiranju občin, pri čemer je že bilo tudi danes tukaj povedano, da gre pravzaprav
               za zelo izrazito obliko centraliziranja finančnih sredstev.</p>
               <p>Tukaj bi želel opozoriti tudi na to, da se prav gotovo vsi zavedamo v kakšno obliko
               ali v kakšne intenzivnosti se opredeliti do socialne pravičnosti. ko govorimo o tem
               zakonu se meni pojavlja vprašanje, ali nekdo, ki ima petkrat, desetkrat ali še
               bistveno več, kot nekdo, ki je v socialni šibkejši skupini, naj ima enako možnost
               neplačevanja vrtca. Prav gotovo je to zelo pomembno vprašanje v odnosu plačil in
               seveda tukaj se mi zdi, da bi bilo s strani Vlade prav gotovo pomembno slišati,
               kakšen je odnos Vlade do takšnega vprašanja. Kajti tudi odgovor na to vprašanje bo
               zelo pomemben, ko bomo iskali rešitve v nadaljevanju, kajti imamo več možnosti
               znotraj tega, o čemer danes govorimo ali popolna oprostitev plačevanja cene v vrtcu
               ali pa nekako selektiven pristop glede na premoženje in glede na dohodke posameznih
               družin.</p>
               <p>Mi smo danes tukaj že omenili predlog. In glede na to, da je kolegica Tavševa že
               govorila o tem, da posamezni skoki lahko prinesejo, pravzaprav nestimulirano obliko
               odločanja za nadaljevanje kariere, kajti na drugi strani prinesejo več negativnih
               učinkov, kot pozitivnih. Zato je seveda eden izmed modelov, o katerem bi lahko
               razmišljali ta, da naredimo iz stopničastih skokov razredov nekako zvezno
               porazdelitev. Seveda je potem pomembno, kam pomikamo to krivuljo in do kod naj država
               ali lokalna skupnost pomaga pri sofinanciranju. Danes smo slišali, da je nekako 80 %
               najvišji delež glede na ceno in je 20% tistega deleža, ki je pokrit v ceni. Lahko se
               pogovarjamo o tem, da je seveda pomik te krivulje bistveno nižji, torej da se
               pogovarjamo samo o 50 % plačilu kot najvišjemu znesku za plačilo vrtca.</p>
               <p>In tukaj so seveda dileme, znotraj katerih bi danes v uvodni obrazložitvi pričakoval
               bistveno več s strani Vlade. Kajti, ko preberemo zaključek ocene o zakonu Vlade,
               lahko ugotovimo naslednje, da Vlada pravzaprav že ima ukrepe, kako spremeniti to
               področje, ampak danes tukaj ne želi povedati niti besedice. Kajti danes smo 15.
               decembra, takoj v začetku novega leta oziroma ob začetku naslednjega leta, pa že
               lahko pričakujemo, kako bo Vlada v parlamentarno proceduro vložila svoj predlog
               sprememb in dopolnitev in seveda bi danes lahko tudi poslanke in poslanci bistveno z
               več argumenti se odločali o tem, kako in kaj ravnati s tem besedilom, ne pa samo
               računati kot predstavnice Vlade računajo na parlamentarno večino, da seveda bo
               predlog, ki je tukaj takšen, preglasovan, brez da bi pa tukaj danes slišali res
               argumente, ki govorijo o tem, da je ta predlog zakona slab.</p>
               <p>Jaz seveda ocenjujem pobudo Stranke mladih kot pomembno pobudo k reševanju in
               odpiranju perečih problemov tega vprašanja, kajti tudi po lokalnih skupnostih je zelo
               velika razlika v kakšen deležu občinskih proračunov posamezne lokalne skupnosti
               morajo sofinancirati šibkost, torej dohodkovno šibkost, premoženjsko šibkost
               posameznih prebivalcev določenih lokalnih skupnosti. In tukaj obstaja v Sloveniji
               veliko razlik, velike razlike obstajajo med posameznimi lokalnimi skupnostmi, glede
               na dohodkovno in premoženjsko stanje posameznih družin. Tudi tukaj danes nismo
               slišali nobenega pomisleka, ali bo skozi sistem financiranja občin, takšnim občinam
               drugače pomagano, kot pa je v okviru samega zakona predvidena ta centralizacija.</p>
               <p>Glede na to, da je Stranka mladih v času, ko je bila parlamentarna stranka nekako z
               Zakonom o subvencioniranju študentske prehrane nekako uredila en sklop, se mi zdi
               normalno delovanje, da poskuša s svojo pobudo, s tem tudi nadaljevati. Mogoče bi
               lahko to naredila že celovito takrat, ko je bila bližje temu odločanju, ampak zdi se
               mi pomembno, da bi, ko govorite o posameznih segmentih slovenske družbe, bilo dobro
               videti celotno vertikalo. Kajti znotraj subvencij socialnih pomoči obstaja vrsto
               različnih možnosti, priložnosti, nekatere so izkoriščene, nekatere izkoriščene niso.
               In prav gotovo je razprava danes o brezplačnih vrtcih oziroma za starše, torej o
               prenosu obveznosti iz staršev in lokalne skupnosti na državo bila priložnost, žal s
               strani Vlade nismo slišali možnosti in pogledov, ki jih Vlada na tem področju ima. In
               seveda upam, da s podporo zakonu, ki bi v drugi obravnavi omogočila, zato da odpiramo
               ta vprašanja še naprej, da skupaj iščemo rešitve, lahko bila pot k temu, da do teh
               rešitev čim prej pridemo. Hvala lepa.</p>
            </sp>
            <sp xml:id="SDZ4-Redna-23-2006-12-15.sp103">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl.</p>
            </sp>
            <sp xml:id="SDZ4-Redna-23-2006-12-15.sp104">

               <speaker>MAG. MILAN M. CVIKL:</speaker>

               <p>Hvala lepa. Kolegi in kolegice, predstavniki predlagatelja, predstavniki Vlade,
               najprej seveda bi rad povedal, da to, o čemer danes govorimo je ena stopetdesetina
               javnega denarja. Ena stopetdesetina javnega denarja bi omogočila, da bi v
               življenjskem ciklusu prebivalca Slovenije, prebivalke Slovenije zagotovili to, kar
               sicer zagotavljamo v življenjskem ciklusu. Ob socialnem sistemu zdravstvenega varstva
               so porodi solidarnostno financirani in neposredno ne obremenjujejo posameznih družin.
               Tako velja za osnovno šolo, tako velja za srednjo šolo, tako velja za visoko šolstvo.
               V kolikor se posameznik znajde v podjetju, ki je izgubilo svoj položaj na trgu, mu z
               aktivno politiko zaposlovanja ali s pomočjo za brezposelnost omogočimo, da ohranja
               dostojno življenje in podobno je po upokojitvi, še na koncu ob zadnjem slovesu država
               poskrbi za pokritje stroškov pogrebov. Samo obdobje, ko gredo mame iz porodniške ali
               pa očetje iz porodniške nazaj v službo, in dokler ne gredo otroci v osnovno šolo, pa
               se pojavlja situacija, v kateri je ta odgovornost najprej organiziranja in
               financiranja vrtcev stvar občin, kjer imamo potencialne probleme, ki so povezani s
               tem, da ljudje razmišljajo, ali še imeti višjo plačo in zaradi tega priti v višji
               dohodkovni razred in zato plačati več denarja ob plačilu vrtcev ali preprosto se
               izplača, v narekovaju, ohranjati nižjo raven.</p>
               <p>In temeljno vprašanje z mojega zornega kota je naslednje. Ali bomo uspeli v Državnem
               zboru o teh 20., 25. milijardah, od tej eni 150-tini javnega denarja razpravljati in
               to zagotoviti na enak način, kot smo pred slabim mesecem v slabi uri podelili 100
               milijard tolarjev denarja za neko izgradnjo železniške infrastrukture ali pa 250
               milijard denarja za to ali ono poroštvo. To je temeljno vprašanje. Vlada namreč
               pravi, da minister za finance, Ministrstvo za finance, občine itn., ne morejo
               zagotoviti ustreznih sredstev. Seveda je veliko potrebno ob tem tudi povedati, kako
               nadgrajevati obstoječi sistem, ampak temeljni predlog predlagateljev je vendarle v
               osnovi v tem, da želijo pripomoči k uresničevanju tako imenovanega, tako je bil
               predstavljen, prvega cilja Vlade Republike Slovenije gospoda Janeza Janše, to je
               povečevanje rodnosti. In mnenje Vlade, ki to zavrača, celo nemožnost da bi danes z
               ustreznim sklepom omogočili nadaljevanje razprave, ali je potrebno eno 150-tino dati
               za to, da bomo imeli v Sloveniji neko demografsko sliko, ki bo v prihodnosti
               zagotavljala vzdržnosti drugih sistemov, ne samo pokojninskega, še tudi kakšnega
               drugega, zdravstvenega, če hočete, o tem ne želimo odpreti diskusije. In sam bom
               zaradi tega predlog predlagateljev stranke mladih podprl. Zato, da odpremo razpravo,
               da omogočimo v drugi obravnavi na matičnem delovnem telesu razmislek o tem, kako
               vprašanje financiranja vrtcev umestiti v celotno vprašanje financiranja funkcij
               države. Če tega ne omogočate, potem ste najmanj dvolični. Pred slabim mesecem v eni
               uri 100 milijard denarja za železnice, pred štirimi meseci 250 milijard denarja za
               avtoceste, danes pa ne želite podpreti niti začetka razprave o tem ali naj ta ena
               stopetdesetina konkurira drugim odhodkom slovenskih javnih financ. In mislim, da ima
               stranka mladih prav in mislim, da bi bilo potrebno to razpravo odpreti. Hvala lepa.
           </p>
            </sp>
            <sp xml:id="SDZ4-Redna-23-2006-12-15.sp105">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospa mag. Potrata.</p>
            </sp>
            <sp xml:id="SDZ4-Redna-23-2006-12-15.sp106">

               <speaker>MAG. MAJDA POTRATA:</speaker>

               <p>Hvala, gospod podpredsednik. Od izrazito finančnih problemov se želim osrediniti na
               nekaj drugih vprašanj, ki se mi odpirajo ob tem predlogu sprememb in dopolnitev
               zakona.</p>
               <p>Vprašanje predšolske vzgoje je zame pomembno za zagotavljanje enakih možnosti iz
               dveh vidikov: z vidika otrok, ki lahko ob kakovostni predšolski vzgoji dobijo odličen
               temelj, vsaj kar zadeva jezikovno kompetenco in prav jezikovna kompetenca je
               najpomembnejši temelj za vse nadaljnje oblike izobraževanja. In tu so tiste skupine
               prebivalstva, ki so socialno manj spodbudne, pač, deležne neke priložnosti, ki je
               brez vključitve v otroško varstvo ne bi bile deležne.</p>
               <p>Drugi vidik enakih možnosti je združljivost starševstva in poklicnega življenja. Če
               bi kolegi iz koalicije natančno premislili o tem, koliko zakonskih dopolnil smo
               sprejeli na Odboru za delo, družino in socialne zadeve, ki stimulirajo zapuščanje
               trga dela za mlade starše, zato da ostanejo pri družini, bi videli, da nismo v enaki
               meri poskrbeli za spodbujanje vključevanja mladih staršev v trg dela. In to je samo
               en del enakih možnosti. Zanimivo pri vsem tem je, da se vprašanje izobrazbe in
               standardov odpira zlasti pri tistih, ki so v svojih okoljih podžupani ali župani in
               gledajo na otroško varstvo samo s finančnega vidika in vidika stroškov. Prav zato se
               mi zdi, da bi program moral biti financiran na državni ravni, da bi lokalno okolje
               poskrbelo za dodatne programe, za tisto kar bi bil nadstandard v otroškem varstvu.</p>
               <p>V rokah imam delovno gradivo strategije razvoja predšolske vzgoje v Mestni občini
               Ljubljana. Ne vem koliko občin še ima tako strategijo, ampak dejstvo je, da je ravno
               v takih dokumentih mogoče videti, kam naj predšolska vzgoja gre in kako naj bo
               organizirana. Jaz od spoštovane gospe državne sekretarke nisem slišala ničesar o tem,
               kakšne spremembe se napovedujejo. In ob začetku novega leta naj bi bilo že v Državnem
               zboru, gospa sekretarka napovedovali ste še dolg usklajevalni postopek z lokalnimi
               skupnostmi, ali bo to 1. januarja res že tukaj, ne vem, ampak če poslušam koalicijske
               poslanke in poslance, se mi zdi, da se njihova predstava o predšolski vzgoji obrača
               ne v prihodnost, ampak v preteklost. In potem se sprašujem, zakaj se pri voznem
               parku, ki ga ima ta Vlada, ne obračamo v preteklost, ampak hočemo imeti vedno boljši
               vozni park, ki tudi nekaj stane.</p>
               <p>Položaj, v kakršnem smo, postavlja tiste, ki trdijo s strani Vlade, da je znanje
               vrednota in strateška usmeritev te Vlada, postavlja te na laž. Ob vsem tem, kar se
               dogaja v zvezi z izobraževanjem in tudi z odnosom do tega predloga zakona. Hvala.
           </p>
            </sp>
            <sp xml:id="SDZ4-Redna-23-2006-12-15.sp107">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Slavko Gaber. Prosim.</p>
            </sp>
            <sp xml:id="SDZ4-Redna-23-2006-12-15.sp108">

               <speaker>DR. SLAVKO GABER:</speaker>

               <p>Najlepša hvala gospod podpredsednik. Spoštovane kolegice in kolegi! Par stvari je,
               se mi zdi, jasnih po tej razpravi in tozadevno je bila vsekakor koristna.</p>
               <p>Najprej ne kaže prelahkotno razpravljati o tem, kako bi strošek, ves kar prevalili
               na ramena države in bi okrog 20 milijard tolarjev že kje našli. Takšna razprava, če
               kdo kaj ve o javnih financah ni prav posebej produktivna, tudi ko vemo, da se kje
               drugje zapravlja. Tudi če se kje drugje, na tem področju ni potrebno ravnati na ta
               način.</p>
               <p>Tisto, kar je hkrati zelo pomembno in je slab znak, pa je dejstvo, da se nam
               povečuje delež, ki ga starši plačujejo ob tem, ko smo, in se nam je povečal prav v
               zadnjem obdobju, ob tem, ko smo že zelo visoko med evropskimi državami po deležu, ki
               ga starši plačamo za to, da lahko imamo otroka v vrtcih. Zato je smiseln razmislek,
               kako postopoma ta delež zniževati, zniževati, kot sem že rekel za vse kategorije
               prebivalstva, razen za tiste, ki so zares tako bogati, da je že njim hudo. In bi bilo
               zelo dobro, da si sami plačajo vrtec za otroke.</p>
               <p>In pri tem, ko razmišljamo, kakšen je status vrtcev pri nas, je en zelo pomemben
               podatek, ki je na razpolago, da mi spadamo, če razdelimo evropske države na dva dela,
               v tisti del, ki se ne more pohvaliti, da zelo veliko da iz javnih financ za vrtce.
               Praviloma tega ne plačuje država po Evropi, pravilo se to ureja na ravni lokalnih
               skupnosti. Avstrija na primer namenja 0,55% BDP za vrtce, mi okoli 0,56%, Irska
               0,44%, Italija tudi 0,44%, Nizozemska 0,38% medtem, ko, in to je eden del držav,
               drugi del, prva liga na področju skrbi za otroke na področju otroškega varstva so pa
               države kot je Danska, ki daje okoli 2% BDP za to, Finska, ki daje nekaj več kot 1,1%,
               Švedska, ki daje 1,9%. Mi bi se morali iskati tukaj vmes, seveda ne moremo skočiti
               proti Skandinaviji oziroma proti nordijskim državam bolj točno, lahko pa se premikamo
               proti 0,6%, 0,7% in na ta način poskrbimo za tiste, ki res potrebujejo to otroško
               varstvo ceneje, da ga bodo zares dobili. Varstvo, vzgoja in deloma izobraževanje
               poteka v vrtcih v Sloveniji, ne igrajmo se in ne reducirajmo tega, ne izvajajmo tega
               samo na varstvo. Če bo tam na delu samo varstvo, potem bo kompenzacijska vloga naše
               predšolske vzgoje, to pomeni pomoč tistim, ki z najmanj priložnosti za življenje
               vstopajo, za uspeh v življenju vstopajo v vrtce, majhna, zelo majhna. Raje, kot da
               ciljamo in denar razsujemo po vseh kategorijah otrok, se poskušajmo dokopati do te
               ciljane dodatne pomoči. Ti dve smeri se meni zdi, da sta smiselni, in pri tem naj si
               kdo pogleda, ki verjame, da imamo preveč izobražene vzgojiteljice, kako to izgleda v
               drugih državah. Slovenski sistem izobraževanja tega kadra je trenutno primerljiv z
               evropskimi sistemi, ki kaj štejejo. V Evropi se celo kaže, da se povečuje delež
               tistih, ki na ravni fakultetne izobrazbe izobražujejo vzgojiteljice. In s tem se je
               potrebno soočati, na ta način, v to smer je verjetno pametno iskati dograditve
               sistema. Meni bi bilo osebno drago, če bi to lahko naredili ob tem zakonu in mi bomo
               zato podprli, da gre v drugo obravnavo. Naj pa še enkrat povem, takega, kot je, tudi
               s to osnovno vsebino, vsem vse brezplačno, tega mi v drugi obravnavi ne bomo podprli.
               Računamo, da bo zakon dograjen za drugo obravnavo.</p>
            </sp>
            <sp xml:id="SDZ4-Redna-23-2006-12-15.sp109">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Alenka Jeraj. Prosim.</p>
            </sp>
            <sp xml:id="SDZ4-Redna-23-2006-12-15.sp110">

               <speaker>ALENKA JERAJ:</speaker>

               <p>Hvala za besedo. Še enkrat, lep pozdrav. Enkrat v začetku je bila omenjena Francija
               in bi mogoče tukaj samo še en podatek, ki pa ni bil omenjen, da so v Franciji
               brezplačni vrtci, o tem ne bom govorila, pač pa o tem, da je v Franciji v oddelku 28
               otrok ali celo več, pri nas je pa normativ 22. Tako je potrebno povedati vse podatke.
               Nekateri ste izrazili mnenje, da bi moral biti vrtec morda celo obvezen oziroma bi
               morali biti vsi otroci vključeni. Jaz se s tem ne morem strinjati oziroma je to
               verjetno odločitev, ki bi jo morali vseeno prepuščati staršem. Že pri osnovni šoli se
               prav veliko ne morejo odločati sami, ampak otroka vpišejo v najbližjo šolo, nekaj
               zasebnih šol, ampak tudi niso vsem vedno dosegljive zaradi oddaljenosti ali kaj
               podobnega. Nekateri so tudi izražali nekako, da doma otrok ne napreduje, se ne more
               naučiti, ne razvijati. Tudi na to ne morem pristati. Jaz mislim, da marsikdaj je
               lahko otrok z enim od staršem ali celo obema, s starimi starši prav tako lahko
               določene stvari razvija in ni samo vrtec tisti, ki bi jih nekako naučil ali pa
               socializiral. Stari starši ali starši otroka tudi bolje poznajo in lahko razvijejo
               tisto, kjer je dober, včasih se pri kakšnih vzgojiteljih ali pedagoških delavcih
               kljub vsej izobrazbi to ravno ne dogaja. Jaz poznam tudi kar nekaj mladih mamic, ki
               bi z veseljem ostale vsaj še kakšno leto po porodniški doma, ker menijo, da je to za
               otroka dobro in si tudi želijo biti več časa z njim. In veliko staršev dejansko reče,
               da naj bo otrok do tretjega, četrtega leta doma, potem pa bo šel v vrtec takrat.
               Sploh pri fantkih pravijo, da vsi zbolijo, se nalezejo raznoraznih bolezni, ne bi
               zdaj, ali je to samo v vrtcu in jih sicer ne bi dobili, ampak nekateri se tudi tako
               odločajo, da je v tem občutljivem obdobju je bolje, da je doma. Morda je res problem
               pri kakšnih otrocih, ki so sami, ki nimajo bratcev in sester in je verjetno dobro, da
               se vključijo v širšo skupino in se učijo stvari deliti, da se naučijo, da niso edini,
               ampak očitno se starši tega že zavedajo. Prej sem povedala v odstotkih, v drugo
               starostno skupino je vključenih 81% otrok. In to je kljub vsemu veliko, očitno starši
               rečejo: "Pred šolo ga bomo dali v vrtec, da bo spoznal prijatelje in podobno". Jaz se
               strinjam, da so vrtci v Sloveniji dragi. Na tem bi pa morali nekaj narediti. Vprašati
               se moramo, kaj lahko racionaliziramo. V nekaterih občinah bi lahko združili
               računovodske službe vrtca, šole, mogoče tudi na občino, tudi to so izražali nekateri
               župani. Ponovno pogledamo, ali je optimalno število ur, ko morata biti v skupini
               vzgojiteljica in pomočnica, ali se da kombinirati šolskega hišnika, hišnika iz vrtca,
               ko na isto stran vozita hrano v podružnične šole ali pa dislocirane enote vrtca. Kot
               sem povedala že na začetku, problem ni enostaven in zato samo reči, imejmo brezplačne
               vrtce ni tako zelo enostavna rešitev, kot se sliši. Razmišljati moramo o tem, da
               dejansko ohranjamo kvaliteto, da racionaliziramo...<stage>/Znak za konec razprave./</stage>... morda
               da spremenimo razmerje 20:80 ali kaj podobnega. Po zagotovilih ministrstvo v tej
               smeri tudi dela in pri teh jih podpiramo in pričakujemo rešitve. Hvala.</p>
            </sp>
            <sp xml:id="SDZ4-Redna-23-2006-12-15.sp111">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še besedo predstavnik Vlade? Izvolite.</p>
            </sp>
            <sp xml:id="SDZ4-Redna-23-2006-12-15.sp112">

               <speaker>DR. MAGDALENA ŠVERC:</speaker>

               <p>Mogoče samo še enkrat, tisto kar sem že na začetku poudarila, da tudi Vlada vidi, da
               je ta razprava pozitivna, da je bilo tukaj slišati polno konstruktivnih argumentov in
               pa tudi predlogov, kako bi lahko predšolsko vzgojo, za katero se zavedamo vsi v
               Sloveniji, ne samo odgovorni na ministrstvu, da je izredno pomembna za vstop, za
               nadaljnje izobraževanje. Zato je po večletnem sprejetju Zakona o vrtcih treba te
               stvari na novo postaviti, na novo razmisliti z vseh vidikov, tako z vidika sociale,
               ekonomskih vidikov in pa tistih, ki na koncu jih vsi želimo zasledovati, tudi z
               vidika kakovosti predšolske vzgoje.</p>
               <p>Rada bi odgovorila samo gospe Potrata, da mi nismo rekli, da bomo 1. januarja
               pripravili nov zakon, ampak smo rekli da naslednje leto pripravljamo izhodišča za to,
               da bomo lahko potem vložili zakon, ki bo prinašal nove rešitve. Hvala lepa.</p>
            </sp>
            <sp xml:id="SDZ4-Redna-23-2006-12-15.sp113">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še besedo predlagatelj. Izvolite prosim.</p>
            </sp>
            <sp xml:id="SDZ4-Redna-23-2006-12-15.sp114">

               <speaker>DARKO KRAJNC:</speaker>

               <p>Hvala za besedo. Spoštovane gospe in gospodje poslanci! Ko smo predlagali zakon v
               proceduro oziroma ko smo se sploh pogovarjali, kako se lotiti tega problema, smo
               imeli pred seboj dva cilja. Osnovni cilj je pripeljati do konca in zagovarjati tiste
               otrokove pravice, to pomeni enake možnosti dostopa do predšolske vzgoje. Bil je pa še
               en vmesni cilj, ki ga ravno danes dosegamo v teh klopeh, in ta je, da smo dejansko
               želeli opozoriti na nevzdržnost sedanjega sistema. Iz vaših razprav lahko ravno
               razberemo, da je malokdo ravno zadovoljen s tem sistemom, ki ga imamo, zato si toliko
               bolj srčno želimo, da danes to spremembo predloga zakona tudi podprete, ravno na
               način, da še dodatno spodbudite ministrstvo, da bo čim prej pripravilo nadgradnjo
               našega predloga, da bo tudi sprejemljiv za večino vseh poslank in poslancev. Če
               govorimo o nevzdržnosti sedanjega sistema, bi opozoril samo na nekaj bistvenih
               stvari. Ena je bistvena preobremenjenost družin s sofinanciranjem vrtca, drugo,
               zakon, ki danes spodbuja h goljufanju ravno z efektivnimi zakoni in še čem drugim,
               tretje je ravno nadzor nad porabo sredstev in pa seveda razlike v ekonomskih cenah,
               ki so od vrtca do vrtca lahko različne tudi za 40% in v tem ni nobene logične
               razlage. Potem so tukaj različni nadzori pri kreiranju in porabi denarja in pa, kar
               je ključno danes, je to, za kar smo tudi predlagali, da država prevzame nase breme
               tistega, kar predlaga, pogojuje. V primeru predšolske vzgoje država predlaga
               prostorske, kadrovske pogoje, predpisuje korikulum, kar je edinstveni primer v
               Evropi, plačuje pa to nekdo drug. To je, so lokalne skupnosti in pa starši.</p>
               <p>Druga zadeva, na katero bi radi opozorili, je to, da sistem je drag, ampak drag je
               za starše in ne za državo. Ena stopetdesetina ni takšen delež, o katerem bi danes
               morali govoriti, ali bomo zaradi tega kratili pravice otrok, ki so dejansko bistveno
               prikrajšani, saj imajo njihovi starejši kolegi, otroci v osnovnih, srednjih šolah
               bistveno večje pravice, torej večjo dostopnost do tega, kot pa danes predšolski
               otroci. Ravno s tem zakonom postavljamo neke trdne temelje, na katerih bi lahko
               zgradili novo organizirano predšolsko vzgojo. In verjamemo, da to lahko z vašo
               podporo tudi naredimo. Nov predlog sprememb zakona najprej postavlja cilj, da je čim
               večja vključenost otrok in posledično socializacija otrok v izobraževalne sisteme
               države. Drugo, kar je, je to, da s tem država ustvarja pogoje ravno preko tega
               predlaganega zakona. Tretje, ko pa se pojavljajo polemike, kaj s tistimi otroki, ki
               se ne bodo vključevali v predšolsko vzgojo. Danes tukaj govorimo o tem, da imajo
               starši potem vso pravico otroka vključiti ali ne. Vendar, če so pogoji boljši, je
               tudi razumljivo, da bomo imeli več otrok vključenih v samo predšolsko vzgojo,
               razumljivo pa tudi, da ne bo verjetno 100% vključenosti.</p>
               <p>Bistveno, kar zakon predlaga, je to, da bistveno razbremenjuje slovenske družine,
               lažje se odločajo za starševstvo, večja je socializacija otrok in pa lažji povratek
               stroškov v poklicno življenje po negi malega otroka.</p>
               <p>In še beseda o kurikulumu. Ko govorimo o tem, da po novem delimo kurikulum na tisti
               del, izobraževalni, kjer so ocene zadaj, in na tisti del, kjer ni ocen zadaj, bi samo
               nekaj povedal ...<stage>/Opozorilni znak za konec razprave./</stage> Imam tri otroke in vse tri
               otroke vzgojitelji v vrtcu jasno ocenjujejo. Vsak mesec grem vsaj enkrat na govorilne
               ure in takrat mi povedo, tvoj otrok je tako napredoval, zna to in zato je to zame
               najlepša ocena, ko pridem domov ...<stage>/Izključen mikrofon./</stage></p>
            </sp>
            <sp xml:id="SDZ4-Redna-23-2006-12-15.sp115">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem je seznam vseh, ki so se prijavili za razpravo, izčrpan. Ker čas,
               določen za razpravo, še ni potekel, sprašujem ali želi na podlagi prvega odstavka 71.
               člena Poslovnika še kdo razpravljati? Prosim za prijavo. Besedo ima gospod mag.
               Štebe. Čas razprave je 5 minut.</p>
            </sp>
            <sp xml:id="SDZ4-Redna-23-2006-12-15.sp116">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod podpredsednik. Jaz bi komentiral navedbe finančnih
               posledic, ki so v prospektu Stranke mladih za Slovenijo: 24 milijard, v njihovi drugi
               oceni v gradivu so 54 milijard, ali sem prej rekel 54 milijard, potem je 54 milijard,
               v oceni Vlade pa je skoraj 90 milijard. Sedaj ne vem, verjetno drži podatek Vlade.
               Nekako vzdržnost javnih financ, ob tako povečanem znesku obremenitve za državo, ki
               seveda lahko na drugi strani ostane nekaj davščin, ki jih ne bi prenesle na občine,
               je še vedno kar velik problem. Jaz osebno se ogrevam za enak pristop predšolske
               vzgoje in varstva vzgoje seveda, kar je pomembno, pa ne samo v vrtcu, ampak tudi
               doma, v družini, kot je to v Sloveniji urejeno za osnovnošolsko izobraževanje.
               Ponavljam pa, da je treba k takemu cilju slediti na celovit način in ne samo preko
               enega ukrepa, sploh pa ne takega, kot ga predlaga Stranka mladih Slovenije, ki je
               sicer všečen, dobronameren in vsem blizu, da bi dosegli cilj, najmanj to, da se bolj
               pravično porazdelijo in da se uveljavi neke vrste solidarnost med bogatejšimi in manj
               bogatimi predeli Slovenije, ali pa seveda tudi med družinami. Davki kot taki so
               seveda eden od mehanizmov, Stranka mladih Slovenije predlaga za vse enake bonitete,
               se pravi brezplačne vrtce, ne vem, ali so zagovarjali enotno davčno stopnjo ali
               stopenjske davščine, glede na prihodke in bogastvo posameznika ali pa pravnega
               subjekta. V vsakem primeru bo cilj brezplačnih vrtcev potrebno pretehtati, mislim, da
               bo potrebno slediti celo v tej smeri, vsekakor pa vzdržnost javnih financ je tisto,
               kar je pomembno v tej družbi, da lahko pač preživi na uspešen način. Sam ne bom
               podprl vašega predloga, mislim pa, da če ste imeli res dober namen, pozdravljam ta
               vaš trud in pristop in če drugega ne, je prispeval k tej razpravi, hkrati pa je dal
               nekaj dobrih iztočnic in tudi nam priliko za to, da povemo za Vlado, ministrstvo za
               šolstvo, da pripravi ustrezen predlog zakonodaje, ki bo korigiral slabe izkušnje iz
               sedanje ureditve in tudi sem prepričan upošteval nekaj predlogov, tako vaših ali pa
               usmeritev, kot tistih iz razprav danes. Hvala lepa.</p>
            </sp>
            <sp xml:id="SDZ4-Redna-23-2006-12-15.sp117">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima gospod Dimitrij Kovačič. Prosim.</p>
            </sp>
            <sp xml:id="SDZ4-Redna-23-2006-12-15.sp118">

               <speaker>DIMITRIJ KOVAČIČ:</speaker>

               <p>Hvala lepa, gospod podpredsednik. Gospa državna sekretarka s sodelavci, kolegice,
               kolegi, spoštovani predlagatelji! V tem Državnem zboru smo že nekako navajeni
               demagoških razprav. Sam sem dobil v teh dveh letih že kar debelo kožo in me običajno
               takšne razprave niti dosti ne motijo. Tokrat me je pa vendarle ta demagoška razprava
               spodbudila, da sem se oglasil in prijavil za besedo. Običajno v življenju je tako, da
               so tiste stvari, ki so zastonj, niso kaj dosti vredne. Če pogledamo malo nazaj, v
               socializmu je bilo kar precej stvari, ki so bile zastonj, ampak, kot vsi vemo,
               njihova vrednost ni bila ne vem kako velika. In tudi to je bila ena od stvari, zaradi
               katerih je socializem po več desetletjih propadel.</p>
               <p>Zdaj pri tem predlogu, ko se predlaga uvedba vrtca zastonj, se mi zdi, da je zadeva
               podobna in se mi zdi, da je stvar odločitve, ali gremo v korak z razvitim svetom,
               kjer tovrstnih stvari na tak način ne urejajo, ali pa gremo nazaj v sistem, ki je že
               preživel in ki smo mu rekli socializem. Zdi se mi, da je ta predlog tudi eden od
               korakov v to smer, v smer nazaj, korak nazaj, zato tovrstnih predlogov ne podpiram in
               jih tudi v bodoče ne bom podpiral. Hvala.</p>
            </sp>
            <sp xml:id="SDZ4-Redna-23-2006-12-15.sp119">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Besedo ima še gospod Franc Sušnik. Prosim.</p>
            </sp>
            <sp xml:id="SDZ4-Redna-23-2006-12-15.sp120">

               <speaker>FRANC SUŠNIK:</speaker>

               <p>Hvala lepa, spoštovani podpredsednik. Nisem se prej prijavil za razpravo, vendar ker
               sem to poslušal, mislim, da kaže nekaj reči. Upam, da bo moj prispevek k tej
               problematiki. Najprej moram reči, da sem debelo pogledal, ko sem prebral naslov te
               publikacije, kjer piše Brezplačni vrtci za vse. To je najmanj zavajanje. Brezplačni
               vrtci po vašem predlogu samo za tiste, ki bodo vključeni v vrtec zdaj ali kdaj
               kasneje, nikakor pa ne za vse in tukaj najbrž nezavedno, če je pa zavedno, je pa
               toliko slabše, bom rekel, diskriminirate tisto skupino, ki se odloča na drug način
               urejati problem otroškega varstva ali v obliki privatnih vrtcev, ki nimajo koncesnin
               privatnega varstva ali pa v okviru družine. To je bistvena pomanjkljivost. Druga
               bistvena pomanjkljivost predloga, ki mu lahko dodam pridevnik centralistični, je ta,
               da jemlje občinam pristojnost financiranja vrtcev in s tem kreiranje politike na tem
               področju. Mislim, da zelo slabo poznate stanje na področju otroškega varstva v
               občinah, ki je izrazito različno. Tu bi povedal, da v Ljubljani tudi strategija ni
               nič pomagala, ker je na čelu z ostalimi občinami zaostala z izgradnjo kapacitet za
               vrtce, ker samo osrednja Slovenija se srečuje z izrazitim pomanjkanjem kapacitet za
               otroke oziroma prostora za vrtce, medtem ko se v ostalih občinah, na žalost tudi
               zaradi znanih demografskih gibanj, danes srečujemo s tem, da imamo primanjkljaj otrok
               v vrtcu. In pa še nekaj, ko govorimo o brezplačnem pozabite povedati, da za razliko
               od osrednje Slovenije, na območju, iz katerega prihajam, starši plačujejo samo še 10
               do 15% ekonomske cene. Da tudi to ekonomsko ceno občine uravnavamo smotrno s ciljem,
               da ne bi koga, ki mora kaj doplačati k tej ekonomski ceni, eventualno odgnali, tudi
               drži. V vsakem primeru smo v skladu z zakonom o zavodih dolžni poravnati račun, ki
               pride na koncu leta v zvezi z delovanjem vrtca, ali skozi povišano ekonomsko ceno ali
               pa skozi pokrivanje izgube. In jemati to pristojnost občinam,da tudi z ustvarjanjem
               dobrih vrtcev, jaz trdim, da so vrtci pri nas kvalitetni, dobri, da tudi s tem
               ustvarjajo neko komponento razvoja, je to zelo slabo. Tukaj ste me popolnoma
               razočarali. Vidite samo center, samo osrednjo Slovenijo, ne vidite, kaj se dogaja na
               podeželju, kjer vemo, da je vrtec bivanjska vrednota, kjer vrtcem posvečamo ogromno
               pozornosti, kjer imamo z vidika doseganja standardov, kar se tiče prostorskih
               pogojev, še višji standard zaradi tega, ker so praviloma po dva, trije ali celo
               štirje otroci v oddelku manj, kot je državni standard. Kar vse skupaj spraviti v neko
               Ljubljano, v nek center na nek državni, ker osrednja Slovenija s širšim območjem
               Ljubljane nima urejenega področja otroškega varstva, tudi ne gre. Ne gre in na to ne
               pristajam.</p>
               <p>Z vašim predlogom ste udarili v sistem sociale, za katero se mi zavzemamo in
               porušili oziroma nameravate porušiti en sistem sociale. Potrebno je namreč tudi
               ločiti med tistim, kar smo že danes slišali, med tistim slojem ljudi, ki so tako
               bogati, da ta vrtec lahko plačajo.</p>
               <p>Kar se pa tiče še prej ene razprave s strani kolega Kumra, pa naj mu povem, da sem v
               enoumju otroka vozil v vrtec 25 kilometrov daleč, ker drugje ni bilo prostora, v
               današnjih dneh, ki jih je on poimenoval kot neumje...<stage>/Opozorilni znak./</stage>..
               ..<stage>/Nerazumljivo./</stage>..</p>
            </sp>
            <sp xml:id="SDZ4-Redna-23-2006-12-15.sp121">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še predlagatelj. Izvolite, prosim. Oprostite, bom počakal, da
               končajo debato v dvorani.</p>
            </sp>
            <sp xml:id="SDZ4-Redna-23-2006-12-15.sp122">

               <speaker>DARKO KRAJNC:</speaker>

               <p>Spoštovani, me veseli, da so se mnenja tudi "kresala" pa, da so se tako zanimive
               razprave odvile, ki jih niti končati ne moremo, pa vendar, preden naredim svoj
               zaključni govor pri tej točki, bi želel replicirati mogoče ravno zadnjim trem
               izvajalcem, pa grem od spodaj navzgor.</p>
               <p>Jemanje pristojnosti občinam pa centralizacija, mislim, da zgolj samo skozi
               financiranje, to ni res. Vrtec je bivanjska vrednota. Seveda občine imajo še vedno
               priložnost skrbeti za nadstandard, za vso ostalo skrb, za infrastrukturo. Ne
               izključujemo tistih, ki se odločajo drugače. Kapacitete dobro vemo, kako so po
               Sloveniji različne.</p>
               <p>In če že odgovarjam na prejšnje vprašanje o demagogiji, gospod Kovačič, me zanima,
               kdo tu širi demagogijo, ker mi naše argumente imamo vse podprte, raziskava OECD vam
               nazorno pokaže, kako je stanje urejeno in plačljivo v državah OECD, čeprav Slovenija
               ni članica, lahko je za vzgled tudi urejenost te predšolske vzgoje, ne samo cenovno,
               in marsikdo je tukaj rekel, da govorimo samo o brezplačnosti, kar še zdaleč ni res.
               Veliko argumentov smo navedli v ta zagovor, se pa strinjam, da je možnost, da se ta
               predlog dopolnjuje, spremeni in upam, da boste poslanci in poslanke to omogočili.
               Vprašanje je tudi bilo o resnosti namena Stranke mladih Slovenije, če resno mislimo,
               da je to vsekakor spodbudno. Vračamo žogico. Če Vlada resno misli o tistih prvih
               razvojnih prioritetah, potem naj Vlada to dokaže in nam omogočite vsaj poslanci, ki
               ste tako ali tako ločena veja oblasti, imate to možnost, da je možno to v drugi,
               tretji obravnavi nadgraditi in izvesti sigurno boljšo različico, če menite, da ta ni
               dobra.</p>
               <p>Vprašanje gospoda Štebeta o financah. 24 milijard gre za povečanje javnih odhodkov,
               54 milijard so vključeni že sedanji javni odhodki in v predlogu Vlade sedanji javni
               odhodki, ki so preko 40 milijard plus tisti delež, ki bi ga starši plačevali, in
               povečana vključenost otrok.</p>
               <p>Sedaj bi pa prešel na zaključek. Všeč mi je bilo tudi tisto, da je nekdo omenil, da
               smo Slovenci pohlevni, naučili smo se biti zadovoljni s tem, kar imamo, da ja ne bo
               slabše. In to sem želel tudi sam povedati. Želel bi poslancem položiti na srce in
               poslankam, da omogočite razpravo v drugem branju, še vedno imate potem možnost
               zavrniti, če verjamete, da nismo sposobni takrat tudi z mestnimi javnimi razpravami
               narediti boljšega predloga in z vsemi, ki morajo biti vpleteni v tem postopku.</p>
               <p>Veliko je vprašanj, če si država lahko to privošči. Dobro vemo, za kakšen nizek del
               sredstev gre, če res govorimo o prioriteti. In prioriteta bi morala biti tista, ki je
               plačljiva za vse, ne glede na njihov položaj. Socialno pravičnost pa v prvi vrsti
               ureja davčna politika in tam mora biti tista, če že nekdo hoče potem omenjati neko
               uravnilovko. Kdor hoče, lahko vseeno plačuje. To mi je bilo tudi všeč in tudi taki se
               bodo mogoče našli, ki bodo, ko bodo vrtci brezplačni, želeli prispevati za to. Ne
               vidim nobenih nasprotovanj. Še enkrat več, trdim, da naši argumenti so dokazljivi, da
               imamo za njih resne vire, za razliko od vladne strani, ki danes tukaj tudi meni, da
               ni prostora za soočanje argumentov, mnenj in za dokazovanje, da njihove trditve imajo
               neko podlago v, ne vem, verjetno v kakšni raziskavi ali podobno. Tudi poznam primer
               enega člana SDS, ki je v svojem predvolilnem, pa ne sedaj pred leti, v predvolilnem
               programu obljubljal brezplačne vrtce, nekje v okolici Škofje Loke. Ne bom rekel, da
               točno v Škofji Loki. Glede na to, da smo opravili z vami vsemi pogovore, vsi
               priznavate, da stanje ni dobro, da so vrtci dragi. Verjamem, da razmišljate v tej
               smeri, da potrebujemo spremembe. Že na začetku sem izpostavil medgeneracijsko
               solidarnost. Tukaj bi še enkrat opozoril, da se za mlade in za otroke naredi bistveno
               premalo.</p>
               <p>Še ena stvar pri zaključku. Ponovno bi želel opozoriti tudi na to, da imate določene
               stranke točno napisano kako boste zagovarjale socialno pravičnost v vaših programih.
               Tudi na spletnih forumih sem prebrskal veliko idej ljudi, državljanov in moram reči,
               da jih večina podpira to, čeprav nekateri tudi skeptično, tako kot vi, ne verjamejo v
               točno to različico, ki smo jo podali s strani Stranke mladih. Tako upam, da boste
               tudi omogočili božička otrokom, pa potrdili predlog za drugo obravnavo.</p>
            </sp>
            <sp xml:id="SDZ4-Redna-23-2006-12-15.sp123">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo. O predlogu sklepa, da je predlog zakona primeren
               za nadaljnjo obravnavo, bomo v skladu s časovnim potekom seje zbora odločali danes v
               okviru glasovanj, čez pol ure. To je ob 18.05. S tem prekinjam to točko dnevnega
               reda. Prekinjam sejo zbora, ki jo bomo nadaljevali ob 18.05.</p>
               <stage>(Seja je bila prekinjena ob 17.35 in se je nadaljevala ob 18.05.)</stage>
            </sp>
            <sp xml:id="SDZ4-Redna-23-2006-12-15.sp124">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Prehajamo na glasovanje zbora o predlogih odločitev.
               Poslanke in poslance prosim, da preverijo delovanje glasovalne naprave.</p>
               <p>Nadaljujemo s <title>prekinjeno 9. točko dnevnega reda - to je s prvo obravnavo
                  Predloga zakona o prostorskem načrtovanju.</title> Prehajamo na odločanje o
               naslednjem predlogu sklepa: Predlog zakona o prostorskem načrtovanju, prva obravnava,
               je primeren za nadaljnjo obravnavo. Glasujemo. Navzočih je 57 poslank in poslancev,
               za ja glasovalo 39, proti 13.</p>
               <p><stage>(Za je glasovalo 39.)</stage> <stage>(Proti 13.)</stage></p>
               <p>Ugotavljam, da je zbor predlagani sklep sprejel, zato bo zakon dodeljen v drugo
               obravnavo matičnemu delovnemu telesu.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda - to je s prvo obravnavo
                  Predloga zakona o spremembah in dopolnitvah zakona o vrtcih.</title> Prehajamo na
               odločanje o naslednjem predlogu sklepa. Predlog zakona o spremembah in dopolnitvah
               zakona o vrtcih, prva obravnava, je primeren za nadaljnjo obravnavo. Glasujemo.
               Navzočih je 60 poslank in poslancev, za ja glasovalo 19, proti 40.</p>
               <p><stage>(Za je glasovalo 19.)</stage> <stage>(Proti 40.)</stage></p>
               <p>Ugotavljam, da zbor predlaganega sklepa ni sprejel, zato je zakonodajni postopek o
               predlogu zakona končan.</p>
               <p>S tem zaključujem to točko dnevnega reda.</p>
               <p>Prehajamo na <title>prekinjeno 1. točko dnevnega reda - to je na vprašanja poslank in
                  poslancev.</title> V skladu s predlogom poslanca Srečka Prijatelja bo zbor odločal o
               naslednjem predlogu sklepa: Državni zbor bo na naslednji redni seji opravil razpravo
               o odgovoru ministra za obrambo gospoda Karla Erjavca na poslansko vprašanje Srečka
               Prijatelja glede vojaških stanovanj v Postojni. Bom odprl listo. Najprej imate besedo
               v imenu poslanskih skupin. Gospod Jožef Školč. Bom počakal. <stage>(Ne.)</stage> Gospod Srečko
               Prijatelj, v imenu poslanske skupine. Prosim.</p>
            </sp>
            <sp xml:id="SDZ4-Redna-23-2006-12-15.sp125">

               <speaker>SREČKO PRIJATELJ:</speaker>

               <p>Hvala lepa. Ker verjamem, da mnogih od vas ni bilo v dvorani, ko sem postavljal
               vprašanje ministru, bi še enkrat povedal, za kaj gre. Tako vojaško ministrstvo kot
               tudi ministrstvo za notranje zadeve in Državni zbor imajo ogromno prostih stanovanj.
               Ta stanovanja, zlasti obrambnemu ministrstvu, propadajo, so neustrezno vzdrževana in
               mladi vemo, da potrebujejo danes 200.000 stanovanj. Zato sem naslovil na ministra
               pobudo in tudi dobil neustrezen odgovor. Ta stanovanja bi bilo potrebno po
               nekomercialnih cenah oddati mladim družinam v najem. Zato sem tudi predlagal razpravo
               in bi prosil, da ta predlog tudi podprete. Hvala lepa.</p>
            </sp>
            <sp xml:id="SDZ4-Redna-23-2006-12-15.sp126">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 61 poslank in poslancev, za je glasovalo 21,
               proti 38.</p>
               <p><stage>(Za je glasovalo 21.)</stage> <stage>(Proti 38.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom Majde Širca bo Zbor odločal o naslednjem predlogu sklepa:
               Državni zbor bo na naslednji redni seji opravil razpravo o odgovoru ministra za
               kulturo dr. Vaska Simonitija na poslansko vprašanje Majda Širca glede podeljevanja
               sredstev Filmskega sklada Republike Slovenije. Glasujemo. Navzočih je 60 poslank in
               poslancev, za je glasovalo 20, proti 39.</p>
               <p><stage>(Za je glasovalo 20.)</stage> <stage>(Proti 39.)</stage></p>
               <p>Ugotavljam, da Zbor predlaganega sklepa ni sprejel.</p>
               <p>V skladu s predlogom poslanca mag. Milana Cvikla bo Zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministra za finance dr. Andreja Bajuka na poslansko vprašanje mag. Milana M. Cvikla v
               zvezi z morebitnimi rebalansi državnih proračunov za leti 2007 in 2008. Glasujemo.
               Navzočih je 62 poslank in poslancev, za je glasovalo 22, proti 40.</p>
               <p><stage>(Za je glasovalo 22.)</stage> <stage>(Proti 40.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanke Barbare Žgajner Tavš bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministra za visoko šolstvo, znanost in tehnologijo dr. Jureta Zupana na poslansko
               vprašanje Barbar Žgajner Tavš glede izvajanja tako imenovanega bolonjskega študija.
               Glasujemo. Navzočih je 58 poslank in poslancev, za je glasovalo 20, proti 37.</p>
               <p><stage>(Za je glasovalo 20.)</stage> <stage>(Proti 37.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Srečka Prijatelja bo zbor odločal o naslednjem
               predlogu sklepa: Državni zbor bo na naslednji redni seji opravil razpravo o odgovoru
               ministra za okolje in prostor gospoda Janeza Podobnika na poslansko vprašanje Srečka
               Prijatelja o problematiki onesnaževanja okolja s strani podjetij. Glasujemo. Navzočih
               je 62 poslank in poslancev, za je glasovalo 21, proti 40.</p>
               <p><stage>(Za je glasovalo 21.)</stage> <stage>(Proti 40.)</stage></p>
               <p>Ugotavljam, da je zbor predlaganega sklepa ni sprejel.</p>
               <p>V skladu s predlogom poslanca Dušana Kumra bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za pravosodje, dr. Lovra Šturma na poslanko vprašanje Dušana Kumra glede prostorov,
               ki jih uporablja ministrstvo. Glasujemo. Navzočih je 62 poslank in poslancev, za je
               glasovalo 22, proti 39.</p>
               <p><stage>(Za je glasovalo 22.)</stage> <stage>(Proti 39.)</stage></p>
               <p>Ugotavljam, da zbor predlaganega sklepa ni sprejel.</p>
               <p>V skladu s predlogom poslanca Boštjana Zagorca bo zbor odločal o naslednjem predlogu
               sklepa: Državni zbor bo na naslednji redni seji opravil razpravo o odgovoru ministra
               za promet mag. Janeza Božiča na poslansko vprašanje Boštjana Zagorca glede
               predvidenih počivališč v projektu izgradnje avtoceste na relaciji Lendava - Maribor.
               Glasujemo. Navzočih je 62 poslank in poslancev, za je glasovalo 22, proti 39.</p>
               <p><stage>(Za je glasovalo 22.)</stage> <stage>(Proti 39.)</stage></p>
               <p>Ugotavljam, da zbor predlaganega sklepa ni sprejel.</p>
               <p>S tem prekinjam to točko dnevnega reda.</p>
               <p>Nadaljujemo s <title>prekinjeno 2. točko dnevnega reda - z drugo obravnavo Predloga zakona o spremembah in
                  dopolnitvah zakona o referendumu in ljudski iniciativi.</title> Prehajamo na
               odločanje o vloženih amandmajih. Preden preidemo na odločanje, vas želim opozoriti,
               da je skladno s petim odstavkom 90. člena Ustave Republike Slovenije za sprejem
               amandmajev potrebna dvotretjinska večina navzočih poslancev. Prehajamo na odločanje o
               amandmaju poslanske skupine SNS k 17. členu. Glasujemo. Navzočih je 61 poslank in
               poslancev, za jih je glasovalo 4, proti 51.</p>
               <p><stage>(Za je glasovalo 4.)</stage> <stage>(Proti 51.)</stage></p>
               <p>Ugotavljam, da amandma k 17. členu ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 32.
               členu. Glasujemo. Navzočih je 61 , za je glasovalo 54 poslank in poslancev, proti
               4.</p>
               <p><stage>(Za je glasovalo 54.)</stage> <stage>(Proti 4.)</stage></p>
               <p>Ugotavljam, da je amandma sprejet. Zaključili smo z odločanjem o amandmajih. S tem
               zaključujem drugo obravnavo predloga zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, predlagatelj zakona predlaga, da zbor na podlagi prvega
               odstavka 138. člena Poslovnika še na tej seji opravi tretjo obravnavo predloga
               zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Navzočih je 62 poslank
               in poslancev, za je glasovalo 55, proti 4.</p>
               <p><stage>(Za je glasovalo 55.)</stage> <stage>(Proti 4.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil v ponedeljek, 18. decembra
               2006, v okviru glasovanj. Službe zbora bodo pripravile pregled, v katerega bo
               vključen sprejeti amandma in člen, h kateremu je bil amandma sprejet. Amandmaje k
               temu členu lahko kvalificirani predlagatelji vložijo do začetka tretje obravnave
               predloga zakona na seji zbora. Prekinjam to točko dnevnega reda. <title>3. točka.</title>
               Zbor bo v skladu s 139. členom Poslovnika zbora glasovanje o Predlogu zakona o
               spremembah in dopolnitvah zakona o pravicah industrijske lastnine iz delovnega
               razmerja opravil v ponedeljek, 18. decembra, v okviru glasovanj.</p>
               <p>Nadaljujemo s <title>prekinjeno 4. točko dnevnega reda - obravnava Predloga zakona o
                  spremembah in dopolnitvah zakona o avtorskih in sorodnih pravicah - skrajšani
                  postopek.</title> Nadaljujemo z drugo obravnavo, to je z odločanje o vloženih
               amandmajih. Prehajamo na odločanje o amandmaju poslanske skupine LDS k 6. členu.
               Opomba, če amandma ne bo sprejet, postane amandma k 7. členu brezpredmeten. Prijava
               teče. V imenu poslanske skupine. Ali vas lahko vprašam pri tej množici prijavljenih,
               če tisti, ki misli obrazložiti glas v imenu poslanske skupine, dvigne roko? Gospod
               Školč edini. Prosim.</p>
            </sp>
            <sp xml:id="SDZ4-Redna-23-2006-12-15.sp127">

               <speaker>JOŽEF ŠKOLČ:</speaker>

               <p>Hvala lepa. Spoštovane kolegice, spoštovani kolegi! Ta in naslednji amandma sta
               amandmaja, ki črtata iz predloga zakona Svet za avtorsko pravo. Svet za avtorsko
               pravo naj bi po predlogu ministrstva bil tisti organ, ki bi nastopil takrat, ko se
               uporabniki in pa lastniki avtorskih in sorodnih pravic ne bi mogli dogovoriti o
               tarifi. Tako kot je nastavljen, ta Svet avtomatično daje potuho temu, da ne pride do
               dogovora in se sproži mehanizem tega določanja tarife, kjer ima odločilno besedo
               Ministrstvo za gospodarstvo. Takemu Svetu nasprotujejo avtorji in pa njihove
               kolektivne organizacije. Če temu Svetu nasprotujejo kolektivne organizacije, ki
               zastopajo avtorske pravice, potem morate vedeti, da s tem mehanizmom posegamo v
               njihove temeljne pravice, se pravi v pravice, ki jim omogočajo določene zaslužke in
               marsikomu tudi preživetje. Način, ki ga zagovarja ministrstvo in ga podpira
               koalicija, pomeni, da se z močjo arbitraže, ki jo zagotovi minister, avtorje v nekem
               delu temu lahko rečemo kar denacionalizira v njihovih pravicah, zato v Liberalni
               demokraciji menimo, da je tak organ nepotreben in tudi škodljiv. Mi bomo to podprli
               in hkrati napovedujem, da če te vrste dopolnilo ne bo sprejeto, v prejšnji razpravi,
               ki smo jo imeli o tem zakonu, je Državni zbor ravnal relativno razumno, da v tem
               primeru ne bomo podprli tudi zakona in si lahko obetamo skoraj zagotovo spore pred
               ustreznimi sodišči.</p>
            </sp>
            <sp xml:id="SDZ4-Redna-23-2006-12-15.sp128">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Glasujemo. Navzočih je 60 poslank in poslancev, za ja
               glasovalo 18, proti 39.</p>
               <p><stage>(Za je glasovalo 18.)</stage> <stage>(Proti 39.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem. Povedal sem, da je s tem postal amandma k 7. členu
               brezpredmeten. Končali smo z glasovanjem o amandmajih in z drugo obravnavo predloga
               zakona v okviru skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi niso
               bili sprejeti amandmaji, k tretji obravnavi ni možno vlagati amandmajev, zato
               prehajamo na odločanje o zakonu. Ob tem vas obveščam, da me Zakonodajno-pravna služba
               oziroma Vlada nista obvestili, da bi bil zakon neusklajen. Prijava teče. V imenu
               poslanske skupine za obrazložitev glasu. Imate besedo gospod Jožef Školč.</p>
            </sp>
            <sp xml:id="SDZ4-Redna-23-2006-12-15.sp129">

               <speaker>JOŽEF ŠKOLČ:</speaker>

               <p>Hvala, gospod podpredsednik. Potrebno se mi zdi povedati, čeravno to mogoče marsikoga
               dolgočasi, da Državni zbor s tem mehanizmom razlašča slovenske avtorje in izvajalce v
               njihovih pravicah, vsaj v enem delu. Razlaščanje je nekaj, kar je pravzaprav sporno
               tudi z vidika ustavne ureditve. V tem primeru ne gre za to, da imajo vsi enake
               pravice in da mora nekdo med njimi arbitrirati. Gre za preprosto vprašanje, da so
               avtorske in sorodne pravice izvorno na strani tistih, ki so avtorji, ne pa tistih, ki
               so koristniki. Državni zbor očitno pozitivno sankcionira tiste lobije, ki pritiskajo
               na Ministrstvo za gospodarstvo, da Ministrstvo za gospodarstvo namesto drugih odloča
               o tarifah in o cenah. Tisto, kar posebej žalosti, je, da se pri tem ne oglasi ne
               minister za kulturo, ne drugi, kjer naj bi bila ustvarjalnost doma, ampak lahko z
               ustvarjalnostjo obračunajo, bom rekel, obrtniki in njihova združenja, gospodarsko
               ministrstvo in Državni zbor jim pri tem strežeta. Zato vedite, da takrat, ko prosite
               ljudi, da oni nastopajo na vaših prireditvah, da jim s to odločitvijo pravzaprav
               jemljete del možnosti za preživetje.</p>
            </sp>
            <sp xml:id="SDZ4-Redna-23-2006-12-15.sp130">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo o zakonu. Navzočih je 59 poslank in poslancev, za je glasovalo
               39, proti 19.</p>
               <p><stage>(Za je glasovalo 39.)</stage> <stage>(Proti 19.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prekinjam 23. sejo Državnega zbora Republike Slovenije, ki jo bomo nadaljevali v
               ponedeljek 18. decembra 2006 ob 10. uri. <stage>(SEJA JE BILA PREKINJENA 15. DECEMBRA
                  2006 OB 18.26.)</stage>
               </p>
            </sp>
         </div>
      </body>
   </text>
</TEI>
