<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-31-2007-09-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|913FEF9BC08F801DC125736900329F03</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=913FEF9BC08F801DC125736900329F03</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-31-2007-09-25.DZ" n="31">
               <name>Redna</name>
               <date when="2007-09-25"/>
            </setting>
         </settingDesc>
         <particDesc>
            <listOrg>
               <org xml:id="Redna-31-2007-09-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 31. seje</stage>
            <stage type="date">(25. september 2007)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.00. </stage>


            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam z
               nadaljevanjem 31. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Franc <stage>(Feri)</stage> Horvat, Rudolf Petan, Miran Potrč, Jakob Presečnik do 14. ure, Anton Rop
               in gospa Majda Širca.</p>
               <p>Prehajamo na <title>16.A TOČKO DNEVNEGA REDA - TO JE NA OBRAVNAVO PREDLOGA ODLOKA O
                  RAZPISU ZAKONODAJNEGA REFERENDUMA O ZAKONU O SPREMEMBAH IN DOPOLNITVAH ZAKONA O
                  LASTNINSKEM PREOBLIKOVANJU ZAVAROVALNIC.</title> Predlog odloka je v obravnavo zboru
               predložil Odbor za finance in monetarno politiko. Besedo dajem predsedniku odbora
               gospodu Bojanu Starmanu za dopolnilno obrazložitev predloga odloka. Prosim.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Prav lepo pozdravljam vse skupaj. Odbor za
               finance in monetarno politiko je na svoji 31. nujni seji dne, 21.9.2007, kot matično
               delovno telo obravnaval zahtevo Državnega sveta Republike Slovenije za razpis
               zakonodajnega referenduma o zakonu o spremembah in dopolnitvah zakona o lastninskem
               preoblikovanju zavarovalnic ter na podlagi 169a. člena in 171. člena Poslovnika
               Državnega zbora sprejel predlog odloka o razpisu zakonodajnega referenduma o zakonu o
               spremembah in dopolnitvah zakona o lastninskem preoblikovanju zavarovalnic in ga
               predlaga Državnemu zboru v sprejem.</p>
               <p>Ker je odlok kratek, bi ga še enkrat prebral, da vemo, kakšen izgleda. Na podlagi
               zahteve Državnega sveta Republike Slovenije, ki jo je Državni zbor prejel 18.
               septembra 2007, se razpiše zakonodajni referendum o potrditvi zakona o spremembah in
               dopolnitvah zakona o lastninskem preoblikovanju zavarovalnic, ki ga je Državni zbor
               sprejel 11. septembra 2007.</p>
               <p>2. člen. Vprašanje, ki se daje na referendum, se glasi: Ali ste za to, da se uveljavi
               zakon o spremembah in dopolnitvah zakona o lastninskem preoblikovanju zavarovalnic,
               ki ga je sprejel Državni zbor Republike Slovenije na seji 11. septembra 2007?</p>
               <p>3. člen, za dan razpisa referenduma, s katerim začnejo teči roki za opravila, ki so
               potrebna za izvedbo referenduma, se določi 28. september 2007.</p>
               <p>Člen 4. Glasovanje na referendumu se izvede v nedeljo, 11. novembra 2007.</p>
               <p>Peta točka. Ta odlok začne veljati naslednji dan po objavi v Uradnem listu Republike
               Slovenije. Odbor predlaga, da Državni zbor ta odlok sprejme. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavniku Vlade za obrazložitev dodatnega mnenja. Prosim.</p>
               </sp>
            <sp who="SDZ4:BajukAndrej">
               <speaker>Dr. ANDREJ BAJUK:</speaker>
               <p>Spoštovani gospod predsednik, spoštovane poslanke in poslanci!</p>
               <p>Kot vam je znano, je Državni svet Republike Slovenije dne, 18.9.2007, sprejel zahtevo
               za razpis naknadnega zakonodajnega referenduma o Zakonu o spremembah in dopolnitvah
               zakona o lastninskem preoblikovanju zavarovalnic - ZLPZ1A.</p>
               <p>Dovolite mi, da najprej spregovorim nekaj stavkov o namenih, ki so vodili Vlado pri
               pripravi zakona. Z namenom uresničitve cilja gospodarskih in socialnih reform ter z
               namenom povečanja blaginje v Sloveniji je Vlada Republike Slovenije v sklopu ukrepov
               za privatizacijo in razvoj finančnega sistema na svoji 84. seji sprejela sklep, v
               katerem je potrdila predlog načina umika države iz gospodarskih družb, v katerih je
               država posredna lastnica preko kapitalske družbe oziroma odškodninske družbe.</p>
               <p>Za dosego cilja uspešne privatizacije Zavarovalnice Triglav ter z namenom
               uresničevanja navedenega sklepa je Vlada Republike Slovenije za ureditev lastniških
               razmerij v Zavarovalnici Triglav predlagala Državnemu zboru sprejetje novele zakona o
               lastninskem preoblikovanju zavarovalnic, ki jo je Državni zbor tudi sprejel.</p>
               <p>Zakonsko ureditev vprašanja Zavarovalnice Triglav sta poskušala najti že dva finančna
               ministra, moja predhodnika, vendar končne rešitve nista predložila v zakonodajni
               postopek. Zakaj? To je preverjala tudi ta komisija, ki je v imenu Vlade za Vlado
               delovala na uresničevanju tega projekta.</p>
               <p>Izhodišče zakona, ki ga je Vlada predlagala in ta Državni zbor tudi sprejel, sta bili
               na ugotovitvah te svetovalne skupine za dokončanje lastninjenja Zavarovalnice
               Triglav, da identifikacija fizičnih oseb, upravičencev do dela nenominiranega
               kapitala zavarovalnice ni mogoča.</p>
               <p>Svetovalna skupina je to ugotovitev utemeljila in s tem tudi potrdila mnenje mojih
               predhodnikov na sledeči način: nezmožnost in dolgotrajnost izvedbe več kot 750 tisoč
               posameznih postopkov ugotavljanja upravičenosti z dejstvom, da je zaradi časovne
               oddaljenosti oteženo dokazovanje upravičenosti, z željo izogniti se dolgotrajnim
               sodnim postopkom, ki bi verjetno sledili odločitvam o neupravičenosti posameznika do
               deleža ter končno tudi z dejstvom, da obseg upravičenja posameznega upravičenca ne bi
               opravičeval stroškov izvedbe postopka, saj bi stroški postopka po pričakovanjih
               presegli pričakovano vrednost deleža, ki ga posamezen upravičenec - fizična oseba na
               ta način pridobil.</p>
               <p>Zakon, ki ga je sprejel Državni zbor, torej sledi ciljem privatizacije, kot izhajajo
               iz poročila svetovalne skupine. Ti cilji so določitev znanih lastnikov, kar bo
               omogočilo učinkovito upravljanje zavarovalnice in vzpostavitev takšne lastniške
               strukture, ki bo delovala v smeri dolgoročnega razvoja zavarovalnice.</p>
               <p>Svetovalna skupina je priporočila, da Zavarovalnica Triglav ohrani vpliv države in
               pravnih oseb javnega prava na upravljanje zavarovalnice ter da se zagotovi, da bo
               koristi iz vrednosti kapitala zavarovalnice, ki ustreza deležem teh zavarovancev in
               fizičnih oseb, v nenominiranem kapitalu zavarovalnice užival tak krog upravičencev,
               ki bo čimbolj ustrezal širokemu deležu zavarovancev, ki jih je v letu 1990 imela
               zavarovalnica oziroma njene pravne prednice. Zakon o spremembah in dopolnitvah Zakona
               o lastninskem preoblikovanju zavarovalnic tem cilje v celoti sledi, saj omogoča, da
               to vlogo opravi kapitalska družba. Torej, kot je bilo že uvodoma rečeno, je Državni
               svet Republike Slovenije, dne, 18.9.2007, sprejel zahtevo za razpis naknadnega
               zakonodajnega referenduma o pravkar predstavljenem zakonu o spremembah in dopolnitvah
               zakona o lastninskem preoblikovanju zavarovalnic.</p>
               <p>O predlogu odloka o razpisu zakonodajnega referenduma je 21.9. odločalo matično
               delovno telo. To je Odbor za finance in monetarno politiko. Odbor, kot smo že
               slišali, predlaga, da se kot datum razpisa referenduma šteje 28.9.2007. Kot dan
               glasovanja pa se določi 11. november 2007.</p>
               <p>Dovolite mi, da pojasnim še mnenje Vlade do predloga odloka o razpisu zakonodajnega
               referenduma. Z navedenimi predlogi datumov se strinjamo, saj je združitev odločanja o
               referendumskem vprašanju Državnega sveta z morebitnim - poudarjam - drugim krogom
               predsedniških volitev smiselna in skladna z načelom ekonomičnosti. Skladno z
               navedenim podpiramo predlog odloka o razpisu naknadnega zakonodajnega referenduma,
               kot ga je predlagal Odbor za finance in monetarno politiko. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Preden preidemo na razpravo, bi vas rad opozoril, da predmet
               razprave oziroma točke dnevnega reda ni zakon, ni vsebina zakona. Da tudi ni vsebina
               referendumskega vprašanja. Kajti referendumsko vprašanje je določil Državni svet.
               Tudi ni razprava o motivih, ki so botrovali odločitvi Državnega sveta za referendum.
               V bistvu je razprava samo o možnih datumih za razpis referenduma in izvedbo
               referenduma. In pa, če kdo meni, da bi z odložitvijo uveljavitve zakona ali zaradi
               zavrnitve zakona lahko nastale protiustavne posledice in bi tak predlog dal Državnemu
               zboru, bi lahko o tem razpravljal.</p>
               <p>Sicer pa bi prosil, da se držite ustaljene prakse, da govorimo o točki dnevnega reda.
               V kolikor bodo odstopanja, bom opozoril govornika in ga prosil, da se drži dnevnega
               reda.</p>
               <p>Sledi predstavitev stališč poslanskih skupin. Gospod Cvikl, imate proceduralni
               predlog. Izvolite. Samo prosim, ne zlorabljati Poslovnika v tej točki.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Predsednik, jaz se z vašo proceduralno navedbo popolnoma strinjam. Edino ne razumem
               tega, zakaj ste jo predstavili šele potem, ko je minister<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Proceduralni predlog. Prosim, gospod Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Moj proceduralni predlog, da v skladu s tem, kar ste povedali, ministra opozorite, da
               ni sledil vsebini točke dnevnega reda.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>To ni predlog. Ne bom ga dal na glasovanje. Besedo dajem Jakobu Presečniku. <stage>(Ga ni.)</stage>
               Se odpoveduje. Gospod Matej Lahovnik bo predstavil stališče Poslanske skupine
               nepovezanih poslancev.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. V skladu z nagovorom na kolegiju je prav, da povemo, da v naši Poslanski
               skupini Zares menimo,da je najpomembnejše, da bi bil ta referendum razpisan na dan,
               ko bomo imeli v Sloveniji tudi predsedniške volitve. Ker ocenjujemo, da bomo na ta
               način privarčevali okoli dva in pol milijona evrov. In menimo, da je najbolj
               racionalno, da se v takšnih primerih razpis referenduma združi z že razpisanimi
               volitvami oziroma s pričakovanimi volitvami, ki bodo slej ko prej nekje 11. novembra
               oziroma ko bo drugi krog predsedniških volitev.</p>
               <p>Ocenjujemo sicer, da bi bilo mogoče postopati tudi drugače. Zato sem sam kot vodja
               Poslanske skupine Zares v prejšnjem tednu dal pobudo, da bi na izredni seji Državnega
               zbora odločili, da bi bil razpisan referendum na dan prvega kroga predsedniških
               volitev. Ampak ker ocenjujejo, da nam slej ko prej drugi krog ne uide in bo zagotovo
               razpisan, je tudi ta možnost racionalna. Tako, da kar se da znižamo stroške
               administracije državni upravi. Zato načeloma takšno odločitev tudi podpiramo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Sašo Peče bo predstavil stališče Poslanske skupine Slovenske nacionalne
               stranke.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! V Slovenski nacionalni stranki smo ob obravnavi tega
               referendumskega vprašanja te točke pogledali arhiv Državnega zbora in arhiv
               dokumentacije Vlade Republike Slovenije, in sicer v iskanju dolžniško upniških
               razmerij. Prepričani smo oziroma vemo in iz našega pregleda sledi, da kadarkoli se
               država pojavi v vlogi upnika in v vlogi dolžnika državljana ali državljanke Republike
               Slovenije, je to razmerje izjemno jasno. Glasi se: <q>"Državljan mora plačati."</q> Stop. Ni
               važno, kako se bo prišlo do temeljev tega. Ampak dejstvo je, da vedno v okviru teh
               razmerij bo državljan moral plačati. Tokrat je situacija drugačna. Ministrstvo nam
               govori, ministrstvo nas <gap n="...."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Peče mislim, da sem bil dovolj razumljiv pri uvodni zahtevi, da se držimo
               dnevnega reda.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Gospod predsednik, ste bili dovolj jasni, ampak osebno sem ocenil, da pravico, ki ste
               jo dopustili ministru kot gostu<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Vaša ocena, gospod Peče, ni tukaj odločilna. Prosim, da se držite dnevnega reda.
               Drugi opomin.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Mislim, da ni korektno, da Vladi Republike Slovenije dopuščate razpravo o vsebini,
               poslancem in poslankam pa ne. Ampak pustimo to, da bodo ocenili drugi. Iz tega
               naslova lahko povem samo to, da se v okviru Nacionalne stranke strinjamo, da se dnevi
               za izvedbo referenduma podvajajo oziroma da se opravijo istočasno kot druga volilna
               opravila - v našem primeru predsedniških volitev.</p>
               <p>Rad pa bi poudaril, da se nam ob vsem tem dozdeva tudi da stroški, ki nastopajo, so v
               marsikaterem primeru prenapihnjeni. Dejansko gre za makroekonomski prenos oziroma
               selekcijo prenosa. Iz tega naslova - kot rečeno - bomo sam akt podprli. Še enkrat pa
               z obžalovanjem lahko samo rečem, da veljajo različna pravila v tej hiši. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Žnidaršič bo predstavil stališče oziroma gospod Rezman bo predstavil
               stališče Poslanske skupine Demokratične stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsednik. No, jaz se bom držal opozorila z uvoda, naj ne
               govorimo o zakonu, ker tudi ni predmet današnje razprave. Ampak je predmet razprave
               samo odlok, ki govori o tem, kakšno vprašanje bo in kdaj se bo razpisal in kdaj se bo
               glasovalo.</p>
               <p>V Poslanski skupini DeSUS bomo podprli to legitimno pravico, da se izglasuje odlok.
               Pričakujemo, da bo rezultat razpisa referenduma takšen, kot si ga obeta predlagatelj
               Državni svet, da bodo ljudje odgovarjali z <q>"ne"</q> iz preprostega razloga, ker se
               ustvarja vtis, kot da bo potem 750.000 ljudi dobilo podarjenih 1000 in nekaj
               evrov.</p>
               <p>Rezultat je bolj ali manj pričakovan. Ampak kaj in kako bomo ravnali v prepričevanju
               ljudi, bo šele predmet razprav potem, ko bo ta odlok sprejet.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Rudi Veršnik bo predstavil stališče Poslanske skupine Slovenske
               demokratske stranke. Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala lepa. Lep pozdrav vsem prisotnim! Danes govorimo o Odloku razpisa zakonodajnega
               referenduma o Zakonu o spremembah in dopolnitvah zakona o lastninskem preoblikovanju
               zavarovalnic. Govorimo o razpisu potrditvenega referenduma, kar pomeni, da sprejeti
               Zakon o spremembah in dopolnitvah zakona o lastninskem preoblikovanju zavarovalnic z
               11. septembra 2007 v primeru potrditve ne bi veljal.</p>
               <p>V Slovenski demokratski stranki smo nekje zadovoljni s tem, da je razpisan datum za
               11. november 2007, ker nekako obstaja neka možnost drugega kroga predsedniških
               volitev, saj se bomo tako lahko izognili za nas nepotrebnim dodatnim stroškom za
               referendum. Odlok bomo podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč bo predstavil stališče poslanske skupine Socialnih
               demokratov. Prosim.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa, gospod predsednik. Kolegice in kolegi! Da ne bi kršil pravil, ki jih je
               postavil gospod predsednik, na kratko naslednje.</p>
               <p>Vsi pogoji, ki jih zahteva Zakon o referendumu in ljudski iniciativi za sprejem
               odloka, so izpolnjeni. To je tudi ugotovila Zakonodajno-pravna služba. Predlagatelj
               oziroma upravičeni za zahtevati referendum je Državni svet. Ta je odločitev sprejel.
               Sprejel jo je v potrebnem roku in pripravil je referendumsko vprašanje, ki je po
               spremembah in dopolnitvah zakona o referendumu, ki je ukinil predhodni zakonodajni
               referendum, edino mogoča.</p>
               <p>V poslanski skupini Socialnih demokratov podpiramo tudi predlog, da se referendum
               opravi 11. novembra. Se pravi skupaj z morebitnim drugim krogom volitev
               predsedniških, da se na ta način na en dan opravijo volitve, če bo drugi krog, in
               referendum o tem vprašanju in zagotovi tretjinske stroške, ne pa v celoti za samo
               izvedbo referenduma. Kar zadeva postopek, takšen kot je tekel v Državnem svetu, pa
               seveda naj rečem samo to, da pripravljeni predlog pač sledi opredelitvam, ki so bile
               tekom razprave podane in ki jih Državni zbor v končni odločitvi ni sprejemal. O tem
               bodo odločale državljanke in državljani. Kakršna bo njihova volja, takšna bo na koncu
               tudi odločitev. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:PetekMilan">

               <speaker>MILAN PETEK:</speaker>

               <p>Lep pozdrav predsedniku, kolegom, kolegicam!</p>
               <p>Naj kot tisti, ki predstavljam stališče poslanskega kluba LDS, prav tako izrazim
               nestrinjanje s tem, da nam je predsednik Državnega zbora omejil možnost razprave. Ni
               pa tega storil z Vlado oziroma ministrom Bajukom. Mislim, da bi moral biti odnos do
               obeh strani enak. Ampak tako pač je. Izražam torej samo javno, da se s tem postopkom
               ne strinjamo.</p>
               <p>V našem klubu ni nobenega zadržka in nobene dileme do tega, da menimo, da jasno in
               glasno povemo, da se strinjamo tako z datumom razpisa oziroma referenduma in pa da se
               seveda strinjamo z vsebino vprašanja, ki ga referendum postavlja slovenski javnosti.
               To smo pravzaprav poudarjali tudi v svojih prejšnjih razpravah. To je rezultiralo z
               razpisom referenduma, ki ga v poslanskem klubu podpiramo. Odločitev Državnega sveta
               za zahtevo razpisa pa razumemo kot logično posledico načina dela vladajoče koalicije,
               ki ni želela prisluhniti nasprotnim argumentom. Še enkrat, poslanski klub, torej, vse
               postopke podpiram.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče Poslanske skupine Nove Slovenije.
               Prosim.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Spoštovani gospod predsednik, predstavniki Vlade, poslanke in poslanci! V poslanski
               skupini Nove Slovenije se strinjamo s predlaganim datumom. To je 11.11.2007 za razpis
               referenduma. Z združitvijo volitev v eventualnem drugem krogu predsedniških volitev
               in izvedbo referenduma bodo znižani visoki stroški, ki so sicer potrebni za izvedbo
               referenduma in bo s tem dosežena racionalizacija porabe javnih sredstev.</p>
               <p>Državni zbor mora na zahtevo Državnega sveta razpisati referendum. To je določba
               Ustave, Zakona o referendumu in ljudski iniciativi in tudi Poslovnika, ki ga v
               poslanski skupini Nove Slovenije spoštujemo. Odlok bomo podprli. Iskreno upamo, da
               pobuda za razpis referenduma ni še eden od poizkusov zadrževanja dokončnega
               lastninskega preoblikovanja Zavarovalnice Triglav in da bodo državljani in
               državljanke odločili v korist prebivalcev Slovenije. To je, podprli sprejeti zakon.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               poslank in poslancev. Gospod Rudi Veršnik, želite razpravljati? <stage>(Ne.)</stage> Gospod Bogdan
               Barovič, izvolite! Imate besedo.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala. Referendum v imenu Slovenske nacionalne stranke, da, bom se zelo držal. Na
               žalost, referendum da. Referendum je posledica volje koalicije, ker ni sprejela veta
               Državnega sveta. Zato fino, odlično, da je 11.11., ker bo nekaj manj stroškov. Toda
               nekaj jih bo pa preveč, ker jih ne bi bilo treba. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman, želite razpravljati? <stage>(Ne.)</stage> Gospod Milan Cvikl. Imate
               besedo, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Odlok je zelo jasen. V štirih elementih pove ključno zgodbo. Referendum
               razpisujemo zaradi zahteve Državnega sveta. Državni svet je uporabil svojo ustavno
               pravico, potem ko Državni zbor ni izglasoval oziroma je ponovno potrdil slab zakon,
               da seveda uporabljajo tudi skrajno možnost in zahtevajo zakonodajni referendum.</p>
               <p>Zakonodajni referendum o zakonu, ki spreminja nek zakon. Ta zakon, ki pa ga je v
               prejšnjem mandatu sprejel Državni zbor, pa je korektno po mnenju Državnega sveta,
               uredil preoblikovanje Zavarovalnice Triglav. Državni svet nas je nekajkrat opozoril v
               razpravi na Odboru za finance. V razpravi potem, ko smo dobili njihov predlog za
               veto, pa so bila ušesa koalicije gluha. Zato je skrajna možnost, ki jo imamo, da
               preko zahteve Državnega sveta kot Državni zbor odločimo o odloku z vprašanjem, ki je
               glede na Zakon o referendumu in ljudski iniciativi zelo jasno: Ali je torej prav, da
               se slab zakon uveljavi?</p>
               <p>Dobro, da bodo opravila za ta referendum začela teči že konec tega tedna. To je samo
               teden dni po tistem, ko se je začela kampanja za prvi krog predsedniških volitev. Ne
               zaradi tega, ker bi se morali predsedniški kandidati zelo odločati o tem vprašanju.
               Ampak zato, ker ljudje, ki bodo izbirali tega ali onega predsedniškega kandidata, in
               ljudje, ki bodo najverjetneje v drugem krogu predsedniških volitev hkrati odločali
               tudi o uveljavitvi zakona, ki je slab, se bodo pravzaprav odločali o tem, ali je
               prav.</p>
               <p>Citiram ministra: <q>"Da se država na ta način umakne iz gospodarstva."</q> Poudarjam,
               citiram ministra: <q>"Državni svet v skladu s svojo zahtevo meni, da ni prav, da se
               država na ta način umakne iz gospodarstva."</q></p>
               <p>Zakaj? Zato, ker država z načinom umika iz gospodarstva najprej podržavlja,
               nacionalizira upravičenja 750 tisoč<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Cvikl<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Bom takoj.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p><gap n="..."/> prosim držite se dnevnega reda.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Držim se zahteve Državnega sveta in držim se seveda točno tega vprašanja in
               vsebinskih razlogov zakaj je Državni svet opredelil to zahtevo. Se pravi, v času
               pred<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Cvikl, prosim<gap n="...."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p><gap n="..."/> pred 11. novembrom bomo predvsem v dveh, treh tednih med prvim in drugim krogom
               imeli možnost, da zelo natančno pojasnimo ljudem ozadja tega referendumskega
               vprašanja. Mislim pa, da je seveda odgovor zelo enostaven. Če bodo ljudje seveda
               odgovorili <q>"Da"</q>, da se uveljavi ta zakon<gap n="...."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Cvikl, en mesec boste imeli časa razpravljati v predvolilnem času o vseh teh
               vsebinah<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsedujoči, gospod minister za finance<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p><gap n="..."/>ki niso zdaj na dnevnem redu, ne obnašajte se tako pobalinsko. No, saj ste
               polnoleten. Gospa Žgajner Tavš, je ni<gap n=".."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik, proceduralno prosim.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Aleš Gulič, ga ni.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Vzel sem vam mikrofon. Gospod Cvikl, usedite se.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Proceduralno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Zmago Jelinčič, Vlada nima besede<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Proceduralno.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Zaključujem splošno razpravo in dajem besedo gospodu Cviklu za proceduralni predlog.
            </p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Gospod predsednik, hvala lepa, ker ste mi vzel besedo. Vendar vas moram
               opozoriti, da niste delovali v skladu s Poslovnikom. Niste mi dali prvega niti
               drugega opozorila. Niste napovedali, da mi boste vzeli besedo, ampak ste pobalinsko
               vi vzeli besedo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Zloraba Poslovnika. Zopet, kar sem že navajen z vaše strani. Ker k predlogu odloka ni
               bilo vloženih amandmajev, bo zbor odločanje o predlogu odloka o razpisu zakonodajnega
               referenduma o Zakonu o spremembah in dopolnitvah zakona o lastninskem preoblikovanju
               zavarovalnic v skladu s časovnim potekom seje zbora opravil danes v okviru glasovanj
               pol ure po prekinjeni 2. točki dnevnega reda oziroma najkasneje ob 18.20. S tem
               prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA - DRUGA OBRAVNAVA PREDLOGA ZAKONA O DRUŽBAH
                  TVEGANEGA KAPITALA.</title> Predlog zakona je v obravnavo zboru predložila Vlada
               Republike Slovenije. Ker predstavnika Vlade še ni, sprašujem - je na poti - ali
               počakamo ali kdo želi, da počakamo predstavnika Vlade? Da. Potem prekinjam sejo za 10
               minut in jo bomo nadaljevali čez 10 minut. To je ob 9.40.</p>
               <stage type="time">(Seja je bila prekinjena ob 9.30 in se je nadaljevala ob 9.39.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Nadaljujemo se sejo Državnega zbora, in sicer z obravnavo <title>4. TOČKE DNEVNEGA REDA
                  - PREDLOGA ZAKONA O DRUŽBAH TVEGANEGA KAPITALA.</title> Besedo dajem predstavniku
               Vlade, mag. Tomažu Jeršiču, državnemu sekretarju za obrazložitev predloga zakona.
               Prosim.</p>
            </sp>
            <sp who="SDZ4:JeršičTomaž">

               <speaker>MAG. TOMAŽ JERŠIČ:</speaker>

               <p>Hvala lepa za besedo, gospod predsednik. Spoštovane, spoštovani! Dovolite mi, da v
               parih besedah predstavim na kratko Zakon o družbah tveganega kapitala. Kot vemo, je
               tvegani kapital izredno pomemben vir finančnih sredstev za mala in pa srednje velika
               podjetja.</p>
               <p>Zagotavljanje teh ustreznih finančnih virov predstavlja eno naključnih ovir za boljši
               in hitrejši razvoj teh podjetij. Zato je ena od oblik financiranja teh novih podjetij
               tvegani kapital, ki predstavlja lastniško financiranje tehnoloških podjetij, ki
               zaradi hitrega in novega začetka na hitro potrebujejo ta sredstva in jih praviloma na
               trgu ne morejo dobiti.</p>
               <p>Kot vemo, v Sloveniji še vedno prevladujejo klasični dolžniški instrumenti
               financiranja. Pomen in obseg lastniških oblik financiranja, kot je tvegani kapital,
               pa ostaja razmeroma skromen. Po obsegu naložb tveganega kapitala smo na evropskem kot
               tudi v srednjeevropskem merilu na dnu lestvice.</p>
               <p>V primeru, da se kapital zagotavlja preko specializiranih finančnih institucij, to je
               družb tveganega kapitala, pa lahko pomeni tudi vir znanja, kako je z ekonomskega in
               pravnega vidika realizirati podjetniške ideje.</p>
               <p>Družbe tveganega kapitala lahko namreč podjetju, v katerega vlagajo tvegani kapital,
               nudijo tudi pomoč pri opravljanju oziroma svetovanju v zvezi z realizacijo
               podjetniške ideje. Pozneje pa se morajo obvezno s prodajo lastniškega deleža umakniti
               iz podjetja.</p>
               <p>Osnovni cilji zakona o družbah tveganega kapitala so definirati tvegani kapital in
               pojme, ki so povezani z lastniškimi financiranji, teh podjetij ter statusno-pravno
               opredeliti družbe tveganega kapitala. Zakon o družbah tveganega kapitala sledi
               opredelitvam tveganega kapitala s strani Evropske komisije in Evropskega združenja
               tveganega kapitala.</p>
               <p>Zakon predvideva, da bi bile družbe tveganega kapitala gospodarske družbe. V zvezi z
               upravljanjem družb tveganega kapitala, uveljavlja načelo zunanjega upravljanja družb
               tveganega kapitala.</p>
               <p>Družbo tveganega kapitala zastopa, vodi in opravlja vse njene posle druga gospodarska
               družba. Razlog za to je večja transparentnost poslovanja družbe tveganega kapitala,
               ki v pomenu tako za investitorja v družbi tveganega kapitala kot tudi za nadzor nad
               njim. Zakon predvideva minimalno vrednost lastniškega financiranja s tveganjem
               kapitala v višini 50 tisoč evrov. Nadalje, družba tveganega kapitala mora del
               sredstev, to je 50% svojih sredstev, minimalno nameniti za naložbe tveganja kapitala.
               Nadaljnjih 50% svojih sredstev mora družba tveganega kapitala nameniti za naložbe
               zasebnega lastniškega kapitala ali za posojila družbam, v katerih je udeležena s
               tveganim kapitalom. Z ostalimi sredstvi lahko družba razpolaga skladno s 6. členom
               novega zakona. Družba mora v svojem času in začetni fazi poslovanja doseči natančno
               strukturo naložb. V prvem letu je prosta teh omejitev. V nadaljnjem času pa se mora
               držati zakonskih predpisov.</p>
               <p>Še enkrat na koncu. Osnovni cilj družb tveganega kapitala je zagotoviti: hitrejše,
               transparentno in pa hitro financiranje družb, ki začenjajo svoje poslovanje in
               nadaljujejo svoje poslovanje z novimi tehnološkimi razvoji.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za gospodarstvo kot matično delovno telo.
               Prosim podpredsednika gospoda Vilija Rezmana, da predstavi poročilo odbora.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa, gospod predsednik.</p>
               <p>Gospod državni sekretar je predstavil vsebino zakona, o katerem je razpravljalo
               matično delovno telo. Torej Odbor za gospodarstvo. Povedati je treba, da sta tudi na
               tej razpravi sodelovala predstavnika ministrstva z ministrom samim na čelu.
               Sodelovali so tudi predstavniki Obrtne zbornice in Gospodarske zbornice in tudi
               Zakonodajno-pravna služba, ki je imela nekaj stališč oziroma pripomb na izvorni
               tekst, ki je bil predlagan s strani Vlade. Povedati je treba, da so bili pomisleki,
               ki jih je bilo moč zaslediti v stališčih Zakonodajno-pravne službe z amandmaji, ki so
               jih predlagale SDS, NSi, SLS in DeSUS, sanirani in da je bila Zakonodajno-pravna
               služba z amandmaji zadovoljna.</p>
               <p>Tisto, kar edino ni bilo upoštevano s strani predlogov Zakonodajno-pravne službe, so
               bili jezikovni popravki oziroma uveljavljanje raje tujih kot domačih izrazov. Ko je
               pojasnil gospod minister, zakaj, tako je bilo tudi to upoštevano. Nekaj razprave je
               teklo tudi o tem, ali je prav, da so omejene družbe tveganega kapitala izključno na
               domače poslovodstvo in na sedež v Republiki Sloveniji. Ampak, tudi to je minister
               branil, to stališče. Ostalo je torej nespremenjeno. Amandmaji, ki so bili predlagani
               s strani koalicijskih skupin, so bili sprejeti. Postali so sestavni del predloga
               zakona, ki je sedaj v obravnavi. Državni zbor je tak predlog zakona z amandmaji -
               pardon - Odbor za gospodarstvo Državnega zbora je tak predlog podprl.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Rezman, bi lahko šli kar
               nazaj. Imate besedo, da predstavite stališče Poslanske skupine Demokratične stranke
               upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa še enkrat, gospod predsednik. Saj prav veliko besed ne bom potrošil. Zakon
               o družbah tveganega kapitala temelji na spoznanju, da je denarja za investicije
               dovolj, da ga je treba na ustrezen način zbrati in da tako centralizirana sredstva
               namenimo za to, da se ideje, ki so, ki klijo, pa nimajo finančnega podprtja, tudi
               implementirajo. Gre torej za zagotavljanje kapitala in virov zato, da se tovrstne
               ideje lahko realizirajo.</p>
               <p>V zadnjem obdobju je v naši državi prišlo do cele vrste tudi na tem področju - to je
               na gospodarskem področju - novosti. In družbe tveganega kapitala so ena izmed takšnih
               novosti, s katero se bodo pač občani in občanke oziroma državljani in državljanke
               seznanjali. Vendar je treba povedati, da ta zakon ne bo toliko neposredno tangiral
               državljanov in državljank. Pač pa tiste, ki so bolj poučeni o gospodarskem
               poslovanju. Torej tiste, ki jih imenujemo tudi kvalificirani vlagatelji ali
               profesionalni vlagatelji, kar bo omogočeno tudi z omejitvami, kakršna je na primer 50
               tisoč evrov, ki predstavljajo prag za vstop v družbe tveganega kapitala.</p>
               <p>Ambicija predlagatelja je, da se z ustanavljanjem oziroma s sprejemom tega zakona
               omogoči ustanavljanje, regulacija, status in vse ostalo, kar zadeva družb tveganega
               kapitala, in da se na ta način zberejo prosta sredstva, ki bi lahko bila namenjena
               investicijam.</p>
               <p>Zlasti so ta sredstva namenjena investicijam tistih, ki sami ne morejo zagotoviti
               bodisi dovolj znanja, bodisi dovolj kapitala. Gre predvsem za to, da se na ta način
               želi podpreti mala in srednja podjetja.</p>
               <p>Včeraj je za družbe tveganega kapitala vstopni prag določen. Ker gre za to, da so
               tveganja velika, ker gre za to, da je pravzaprav izključni motiv izkoristiti davčne
               olajšave in maksimirati profit, je torej pričakovati, da se bodo tukaj vključevali
               res tisti, ki so specializirani za tovrstno poslovanje. Torej za poslovanje v
               principu s finančnim kapitalom.</p>
               <p>Običajni državljani bomo najbrž manj udeleženi, razen če bodo državljani udeleženi
               potem v družbah, ki bodo ustanovljene s tem kapitalom ali ki bodo dokapitalizirane s
               tem kapitalom, ki se bo zbiral v družbah tveganega kapitala.</p>
               <p>Tvegani kapital je v principu brezbarven. Ali povedano drugače. Ne gre za to, da bi
               se usmerjal v posamično panogo, v posamično storitev, v posamično blago, ki bo
               ponujeno na trgu. Ampak mu gre preprosto za maksimiranje vloženega kapitala. Torej za
               povečevanje vrednosti, ki bi naj bi bilo hitrejše, kot pa je običajno oziroma kot je
               povprečno na določenem trgu. Tuje izkušnje pri tem so relativno dobre. Mi si obetamo,
               da se bodo te tuje izkušnje ponovile tudi pri nas. Kar pomeni, da bi naj bilo za mala
               in srednja podjetja več priložnosti in več kapitala, da bi naj to omogočilo nove
               investicije, da bi naj to omogočilo nova delovna mesta in na ta način tudi
               gospodarsko rast in rast splošne blaginje.</p>
               <p>S takšno ambicijo se tega loteva tudi Poslanske skupina DeSUS. Zato bomo vsi štirje
               poslanci DeSUS-a ta predlog zakona o družbah tveganega kapitala tudi podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mitja Ljubeljšek bo predstavil stališče Poslanske skupine Slovenske
               demokratske stranke.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Spoštovane kolegice in spoštovani kolegi! Spoštovani
               predstavniki Vlade! V Poslanski skupini Slovenske demokratske stranke se zavedamo
               pomena malih in srednjih podjetij za nadaljnji pospešeni razvoj Slovenije. Slovenija
               ima na eni strani omejene prostorske, kadrovske in finančne resurse. Na drugi strani
               pa izredno usposobljen kadrovski potencial in tradicijo, tako v podjetniškem okolju
               kot v univerzitetnih in znanstvenih institucijah.</p>
               <p>Vse to lahko predstavlja skupaj s slovensko prilagodljivostjo in fleksibilnostjo
               izredno osnovo za konkurenčno prednost in priložnost v krogu najrazvitejših držav
               Evropske skupnosti na področju malih in srednjih podjetjih, v katerih se poraja
               največ podjetniških idej in inovacij, katerih aplikacije lahko pomenijo izdelke z
               veliko dodano vrednostjo. Aplikacije pa niso možne brez ustreznih finančnih virov, ki
               so za mala in srednja podjetja v primerjavi z večjimi podjetji praviloma težje
               dostopna.</p>
               <p>V Sloveniji do sedaj ni bilo pravega posluha. Predvsem pa ni bilo konkretnih dejanj,
               da bi se vzpostavljala sistemska zakonodaja, ki bi spodbudila financiranje določenih
               rizičnih, vendar pa visoko donosnih projektov na osnovi tveganega kapitala. Da je
               temu tako, pokaže podatek o razmerju med obsegom dosedanjih naložb iz naslova
               tveganega kapitala in BDP, kjer se Slovenija nahaja na nezavidljivem predzadnjem
               mestu med 22 evropskimi državami. Za Slovenijo je le še Hrvaška. Pred Slovenijo pa so
               poleg najrazvitejših držav tudi Romunija, Madžarska, Bolgarija, Poljska, Slovaška,
               Češka in Baltske države.</p>
               <p>Tega problema se je zavedala tudi koalicija, ki je pred pričetkom mandata zapisala v
               koalicijsko pogodbo, da se bo zavzela za izboljšanje pravnega sistemskega okvirja za
               delovanje malih in srednjih podjetij ter za ustrezen razvoj institucij, ki jim morajo
               biti v oporo, vključno s skladi tveganega kapitala.</p>
               <p>Mala in srednja podjetja potrebujejo torej za realizacijo rizičnih podjetniških idej
               finančne vire. Največkrat finančne vire zagotavljajo kar podjetniki sami iz svojih
               prihrankov, kar pa ne zadosti potreb po kapitalu. Zato iščejo vire financiranja tudi
               v zunanjem okolju na trgu. Pri tem se soočajo s težavo, da dolžniških virov
               financiranja zaradi visokih tveganj ni mogoče zagotoviti.</p>
               <p>Zagotavljanje ustreznih finančnih virov predstavlja vsekakor ključno oviro za boljši
               in hitrejši razvoj segmenta malih in srednjih podjetij. Predlog zakona o družbah
               tveganega kapitala sledi rešitvi tega problema s tem, da se statusno pravno opredeli
               družbe tveganega kapitala tako, da bodo nudile ustrezni pravno organizacijski okvir
               za akumulacijo prostih finančnih sredstev in njihovo distribucijo v obliki tveganega
               kapitala gospodarske družbe, s katerih vrednostnimi papirji se ne trguje na
               organiziranem trgu.</p>
               <p>Da se zagotovi, da bo dejavnost družbe skladna z namenom družb tveganega kapitala,
               kar pomeni, da bo usmerjena predvsem v nalaganje, upravljanje in odsvajanje tveganega
               kapitala. Da se zagotovi, da bo družba tveganega kapitala pretežen del svojih
               sredstev nalagala v obliki tveganega kapitala in da se zagotovi ustrezen nadzor nad
               družbo tveganega kapitala. In sicer z namenom zagotavljati, da bo družba tveganega
               kapitala predvsem v zvezi z upravljanjem dejavnosti in nalaganjem sredstev spoštovala
               določbe zakona. Nadzor nad družbo tveganega kapitala se ne bo izvajal z namenom
               zaščititi investitorje.</p>
               <p>Želja je, da slovenski tvegani kapital ne odhaja v tujino. Ampak da se ustvarijo
               sistemske zakonske osnove, da bo ta kapital ostajal v Sloveniji in da se bo apliciral
               v slovenske tvegane naložbe, ki lahko prinesejo velike multiplikativne učinke tako na
               gospodarski razvoj ter rast bruto družbenega proizvoda kot na možnost dodatnega
               zaposlovanja.</p>
               <p>V Poslanski skupini Slovenske demokratske stranke bomo predlog zakona vsekakor
               podprli. Hvala za pozornost.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Mag. Milan M. Cvikl bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Lep dober dan predstavnikom Vlade! V Poslanski skupini Socialnih demokratov ne bomo
               nasprotovali Predlogu zakona o družbah tveganega kapitala. Gre za poskus Vlade, kako
               v tej famozni lestvici, kjer je Slovenija zelo nizko v razmerju med obsegom naložb iz
               naslova tveganega kapitala in BDP, kako Slovenijo na tej lestvici dvigniti.</p>
               <p>Analize kažejo, da sta dva možna načina za to. Eden je, da se pravno organizacijsko
               določi okvir za akumulacijo prostih sredstev. Drugi pa je, da se določijo davčne
               olajšave. Vlada, Ministrstvo za gospodarstvo - poudarjam - Ministrstvo za
               gospodarstvo je predlagatelj tega zakona. Čeprav gre za podjetja, ki delujejo
               vsebinsko v poslih financiranja. Ministrstvo za gospodarstvo se je odločilo, da
               predlaga zakon, ki pravno, organizacijsko in formalno omogoči oblikovanje takšnih
               družb. Ali pa bo iz ekonomskih razlogov prišlo do oblikovanja takšnih družb in ali se
               bo Slovenija povzpela na tej lestvici, pa je odvisno od tega, ali imamo ali nimamo
               ustreznih davčnih olajšav.</p>
               <p>Vlada Republike Slovenije v času svojega skoraj triletnega mandata ne povečuje
               davčnih olajšav. Kvečjemu je davčne olajšave zmanjšala. To kažejo tudi podatki iz
               javnih financ iz različnih davčnih virov. Predvsem zelo visoka rast davka od dohodka
               pravnih oseb. Torej, potem ko Vlada ne ureja ustreznih davčnih olajšav - edina davčna
               olajšava, ki je pravzaprav bila ohranjena, je davčna olajšava za naložbe v raziskavo
               in razvoj - skuša s predlogom zakona o družbah tveganega kapitala urediti to
               področje.</p>
               <p>Vendar, ko se sprehodimo čez zakon, vidimo, da zakon ne daje nobene spodbude, zakon
               je predvsem formalističen. Pomenil bo oblikovanje neke nove ekipe na ministrstvu, ki
               bo, ne vem, predpostavljam, ob siceršnjem programu vse na enem mestu dajala ali ne
               dajala soglasje za oblikovanje družb tveganega kapitala.</p>
               <p>Poslanska skupina Socialnih demokratov ne nasprotuje tej poti. Vendar ocenjuje, da to
               ne bodo glavni razlogi, da bi se v Sloveniji kar naenkrat povečal in se dvignil delež
               iz naložb iz naslova tveganega kapitala in BDP.</p>
               <p>Če pogledate tabelo na strani 7 zakona, boste videli, da so na vrhu dve skupini držav
               Evropske unije. Imamo povsem na vrhu Veliko Britanijo, ki takšnega zakona sploh nima.
               Takšnega zakona sploh nima. Ampak ima seveda mednarodne standarde računovodskega
               poslovanja in ima pravila finančnega trga z ustreznimi davčnimi olajšavami, ki
               spodbujajo tovrstne naložbe. In druga skupina držav Švedska, Finska, Skandinavske
               države, ki imajo sicer neko milo organizacijsko obliko tega. Vendar imajo kot ključne
               davčne olajšave za tako imenovane naložbe v ustvarjanje visoke dodane vrednosti. Te
               davčne naložbe v ustvarjanje visoke dodane vrednosti pa Skandinavske države
               spodbujajo še z zelo velikim deležem javnih sredstev, javnih sredstev v financiranje
               okolja za ustvarjanje visoke dodane vrednosti. Se pravi, za ustvarjanje predvsem tega
               v povezavi z implementacijo raziskovalnih razvojnih ugotovitev v gospodarstvu. Na
               Finskem, na Švedskem je ta delež 3,5% bruto domačega proizvoda, v Sloveniji to ostaja
               v vseh treh letih mandata te Vlade na manj kot 0,7% ali 5-krat manj.</p>
               <p>Torej ta zakon bo zagotovil pravno formalni organizacijski okvir, bo nujni pogoj. Ne
               bo pa zadostni pogoj za to, da bi prišlo do povečanja takšnih <gap n="..."/><stage>/Znak za konec
               razprave/</stage><gap n="..."/> Zato ocenjujemo, da zakon ne bo v polni meri uresničil velikih
               pričakovanj Vlade, ki sedaj vodi Slovenijo in bo treba v naslednjem mandatu to
               popravljati. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče poslanske skupine Nove Slovenije.
               Prosim.</p>
            </sp>
            <sp who="SDZ4:MikoličMartin">

               <speaker>MARTIN MIKOLIČ:</speaker>

               <p>Lepo pozdravljeni! Spoštovani predsednik, predstavniki ministrstva, kolegice in
               kolegi! V Poslanski skupini Nove Slovenije smo prepričani, da je v naši državi
               soodvisnost vseh državljanov zaradi majhnega obsega ekonomije še posebej pomembno.
               Ekonomska politika države mora zato zagotoviti možnost razpleta, splošnega,
               inovativnega okolja, ki lahko z generiranjem novih idej zagotovi hitrejši razvoj ter
               hitro odzivanje na spremembe v ožjem in v širšem gospodarskem okolju.</p>
               <p>Podjetništvu prijazna oblast mora tako okolje omogočiti, ga skrbno negovati in
               zagotoviti temelje za bodočnost. Predlog zakona o družbah tveganega kapitala bo ob
               tem gotovo znatno pripomogel. Ne le to, s sprejemom predloga zakona bo Slovenija
               lahko postala davčno in infrastrukturno zanimiva za družbe, ki jih opravljajo skladi
               tveganega kapitala. Dobiček iz tveganih naložb družb tveganega kapitala, ki bodo
               vpisane v register ministrstva za gospodarstvo, ne bo obdavčen. Enako velja za pravne
               osebe, ki bodo vlagale denar v te družbe. S tem postaja Slovenija konkurenčna drugim
               v razviti Evropi.</p>
               <p>Glavne rešitve zakona se nanašajo na opredelitev pojma tveganega kapitala, ki je
               pomemben zaradi EU sredstev, ki bi jih morebiti iskala družba tveganega kapitala.
               Zakon ne določa, katere panoge so primerne za naložbe v družbe tveganega kapitala,
               ker bodo te same težile k maksimiranju donosa. Zaradi zagotavljanja zadostne
               pogodbene svobode se predvideva, da bodo družbe tveganega kapitala gospodarske družbe
               v statusno pravni obliki dvojne družbe, d.o.o.-ji, d.d.-ji ali komandidatna delniška
               družba. Pri čemer se upoštevajo predvsem interesi investitorjev. Družbo tveganega
               kapitala zastopa, vodi in opravlja vse njene posle druga gospodarska družba, s čimer
               se zagotavlja večja transparentnost poslovanja. Sedež in poslovodstvo pa mora biti v
               Sloveniji. Predlaga se minimalna vrednost udeležbe vlagateljev v družbi tveganega
               kapitala v višini 50 tisoč evrov.</p>
               <p>Družba tveganega kapitala pa mora 50% svojih sredstev nameniti za naložbe tveganega
               kapitala v mala in srednja podjetja. Nadaljnjih 30% svojih sredstev mora družba
               tveganega kapitala nameniti za naložbe zasebnega lastniškega kapitala ali za posojila
               družbam, v katerih je udeležena s tveganim kapitalom.</p>
               <p>Za nadzor nad zakonitostjo delovanja družbe tveganega kapitala je zadolženo
               Ministrstvo za gospodarstvo.</p>
               <p>V Poslanski skupini Nove Slovenije si prizadevamo za povezovanje vseh segmentov
               družbenega razvoja, ki pomembno vplivajo na rast splošne blaginje v enotno in
               dinamično nacionalno ekonomijo. Pri tem vidimo posebno prednost malih in srednjih
               podjetij, ki jim je potrebno omogočiti lažje poslovanje in jih vzpodbujati za nastop
               v razširjenem gospodarskem prostoru. Še posebej bomo skrbeli za razvoj obrtnih
               podjetij in samostojnih podjetnikov, kar naj bi aktiviralo poslovne sposobnosti
               državljanov. V predlaganem zakonu vidimo možnost za financiranje najdrznejših,
               najbolj tveganih poslovnih idej, ki bodo v praksi lahko zaživele le, če bomo predlog
               zakona sprejeli.</p>
               <p>V Poslanski skupini Nove Slovenije ga bomo podprli.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo predstavil stališče Poslanske skupine Slovenske
               ljudske stranke.</p>
               <p>Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa za besedo, gospod predsednik. Predstavniki Vlade, kolegice in kolegi!</p>
               <p>Predvsem srednja in mala podjetja se pogosto srečujejo s težavami pri financiranju
               svoje dejavnosti, še zlasti ko gre za razvoj podjetja oziroma širitev proizvodnje ali
               trga podjetja. Financiranje tega z lastnim kapitalom ali dolžniškim kapitalom je
               pogosto zelo oteženo. Poleg financiranja samega razvoja oziroma širitve podjetja pa
               se pojavljajo tudi težave pri zagotavljanju zagonskega kapitala ob/ali po ustanovitvi
               podjetja.</p>
               <p>Dejstvo je, da so za razvoj slovenskega gospodarstva mala in srednja podjetja
               izjemnega pomena. Imamo kar nekaj podjetij, ki so se v zadnjih letih uspešno
               razvijala in ki imajo poleg doprinosa gospodarskemu razvoju Slovenije zelo pomembno
               vlogo pri zagotavljanju zaposlovanja v posameznem lokalnem okolju. Kljub uspehu
               posameznih podjetij pa je očitno, da osrednji zagon in razvoj malih in srednjih
               podjetij še zdaleč ni takšen, kot bi si vsi želeli.</p>
               <p>Predlagani zakon je nastal in ga obravnavamo z namenom ureditve tveganega kapitala
               kot pomembnega vira financiranja malih in srednjih podjetij. Tvegani kapital je
               namreč neposredno namenjen razvoju podjetja in ima v tem smislu pomembno vlogo v
               primerjavi z zasebnim lastniškim kapitalom.</p>
               <p>Slovenija je na področju tveganega kapitala daleč za drugimi evropskimi državami.
               Tudi v predlogu zakona oziroma njegovem uvodnem delu je navedena raziskava, iz katere
               izhaja, da je Slovenija glede na obseg tveganega kapitala v bruto domačem produktu na
               repu evropskih držav. Če podamo primerjavo s Finsko, ki se nahaja na 3. mestu
               omenjene lestvice, lahko ugotovimo, da ima Finska kar dvajsetkrat več sredstev v BDP
               namenjeno tveganemu kapitalu.</p>
               <p>Za hitrejši razvoj srednjih in malih podjetij je torej sprejem zakona nujen. S
               predlaganimi rešitvami zakona pričakujemo rast trga tveganega kapitala in s tem
               seveda spodbuditev ustanavljanja in dejavnosti družb tveganega kapitala. Z zakonom
               določamo pravno organizacijsko obliko za zbiranje sredstev, namenjeno nalaganju
               obliki tveganega kapitala v tiste družbe, katerih vrednostni papirji niso uvrščeni na
               delovni trg.</p>
               <p>Po našem mnenju zakon na ustrezen način ureja tvegani kapital, zagotavlja delovanje
               družb tveganega kapitala v skladu z namenom njihove ustanovitve ter obenem s
               predvidenim nadzorom ščiti tudi investitorje. Kot že rečeno, je razvoj teh malih in
               srednjih podjetij za Slovenijo izjemnega pomena. Predvsem na območjih, kjer so veliki
               sistemi v času tranzicije propadli in pustili za seboj veliko brezposelnih in s tem
               tudi povezano socialno krizo, je nujno potrebno zagotoviti ustanavljanje novih
               podjetij, ki bodo prispevala k dodatnemu zaposlovanju in razvoju teh območij.</p>
               <p>V Poslanski skupini Slovenske ljudske stranke verjamemo, da bomo tudi s tem zakonom
               pripomogli k razvoju malih in srednjih podjetij. Seveda pa ob tem ne gre pozabiti
               vloge, ki jo imajo ta podjetja za bolj enakomeren regionalni razvoj Slovenije.
               Predvsem pa ustanavljanje in razvoj podjetij, ki so tehnološko na visoki ravni in
               zahtevajo tudi izobraženo delovno silo, veliko pripomore k enakopravnejšemu in
               enakomernejšemu razvoju območij.</p>
               <p>Najtežje je namreč v določenem od centra v Sloveniji oddaljenem okolju zadržati
               kvalificirano delovno silo in s tem omogočiti v kraju ne le gospodarski, ampak tudi
               splošni razvoj tega območja. S tem problemom pa se seveda sooča tudi celotna
               Slovenija, saj sposobni mladi in ob vedno bolj odprtih mejah veliko razmišljajo o
               delu v drugih evropskih državah, kjer imajo boljše pogoje za zaslužek in poklicni
               razvoj. Iz izkušenj pa vemo, da so predvsem mala in srednja podjetja tista, ki so
               dovolj fleksibilna, da se prilagajo potrebam trga in uvajajo nove tehnologije. Torej
               so razvojno usmerjena. Naša naloga pa je, da jim omogočimo ogrodje za vire
               financiranja, s katerim ne nazadnje razpolagajo njihovi konkurenti v drugih evropskih
               državah. V pričakovanju pozitivnih učinkov predlaganega zakona bomo poslanci
               Slovenske ljudske stranke ta zakon tudi podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bomo opravili na podlagi pregleda vloženih
               amandmajev z dne, 24.9.2007. V razpravo dajem 2. člen ter amandma poslanskih skupin
               SDS, NSi, SLS in DeSUS. Odpiram prijavo za razpravo o 2. členu in tem amandmaju.
               Prijavljenih ni. Zato razpravo o tem členu zaključujem. V razpravo dajem 51. člen ter
               amandma poslanskih skupin SDS, NSi, SLS in DeSUS. Odpiram prijavo. Prijavljenih ni,
               zato razpravo zaključujem. O amandmajih bomo v skladu s časovnim potekom seje zbora
               odločali danes v okviru glasovanj pol ure po prekinjeni 2. točki dnevnega reda
               oziroma najkasneje ob 18.20 uri. S tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O ODPRAVI POSLEDIC NARAVNIH NESREČ.</title> Predlog zakona je v
               obravnavo zboru predložila Vlada Republike Slovenije. Besedo dajem predstavniku Vlade
               gospodu Janezu Podobniku, ministru za okolje. Prosim.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Dobro jutro, dober dan poslanke in poslanci, gospod predsednik! Dovolite, da na
               kratko predstavim razloge za sprejem Zakona o spremembah in dopolnitvah zakona o
               odpravi posledic naravnih nesreč in predstavim tri poglavitne sklope sprememb. Zakon
               o odpravi posledic naravnih nesreč je bil sprejet pred dobrimi tremi leti. Ureja
               pogoje in načine uporabe sredstev iz državnega proračuna pri odpravi posledic
               naravnih nesreč in tudi pogoje in način, kako se jih pridobiva oziroma dodeli z
               namenom, da pomoč prizadetim zaradi naravne nesreče zagotovi čimprejšnje varno
               bivanje in tudi ponovno izvajanje dejavnosti.</p>
               <p>Zakon določa tudi pogoje in načine uporabe sredstev državnega proračuna pri odpravi
               posledic škode v kmetijstvu zaradi naravnih nesreč. Zakon tudi ureja dodeljevanje
               sredstev državnega proračuna za odpravo posledic naravnih nesreč na stvareh v skladu
               z načeli iz Pogodbe o ustanovitvi Evropske skupnosti o dovoljenih državnih pomočeh v
               primeru naravnih nesreč. Pogodba o ustanoviti Evropske skupnosti daje Evropski
               komisiji pooblastila, da lahko dodeljevanje sredstev državnih pomoči, tudi tistih, ki
               se nanašajo na odpravo posledic naravnih nesreč, podrobneje uredi.</p>
               <p>Tako je bila v lanskem letu v decembru sprejeta uredba Evropske komisije o uporabi
               določb Pogodbe o ustanovitvi Evropske skupnosti pri državni pomoči za majhna in
               srednje velika podjetja, ki se ukvarjajo s proizvodnjo kmetijskih proizvodov, ter
               pogoji in način njihovega dodeljevanja pri odpravi posledic škode v kmetijstvu zaradi
               naravnih nesreč.</p>
               <p>Predlog zakona o spremembah in dopolnitvah veljavnega zakona pa odpravlja nekatera
               neskladja s to uredbo Evropske komisije. Istočasno pa smo s tem predlogom tudi
               odpravili nekatere manjše pomanjkljivosti, ki so se pokazale pri dodeljevanju državne
               pomoči za odpravo posledic naravnih nesreč. Tri poglavitne rešitve so v tej spremembi
               zakona. Prva je uskladitev z uredbo Evropske komisije, druga se nanaša na
               poenostavitev postopka pridobitve sredstev državne pomoči za odpravo posledic škode v
               kmetijstvu in tretji segment je pa najmanjša višina škode na stanovanju, za katero se
               lahko pridobi državno pomoč.</p>
               <p>Najprej, na kratko glede uskladitve z uredbo Evropske komisije. Tukaj imamo pet
               sprememb. Z najmanjšo višino neposredne škode v kmetijstvu, pri kateri se lahko
               dodelijo sredstva državne pomoči in ki je enaka 30% običajne letne proizvodnje za vsa
               območja kmetijske proizvodnje, tudi tiste z omejenimi možnostmi za kmetijsko
               dejavnost.</p>
               <p>Druga rešitev v tem sklopu. Z obveznim 50% zavarovanjem in njegovo višino, ki ga mora
               zagotoviti nosilec kmetijskega gospodarstva, da postane upravičenec do državne
               pomoči.</p>
               <p>Tretja sprememba. Z največjo višino državne pomoči, ki jo lahko prejme posamezni
               opravičenec, tako da vsota izplačane zavarovalnine državne pomoči in vrednosti
               kmetijskega proizvoda ne presega 80% vrednosti običajne kmetijske proizvodnje oziroma
               90% na območjih z omejeno možnostjo za kmetijsko dejavnost.</p>
               <p>In četrta. S prepovedjo kumulativnega seštevanja škod v kmetijstvu preko več let. To
               je bilo do sedaj možno za rastline trajnice zaradi več zaporednih pojavov neugodnih
               vremenskih razmer v obdobju treh let. V tem sklopu je tudi rešitev, ki rešuje
               vprašanje dodeljevanja sredstev državne pomoči velikim podjetjem. S temi predlogi
               sprememb in dopolnitev se glede odprave posledic škode v kmetijstvu sledi tudi enemu
               od pomembnih ciljev politike kmetijstva na tem področju. To pa je, da se v odpravo
               posledic škode v kmetijstvu zaradi neugodnih vremenskih razmer v največjem možnem
               obsegu vključijo tudi zavarovalnice.</p>
               <p>Predlagane rešitve bodo znatneje spodbudile nosilce kmetijskih gospodarstev, da bodo
               pristopili k že uveljavljeni zavarovalni shemi, ki jo ministrstvo, pristojno za
               kmetijstvo, gozdarstvo in prehrano uspešno izvaja s sofinanciranjem zavarovalne
               premije za vse kmetijske pridelke in tudi za primere vseh neugodnih vremenskih
               razmer, razen za sušo.</p>
               <p>Glede poenostavitve postopka pridobitve sredstev državne pomoči lahko samo povem, da
               bomo s tem rešili zmanjševanje administrativnih ovir pri dodeljevanju sredstev
               državne pomoči za odpravo posledic škode v kmetijstvu v tem, da se škoda zaradi
               neugodnih vremenskih razmer ocenjuje za vsak kmetijski pridelek enkrat in to pred
               sprejemom pridelka, ne glede na to, ali kmetijsko proizvodnjo v vegetacijskem obdobju
               prizadene ena ali več neugodnih kmetijskih razmer. Zakon pa tudi spreminja spodnji
               prag, pod katerim se za odpravo posledic naravne nesreče na poškodovanih stanovanjih
               sredstva državnega proračuna ne podelijo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Predlog zakona je obravnaval Odbor za okolje in prostor kot
               matično delovno telo. Prosim gospoda Danijela Krivca, da predstavi poročilo odbora.
            </p>
            </sp>
            <sp who="SDZ4:KrivecDanijel">

               <speaker>DANIJEL KRIVEC:</speaker>

               <p>Spoštovani predsednik, kolegice, kolegi, spoštovani minister! Odbor Državnega zbora
               Republike Slovenije za okolje in prostor je na 13. nujni redni seji 21.9.2007
               obravnaval predlog zakona o spremembah in dopolnitvah zakona o odpravi posledic
               naravnih nesreč, ki ga je v obravnavo Državnemu zboru Republike Slovenije poslala
               Vlada Republike Slovenije s predlogom, da ga obravnava po nujnem postopku. Na seji
               odbora so sodelovali predstavniki predlagatelja predloga zakona, Komisija Državnega
               sveta Republike Slovenije za lokalno samoupravo ter Zakonodajno-pravna služba
               Državnega zbora.</p>
               <p>Odbor je poleg osnovnega gradiva prejel še pisna mnenja Zakonodajno-pravne službe,
               Komisije Državnega sveta Republike Slovenije za lokalno samoupravo in regionalni
               razvoj ter Komisije Državnega sveta Republike Slovenije za kmetijstvo, gozdarstvo in
               prehrano. V uvodni dopolnilni obrazložitvi členov predloga zakona je predstavnik
               predlagatelja minister za okolje in prostor Janez Podobnik povedal, da predloženi
               zakon odpravlja neskladja z zakonodajo Evropske skupnosti in nekatere
               pomanjkljivosti, ki so se pokazale pri dodeljevanju sredstev pomoči za odpravo
               posledic škode v kmetijstvu.</p>
               <p>S predlogom sprememb in dopolnitev se poenostavljajo postopki pri odobritvi sredstev
               državne pomoči za odpravo posledic škode v kmetijstvu. Tako da se postopek
               ocenjevanja škode in postopek vloge za pridobitev sredstev državne pomoči združujeta
               ter da se škoda zaradi neugodnih vremenskih razmer ocenjuje za vsak kmetijski
               pridelek le enkrat in to pred spravilom pridelka.</p>
               <p>S predlaganimi spremembami se spreminja tudi spodnji prag, pod katerim se za odpravo
               posledic naravne nesreče na poškodovanih stanovanjih sredstev državnega proračuna ne
               podeli. Vladi je dana možnost, da ta prag določi sama kot 50% vrednosti povprečne
               višine sredstev, izračunanih v okviru posameznega programa za odpravo posledic
               nesreče kot povprečje vseh potrjenih škod na stanovanjih, če je to za upravičenca
               ugodneje od dosedanjega izračuna, ki temelji na 5% vrednosti novega stanovanja.</p>
               <p>Predvideva se, da bodo predlagane zakonske rešitve za primere odprave posledic škode
               v kmetijstvu bistveno manj obremenjevale državni proračun. Večina sredstev za odpravo
               posledic škode bo namreč izplačana iz zavarovalnin. Upravičenec bo moral izkazati
               najmanj 50% zavarovanja kmetijskih pridelkov ali pa se bo moral vključiti v obstoječo
               shemo zavarovalnih premij za kmetijske pridelke. Zakonodajno-pravna služba Državnega
               zbora je po preučitvi obravnavanega predloga zakona z vidika skladnosti z Ustavo in
               pravnim sistemom ter zakonodajno-tehničnega vidika dala določene pripombe k členom
               predloga zakona.</p>
               <p>Odbor za okolje in prostor je v okviru druge obravnave predloga zakona v skladu s
               Poslovnikom Državnega zbora opravil razpravo in glasovanje o posameznih členih
               predloga zakona in vloženih amandmajih. Pri tem je odbor sprejel tudi svoje
               amandmaje. K predlogu zakona so vložile amandmaje poslanske skupine SDS, Nove
               Slovenije, SLS in DeSUS k 4., 5., 11., 19., 20., 22., 24. in 28. členu predlogu
               zakona, ki jih je Odbor za okolje in prostor sprejel.</p>
               <p>Odbor za okolje in prostor je po opravljeni razpravi o posameznih členih predloga
               zakona ter po končani razpravi in glasovanju o amandmajih v skladu s 128. členom
               Poslovnika Državnega zbora glasoval še o vseh členih predloga zakona skupaj in jih
               sprejel. Ob upoštevanju sprejetih amandmajev v skladu s prvim odstavkom 133. člena
               Poslovnika Državnega zbora je pripravljen dopolnjen Predlog zakona o spremembah in
               dopolnitvah zakona o odpravi posledic naravnih nesreč, ki je sestavni del tega
               poročila odbora. Odbor predlaga, da se zakon sprejme.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Bogdan Barovič bo
               predstavil stališče Poslanske skupine Slovenske nacionalne stranke. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice, kolegi! Obravnavamo zakon, ki je pravzaprav,
               bom rekel, po eni strani na žalost koleracija z dogodki. In prav je, da ga
               obravnavamo. Prav bi bilo - takšno je mnenje Slovenske nacionalne stranke -, da ga
               tudi po nujnem postopku, kot je predviden, sprejmemo. Razlogov - kot smo slišali - je
               več oziroma trije najpomembnejši so. Prvi, ki ga je spoštovani gospod minister
               omenil, je uskladitev z Evropsko unijo. Zdaj, vsi ljudje smo zelo radi pragmatični.
               Radi smo praktični. Vesel sem, da ga bomo uskladili - spoštovani gospod minister - in
               jaz pričakujem tudi od Vlade, da bo s pridom in to pošteno in upravičeno na žalost v
               tem trenutku, ki se je zgodil ravno v Sloveniji, tudi evropska sredstva izkoristila v
               pomoč prizadetim.</p>
               <p>Še posebej pa sem vesel, da vidim v zakonu, ki je nastal - mislim - v začetku meseca
               septembra, 28. člen, ki je v tem trenutku, praksa nam kaže, zelo pomemben.</p>
               <p>Gre za veljavnost določb tega zakona, ki se uporabljajo za naravne nesreče, ki so
               nastale pred uveljavitvijo zakona. Če bo za njih oziroma če je za njih program
               posledic sprejet po uveljavitvi tega zakona, jaz to razumem in to je dober člen. Ne
               samo za zdaj tudi za naprej.</p>
               <p>Predvsem je pomemben drugi element, ki ga je poudaril gospod minister. Torej
               poenostavitev za pridobitev državne pomoči. Jaz upam, da ne bo ostalo samo pri
               besedah, členih in navedbah, temveč, da bo ta poenostavitev za pridobitev državne
               pomoči stekla v praksi, letos, drugo leto, kadarkoli pač bo to potrebno. Kar se tiče
               določitve meje za pridobitev državne pomoči, je prav, da strokovnjaki ocenjujejo in
               ocenijo. Vemo, da so v takšnih primerih primeri do primerov različni. Bi pa opozoril
               na dodelavo ali pa v razmislek. Namreč, imamo naravne nesreče. Večina naravnih nesreč
               je nepredvidljivih. Ampak ocenjujem, da, recimo, to je mogoče predlog, nasvet, želja,
               da bi se upoštevalo, kot je suša. Suša je naravna nesreča, ki se jo po mnenju
               Slovenske nacionalne stranke, po mojem mnenju da predvideti, ki se jo da preventivno
               - ne mislim - sedaj izločiti iz zakona, ampak pripraviti. Tako da melioracijski in
               drugi sistemi, urejanje vodotokov in tako naprej uskladimo tako, da bi suša ne
               prizadela toliko, kot je pač prizadela tudi v kratki preteklosti našo prelepo
               Slovenijo.</p>
               <p>Jaz ocenjujem, da je prav, da je bil ta zakon vložen po nujnem postopku, da usklajuje
               tri pomembne vsebine, od katerih upam, da bo Slovenija - upam - izkoristila vse
               tisto, kar je njeno in kar ji pripada, da bodo ljudje deležni hitrejše in
               poenostavljene pomoči s strani države, tisti, ki so prizadeti, da bodo meje za
               pridobitev razumne. Ne nazadnje pa je prav, da imamo zakon. Je pa tudi res, da
               človeška solidarnost, človeško srce in pa človekov odnos do pomoči deluje neodvisno
               od zakona. Mogoče pa s pomočjo zakona toliko lažje. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Franc Žnidaršič bo predstavil stališče Poslanske skupine Demokratične
               stranke upokojencev.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik, spoštovani minister s sodelavcem, kolegice in kolegi!
               Čeprav iz izkušenj vemo in jih ni malo, da je že skoraj vsaka slovenska družina
               občutila na lastni koži naravne nesreče, take ali drugačne vremenske neprilike, nas
               le-to vedno znova preseneti. Narava nam vedno znova dokazuje, kaj zmore in udari
               sedaj tu in sedaj tam. Razbesnelo neurje poruši vse, kar je na poti. Vročinski val
               pomori ves pridelek. Toča uniči vse, česar se dotakne.</p>
               <p>Dejstvo je, da delovanje naravnih sil pri nas ni omejeno samo na del države, ampak je
               tem silam izpostavljeno več kot 40% površine Slovenije. Pri tem pa je potrebno
               upoštevati tudi razmeroma hudo razpršeno poselitev in dejstvo,da je pretežni del
               države kmetijsko obdelovan.</p>
               <p>Kljub temu smo potrebovali mnogo preveč časa, da smo začeli sprejemati sodobno
               okoljsko regulativo. Sprejeti vodni zakon, zakon o urejanju prostora. Naslednji, ki
               pride, je zakon o graditvi objektov, ki bo pomembno prispeval k urejanju tega
               področja. Vremenske ujme vedno znova in intenzivno obremenjujejo tudi državni
               proračun. Zato bo zakon, ki je danes pred nami, poskušal sanirati to področje. Po
               predlagateljevi oceni so nekatere določbe zakona o odpravi posledic naravnih nesreč v
               zvezi z dodeljevanjem državne pomoči za odpravo posledic škode, zlasti v kmetijstvu,
               celo v neskladju z zadevno uredbo Evropske komisije in v nasprotju z usmeritvami iz
               smernic Evropske skupnosti.</p>
               <p>Primerjalno gledano, v državah članicah na tem področju obstajajo sistemi za
               povračilo škode v obliki črpanj iz posebnih skladov in zavarovalništva. Na področju
               državne politike glede ukrepanja v primerih naravnih nesreč po naši oceni vlada tako
               določena nedorečenost, ki pa bo v marsičem odpravljena z zakonom, ki je pred
               nami.</p>
               <p>Manjka namreč enotna strategija o učinkovitem preventivnem delovanju kakor tudi
               odpravljanju in lajšanju posledic škode, ker izplačevanje visokih odškodnin ob
               istočasni neaktivnosti samih oškodovancev ne more biti smotrno in vedno opravičeno.
               Ob predvidevanjih, da se bo pogostnost neugodnih vremenskih razmer še povečevala,
               sedanja rešitev predstavlja bistveno previsoko obremenitev državnega proračuna in
               javnih sredstev.</p>
               <p>Strinjamo se, da bo rešitev, ki jo ponuja obravnavani predlog, znatneje spodbudila k
               aktivnejši vlogi nosilcev kmetijskih gospodarstev na področju upravičenja do
               odškodnin v primeru naravnih nesreč in s tem razbremenila javne finance, kar je tudi
               eden izmed ključnih ciljev kmetijske politike.</p>
               <p>Predlog zakona določa, da bo moral vsak kmet, ki bo želel dobiti državno pomoč zaradi
               škode, svoje pridelke najmanj polovično zavarovati. Tako bo večina sredstev za
               odpravo posledic škode v kmetijstvu izplačana v obliki zavarovalnin. Aktivnejšo vlogo
               pri tem bodo imele tudi zavarovalnice in kmetijska gospodarstva kot taka. Pridobitev
               državne pomoči bo možno še vedno tudi na podlagi vključitve v že obstoječo shemo
               sofinanciranja zavarovalnih premij za kmetijske pridelke s strani kmetijskega
               ministrstva.</p>
               <p>Pozitivna v smislu zmanjšanja birokracije, tudi združitev postopka ocenjevanja škode
               in postopka vloge za pridobitev sredstev, kar pomeni administrativne ovire, ki so
               mnogokrat pomenile predolge roke za dejansko pomoč in izplačilo odškodnin. To bo
               prispevalo k zmanjševanju obsega terenskega ocenjevanja škode, ki pa bo lahko tako
               bistveno bolj temeljito, ker se bo škoda ocenjevala le enkrat in pred pospravljanjem
               pridelka ne glede na to, kolikokrat bo v vegetacijskem obdobju pridelek prizadet
               zaradi ene ali več neugodnih vremenskih pojavov.</p>
               <p>Prav tako bo ocenjena škoda preverjena že v samem postopku prijave škode, kar je bolj
               racionalno. Namen glede ogleda škode na terenu bi namreč moral biti v čim bolj realni
               cenitvi, ki je podlaga tudi končni oceni, ki jo potrjuje Vlada in upravičenju glede
               stroškov, ki iz tega naslova nastajajo. Zakon je nujno potreben, zato ga bo poslanska
               skupina v celoti podprla. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Danijel Krivec bo predstavil stališča poslanske skupine Slovenske
               demokratske stranke. Prosim.</p>
            </sp>
            <sp who="SDZ4:KrivecDanijel">

               <speaker>DANIJEL KRIVEC:</speaker>

               <p>Spoštovani! Naravne in druge nesreče, ki so posledica negativnega človekovega
               delovanja na okolje, se bistveno spreminjajo ne glede na dosežen gospodarski in drug
               razvoj. Tako postajajo dejansko potencialno vedno večja grožnja nacionalni varnosti
               iz inovativnosti uporabe obnovljivih virov energije ter s krepitvijo trajnostnega in
               sonaravnega razvoja lahko zmanjšujemo negativne vplive na okolje.</p>
               <p>Slovenija mora imeti pripravljene celovite in usklajene ukrepe, ki bodo posledice teh
               groženj uspešno odpravile. Zakon o odpravi posledic naravnih nesreč ureja pogoje in
               način uporabe sredstev iz proračuna Republike Slovenije pri odpravi posledic naravnih
               nesreč ter pogoje in način njihovega pridobivanja in dodeljevanja. Pomoč prizadetim
               zaradi naravne nesreče mora zagotoviti čim prejšnje varno bivanje in ponovno
               izvajanje dejavnosti, če bi bili zaradi naravne nesreče poškodovani ali uničeni
               objekti, naprave ali zemljišča ali so njihove stvari zaradi posledic naravne nesreče
               ogrožene ali pa jim je zaradi poškodovane cestne ali druge infrastrukture uporaba
               stvari onemogočena.</p>
               <p>Zakon določa tudi pogoje in način uporabe sredstev proračuna Republike Slovenije ter
               pogoje in način dodeljevanja pri odpravi posledic škode v kmetijstvu zaradi naravnih
               nesreč.</p>
               <p>Poglavitne spremembe, ki jih prinaša predlog zakona, pa so; najprej gre za uskladitev
               zakona z uredbo komisije Evropske skupnosti, ki določa dovoljene državne pomoči za
               odpravo posledic škode v kmetijstvu zaradi neugodnih vremenskih razmer, ki je začela
               veljati 5.1.2007. Predvideva se manjši pritisk po izplačilih državne pomoči, a
               pogostejše pojavljanje neugodnih vremenskih razmer. Sledi se cilju, da se v odpravo
               posledic škode v kmetijstvu zaradi neugodnih razmer v največjem možnem obsegu
               vključijo zavarovalnice. Iz državnega proračuna se zagotavljajo sredstva za odpravo
               posledic škode v kmetijstvu zaradi tistih neugodnih vremenskih razmer, ki jih ni
               možno zavarovati, ter tistih, za katere se zagotavlja sofinanciranje zavarovalnih
               premij iz državnega proračuna.</p>
               <p>Do državnih sredstev za odpravo posledic škode niso upravičeni nosilci kmetijskega
               gospodarstva za tiste kmetijske pridelke, za katere je za odpravo posledic neugodnih
               vremenskih razmer omogočena pridobitev državne pomoči v obliki sofinanciranja
               zavarovalne premije.</p>
               <p>Postopek ocenjevanja škode v kmetijstvu zaradi neugodnih vremenskih razmer in
               postopek vloge za pridobitev sredstev državne pomoči se združujeta. Za odpravo
               posledic manjših naravnih nesreč bodo morali sredstva zagotoviti lastniki
               poškodovanih stvari sami, in sicer predvsem z zavarovanjem stvari, ki so občutljive
               na pojave neugodnih vremenskih razmer.</p>
               <p>Upravičenec bo moral izkazati najmanj 50% zavarovanja kmetijskih pridelkov, če bo
               želel pridobiti tudi državno pomoč, ali pa se bo moral vključiti v obstoječo shemo
               sofinanciranja zavarovalnih premij za kmetijske pridelke, za katere ministrstvo
               pristojno za kmetijstvo zagotavlja tako financiranje običajne škode v kmetijstvu, ki
               zaradi neugodnih vremenskih razmer v povprečju ne presegajo 60% običajne kmetijske
               proizvodnje. Le suša bo tak neugodni vremenski pojav, za katerega se bodo na podlagi
               predlaganega zakona zagotavljala sredstva državne pomoči. Zaradi novih
               družbenoekonomskih odnosov in konkretnih izkušenj, tako iz Posočja pa tudi iz
               izkušenj, ki se bodo pokazale po odpravljanju posledic zadnje ujme, bi bilo smiselno
               izdelati celovito zasnovo ravnanja ob naravnih in drugih nesrečah ter sodelovanja z
               drugimi resorji.</p>
               <p>V naši poslanski skupini bomo predlog zakona o spremembah in dopolnitvah zakona o
               odpravi posledic naravnih nesreč, ki ga je Državnemu zboru Republike Slovenije
               predložila v obravnavo Vlada Republike Slovenije, podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališče poslanske skupine Socialnih
               demokratov. Prosim.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem.</p>
               <p>V dopolnjenem Predlogu zakona o spremembah in dopolnitvah zakona o odpravi posledic
               naravnih nesreče menimo, da je potrebno še posebej izpostaviti vlogo občin. Kajti
               občine so tiste, ki so prve na mestu naravne nesreče in ljudje se seveda najprej
               zatečejo prav na občino oziroma vse tiste službe, ki so odgovorne za varstvo okolja
               ali za področje civilne zaščite. Poleg tega pa v zakonu seveda zelo jasno govorimo o
               tem, da Vlada sprejema konkretne ukrepe šele, ko škoda preseže 0,3 promila
               načrtovanih prihodkov državnega proračuna tako, da je resnično prva pomoč - če lahko
               tako rečem - v največji pristojnosti prav občin.</p>
               <p>Zato ni nepomembno, da se v tem zakonu tudi dopolnjujemo določbe, ki govorijo o tem,
               da če občina preseže porabo svojih proračunskih rezerv za odpravo sanacij, se ta
               sredstva tudi povrnejo. Jaz upam, da v čim krajšem času in rokih, ki omogočajo občini
               potem tudi normalno izvajanje vseh ostalih nalog.</p>
               <p>Sicer pa ta zakon odpira pomembno področje v 2. členu. Kajti, govori o tem, da
               sredstev po tem zakonu ni mogoče pridobiti, če predhodno niso bili izvedeni vsi
               agrotehnični ukrepi, načrtovani v okviru kmetijske politike prilagajanja podnebnim
               spremembam. In govori tudi o tem, da pomoči ni mogoče pridobiti, če tudi drugi
               načrtovani ukrepi varstva pred naravnimi nesrečami, katerih posledice bi bilo mogoče
               s temi ukrepi preprečiti in omiliti niso izvedeni.</p>
               <p>Torej, gre za zelo širok spekter nalog. Ob dejstvu, da se še danes srečujemo s
               pomanjkljivo kmetijsko politiko ali kmetijsko politiko, ki ni obdelala vseh teh
               ukrepov, se pod vprašaj postavlja izvajanje tega zakona. Še posebej pa seveda lahko
               govorimo tudi o ukrepih, ki naj bi jih izvajali na ostalih področjih in bi bili
               potrebni, da se naravne nesreče omilijo.</p>
               <p>Namreč, dejstvo je, da v Sloveniji že vrsto let ugotavljamo, da se ne ukvarjamo z
               namakalnimi sistemi, da ne vzdržujemo obstoječih namakalnih sistemov in da izjemno
               nazaduje področje vodnega gospodarstva prav v tistem delu, ki se nanaša na
               obvladovanje voda, hudournikov, izravnavanje vodnih mas in s tem tudi posledično
               zmanjševanje škod v primeru ujm in podobnih neprilik.</p>
               <p>Zato je na podlagi tega člena resnično pričakovati, da bo Vlada pospešeno pristopila
               h konkretni kmetijski politiki, da bodo ti agrotehnični ukrepi znani in da se bodo
               tudi izvajali. Še posebej pa, da bo tudi na področju varstva okolja in obvladovanju
               voda v proračunih, ki so pred nami, za ta namen namenjenih, seveda, bistveno več
               sredstev, kot pa je to danes.</p>
               <p>Tudi Vodni sklad, ki zbira namensko sredstva za to področje - lahko ugotovimo - ima
               zelo malo, daleč premalo sredstev, da bi lahko učinkovito izvajal svojo nalogo.
               Hkrati pa lahko tudi ugotovimo,da se velik del teh sredstev porablja za druge namene,
               ne pa za varstvo pred naravnimi nesrečami oziroma za obvladovanje voda.</p>
               <p>Pozdravljamo tisti del kmetijske politike, ki očitno se že izvaja in se nanaša na
               področje, ki spodbuja pravzaprav zavarovalnice, da se vključijo v proces odpravljanja
               škod. Te zavarovalne vsote in zavarovanje pridelkov so pomembne. Kajti večina
               sredstev za odpravo posledic škode v kmetijstvu, bo izplačana iz zavarovalnin, saj bo
               upravičenec moral izkazati najmanj 50% zavarovanja kmetijskih pridelkov, če bo želel
               pridobiti tudi državno pomoč.</p>
               <p>To je pomemben pogoj, ki - mislim - res lahko omili potrebe po dodatnih sredstvih iz
               državnega proračuna. Hkrati pa moramo tudi povedati, da zaradi tega pričakujemo v
               naslednjih proračunih,da bodo zelo konkretno načrtovana sredstva, tako za odpravo že
               dosedanjih obveznostih v Posočju in v Posavju. In ne nazadnje Vlada bo tudi sama
               določala kriterije za odpravo posledic nesreč na stanovanjih. Pričakujemo - to pa je
               pomanjkljivost tega zakona - da bo Vlada tudi poročala o teh ukrepih Državnemu zboru.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Jerič bo predstavil stališče Poslanske skupine Liberalne
               demokracije Slovenije.</p>
            </sp>
            <sp who="SDZ4:JeričMiran">

               <speaker>MIRAN JERIČ:</speaker>

               <p>Spoštovani gospod predsednik, cenjena poslanka, cenjeni poslanci, gospod minister,
               direktor direktorata! Nujnost sprememb veljavnega zakona o odpravi posledic naravnih
               nesreč je ob svoji predstavitvi kot kandidat izpostavil že sedanji minister za
               kmetijstvo, gozdarstvo in prehrano marca letošnjega leta.</p>
               <p>Naša država mora namreč uskladiti dodeljevanje sredstev državne pomoči za odpravo
               posledic škode v kmetijstvu z zakonodajo EU. Bistvo sprememb sledi ključnemu cilju
               politike kmetijstva na tem področju, in sicer, da se v odpravo posledic škode v
               kmetijstvu zaradi neugodnih vremenskih razmer v največjem možnem obsegu vključijo
               zavarovalnice.</p>
               <p>V Poslanskem klubu Liberalne demokracije Slovenije tako podpiramo rešitev, po kateri
               do državnih sredstev za odpravo posledic škode v kmetijstvu niso upravičenci nosilci
               kmetijskega gospodarstva za tiste kmetijske pridelke, za katere je za odpravo
               posledic neugodnih vremenskih razmer omogočena pridobitev državne pomoči v obliki
               sofinanciranja zavarovalne premije.</p>
               <p>Prepričani smo, da bo takšna rešitev spodbujala nosilce kmetijskih gospodarstev, da
               prestopijo k že uveljavljeni zavarovalni shemi, ki jo ministrstvo uvaja s
               sofinanciranjem zavarovalne premije za vse kmetijske pridelke in za primere vseh
               neugodnih vremenskih razmer. Razen za sušo, za katero pa posledice v kmetijski
               proizvodnji trenutno še ni mogoče zavarovati.</p>
               <p>Zato se predvideva, da bo večina sredstev za odpravo posledic škode v kmetijstvu
               izplačana iz zavarovalnin, saj bo upravičenec moral izkazati najmanj 50% zavarovanja
               kmetijskih pridelkov, če bo želel pridobiti tudi državno pomoč ali pa se bo moral
               vključiti v obstoječo shemo sofinanciranja zavarovalnih premij za kmetijske
               pridelke.</p>
               <p>Rezultat bo bistveno manjši pritisk pri izplačilih državne pomoči za odpravo posledic
               škode v kmetijstvu. To bo gotovo izboljšalo dinamiko dejanskih izplačil sredstev za
               odpravo posledic škod v kmetijstvu. Saj praksa kaže, da zaradi nezadostnih
               proračunskih sredstev in slabega načrtovanja upravičenci do teh sredstev za odpravo
               škod v kmetijstvu čakajo tudi po več let, kar je tudi eden izmed naših očitkov
               odgovornim in tako Vladi kot vsem tistim, ki so zadolženi za izvajanje zakona o
               odpravi posledic naravnih nesreč.</p>
               <p>S podnebnimi spremembami se bo pogostost naravnih nesreč, ki so povezane z neugodnimi
               vremenskimi razmerami, povečevala. V Poslanskem klubu LDS smo mnenja, da bo potrebno
               tudi pri odpravi drugih škod, podobno kot v kmetijstvu, v čim večji meri vključiti
               zavarovalnice.</p>
               <p>Država pa bo morala najti mehanizme za pospeševanje vključevanja v posamezna
               zavarovanja, na primer v zavarovanje proti poplavi oziroma najti načine za
               sofinanciranje zavarovalne premije.</p>
               <p>Dejstvo je namreč, da je na primer zavarovanje proti poplavi za fizične osebe drago.
               Znatno povečanje števila zavarovancev pa bi znižalo tudi zavarovalne premije in
               posamezne vrste zavarovanj naredilo dostopnejše za naše državljane. Povedano se
               nanaša zgolj na odpravljanje že nastalih škod. Dejstvo je, da se bomo morali
               prilagoditi pogostejšim naravnim nesrečam zaradi globalnega segrevanja ozračja.</p>
               <p>V Sloveniji imamo registriranih več kot tisoč zemeljskih plazov, okoli 8 tisoč
               kilometrov hudournikov, več kot 26 tisoč strug, vodotokov, veliko število poplavnih
               območij in še bi lahko našteval. Več kot dovolj razlogov, da ponovno premislimo, kako
               se bomo soočali z aktualnimi in tudi prihajajočimi naravnimi nesrečami, predvsem pa
               kaj bomo storili, da bi bile posledice čim manjše in čim bolj obvladljive. Prav
               gotovo moramo najprej premisliti naše prostorsko načrtovanje, saj na primer po izjavi
               ministra za okolje in prostor še vedno prihaja do velikih pritiskov za pozidavo
               poplavnih območij. Več sredstvev bo potrebno nameniti vzdrževanju obstoječih in
               postavitvi novo vodnovarstvenih in drugih infrastrukturnih objektov, sanacij plazov.
               Bolj dosledno varovati in pravilneje gospodariti z varstvenimi gozdovi. Kmetijska
               politika in stroka bosta na primer morali resno razmisliti o zamenjavi prevladujočih
               poljščin v kmetijstvu z bolj odpornimi na sušo. Potrebno bo posodobiti in okrepiti
               ukrepe za zaščito in reševanje ter postoriti še mnogo kaj. Predvsem pa bomo morali
               kot posamezniki in kot skupnost spremeniti naš vrednostni sistem. Čim prej, tem
               boljše. V Poslanskem klubu Liberalne demokracije Slovenije bomo novelo zakona o
               odpravi posledic naravnih nesreč podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drago Koren bo predstavil stališče Poslanske skupine Nove Slovenije.
               Prosim.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Lep dober dan, gospod predsednik, gospod minister s sodelavci, poslanka in poslanci!
               Danes obravnavamo spremembe in dopolnitve Zakona o odpravi posledic naravnih nesreč
               prav teden dni po eni najhujših naravnih nesreč v Sloveniji. Res je, da je to zgolj
               slučaj. Je pa tudi res, da je zavedanje vsakega izmed nas, kako pomemben zakon
               obravnavamo, tudi zaradi navedene nesreče neprimerno večje kot pa drugače.</p>
               <p>Naj najprej povem, da v Poslanski skupini Nove Slovenije iskreno sočustvujemo z vsemi
               prizadetimi v nedavni ujmi, še posebej z vsemi svojci tragično preminulih.</p>
               <p>Poslanci Nove Slovenije bomo po svojih močeh pomagali, da se posledice te naravne
               nesreče čim hitreje odpravijo in sanirajo. Ob tej priliki se moramo zahvaliti vsem
               tistim, ki so res uspešno posredovali in ukrepali ob sami nesreči in prve dni po
               njej. Še posebej je tu treba izpostaviti prostovoljna gasilska društva, civilno
               zaščito, župane in občinske oprave, pripadnike Slovenske vojske in nešetete
               posameznike. Ob vsej tragediji je pa razveseljivo, da je v Sloveniji še vedno močno
               prisotna zavest o solidarnosti in nesebični pomoči, ki se je resnično v teh dneh
               izkazala.</p>
               <p>Zelo pomembno se nam zdi, da bodo sedaj tudi vse inštitucije, ki bodo vodile in
               izvajale sanacijo, tako hitre in učinkovite, kot so bili vsi, ki so se prvi spopadli
               s to ujmo. In če grem na predlagan Zakon o spremembah in dopolnitvah zakona o
               posledici naravnih nesreč, moram reči, da predlog sprememb zakona sledi ključnemu
               cilju politike kmetijstva na tem področju, da se v odpravo posledic škode zaradi
               neugodnih vremenskih razmer v kmetijstvu v največji možni meri vključujejo
               zavarovalnice. Do državnih sredstev za odpravo posledic škode v kmetijstvu ne bodo
               upravičeni za tiste kmetijske pridelke za katere je omogočena pridobitev
               sofinanciranja zavarovalne premije. S takšno rešitvijo se bo nosilce kmetijskih
               gospodarstev spodbudilo, da pristopijo k zavarovalni shemi za vse kmetijske pridelke
               in za primere vseh neugodnih vremenskih razmer, razen za sušo, za katero pa posledice
               v kmetijski proizvodnji trenutno v Sloveniji še ni možno zavarovati.</p>
               <p>V Novi Sloveniji še posebej pozdravljamo poenostavitev nekaterih administrativnih
               postopkov pri obravnavi vlog upravičencev do sredstev državne pomoči za odpravo
               posledic škode v kmetijstvu. Tako se bosta po novem združila postopek ocenjevanja
               škode in postopek vloge za pridobitev sredstev državne pomoči. Izpolnjen obrazec za
               prijavo škode v kmetijstvu bo hkrati tudi vloga za pridobitev državne pomoči.</p>
               <p>S spremembo zakona se ureja tudi spodnji prag in izračun tega praga, pod katerim se
               za odpravo naravne nesreče na poškodovanih stanovanjih sredstva državnega proračuna
               ne podelijo. S predlaganim zakonom se odpravljajo še nekatera druga neskladja z
               zakonodajo Evropske skupnosti in nekatere pomanjkljivosti, ki so se pokazale pri
               dodeljevanju sredstev pomoči.</p>
               <p>V Poslanski skupini Nove Slovenije smo prepričani, da so predlagane spremembe dobre
               in jih bomo soglasno podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo predstavil stališče poslanske skupine Slovenske
               ljudske stranke.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani gospod predsednik, gospod minister, državna sekretarka,
               kolegice in kolegi!</p>
               <p>Pri Slovenski ljudski stranki že tradicionalno posvečamo skrb za kmeta, malega
               človeka, ki pa je pravzaprav velik človek in čigar delo pomeni steber trajnostnega
               razvoja podeželja.</p>
               <p>Še posebej v zadnjem času se vsi dobro zavedamo, kaj pomenijo naravne nesreče, ki smo
               jim priča v tem času. Katastrofalne posledice pa lahko imajo v vsakdanjem življenju
               še kako velike posledice. Uredba komisije je eden prvih aktov, ki ureja ravnanje v
               zvezi s prilagajanjem podnebnim spremembam ter državno pomočjo za škodo kmetijstvu,
               ki je posledica prej omenjenih dejavnikov. Pri tem se že z državno pomočjo za škodo v
               kmetijstvu uporablja besedno zvezo neugodni podnebni pojavi, ki še najbolj točno
               definirajo stanje našega planeta, za katerega smo - če vam je všeč ali ni - krivi
               sami s svojim ravnanjem.</p>
               <p>Kakorkoli, že spremembe so tukaj in na žalost tukaj njene katastrofalne posledice, ki
               prepogosto prizadenejo tistega, ki se ukvarja s kmetijstvom. Tudi cilj tega zakona je
               na nek način usklajevanje z evropsko zakonodajo, že omenjeno uredbo sveta. Poleg tega
               pa želi predlagatelj vsaj omiliti nekatere administrativne postopke pri obravnavi
               vlog upravičencev do sredstev denarne pomoči za odpravo posledic škode v kmetijstvu.
               Slovenska ljudska stranka je aktivno sodelovala pri tem zakonu. Poleg tega nekaterih
               drugih strank predlagala amandmaje k zakonu, ki so bili vsi sprejeti.</p>
               <p>Verjamemo, da bo zakon zato še boljši. Kljub vsemu pa menimo, da so postopki za
               delovanje sredstev za odpravo posledic nesreč in škode v kmetijstvu, ki jih ni mogoče
               zavarovati, in programi odprave posledic škode trajali predolgo. Vzrok tiči v
               premajhnih rednih proračunskih sredstvih. A upamo in trdno verjamemo, da se da
               premišljeno in dobro organizirano tudi to popraviti oziroma spremeniti. Konec koncev
               smo priča vedno večjim podnebnim spremembam, ki bodo posledično vodile do vseh hujših
               naravnih nesreč. Zato je smotrno pomisliti tudi na možnosti zagotavljanja dodatnih
               sredstev v te namene. Predlog zakona sicer vidi možnosti rešitve zmanjševanja
               administrativnih ovir na način, da se škodo zaradi neugodnih vremenskih razmer
               ocenjuje za vsak kmetijski pridelek enkrat in pred spravilom pridelka, ne vedno
               število neugodnih vremenskih razmer.</p>
               <p>Ena izmed pomembnejših določil je po našem mnenju ta, da bi bilo dobro, da se v
               odpravo posledic škode v kmetijstvu zaradi neugodnih podnebnih pojavov v največjem
               možnem obsegu vključijo tudi zavarovalnice. Upravičenec bo moral iskati najmanj 50%
               zavarovanja kmetijskih pridelkov, če bo želel dobiti pomoč države, ali pa se bo moral
               vključiti v obstoječo shemo sofinanciranja zavarovalnih premij za vse kmetijske
               pridelke in za primere vseh neugodnih vremenskih razmer, razen za sušo.</p>
               <p>Tudi Slovenska ljudska stranke je mnenja, da bi bilo potrebno, da bi se pri
               zavarovalnicah omogočilo zavarovanje kmetijskih pridelkov tudi za primer suše. Suša
               je bila namreč v obdobju 2000-2005 na prvem mestu neugodnih vremenskih razmer, ki so
               povzročile škodo s 57,17%. Naslednji faktor je toča - sledi šele z 21,2%, neurje -
               skoraj 10% in tako naprej.</p>
               <p>Neugodnih vremenskih pojavov bo zaradi podnebnih sprememb vse več. Ampak vseeno bo
               pritisk po izplačilih državne pomoči za odpravo posledic škode v tem primeru manjši
               kot doslej. Predlog spremembe zakona o odpravi posledic naravni nesreče iz državnega
               proračuna zagotavlja sredstva za odpravo posledic škode v kmetijstvu v zvezi z
               neugodnimi vremenskimi razmerami, ki jih ni možno zavarovati, in tistih, za katere se
               zagotavlja sofinanciranje zavarovalnih premij iz državnega proračuna.</p>
               <p>Kot je bilo že omenjeno, je le suša tak pojav, za katerega predlagani zakon
               zagotavlja državno pomoč. Po ocenah je zmanjševanje proračunskih izdatkov za odpravo
               posledic škode v kmetijstvu okrog 40% povprečne letne višine, ki je bila iz proračuna
               v obdobju 2000-2005 izplačana za odpravo posledic škode.</p>
               <p>Po našem mnenju je Predlog zakona o spremembah in dopolnitvah zakona o odpravi
               posledic naravnih nesreč primeren, še posebej po sprejetju vseh teh že omenjenih
               amandmajev. Zato ga tudi v Slovenski ljudski stranki podpiramo.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pavel Gantar bo predstavil stališče Poslanske skupine Nepovezanih
               poslancev.</p>
               <p>Prosim.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Spoštovani gospod minister in ostali, sodelavke in
               sodelavci.</p>
               <p>V Poslanski skupini Nepovezanih poslancev Zares bomo predlagani Zakon o spremembah in
               dopolnitvah zakona o odpravi posledic naravnih nesreče podprli. Sodimo, da so
               poglavitni nameni dobri. Sodimo, da so tudi dobro ubesedeni v zakonu in dejansko
               pomeni najpomembnejšo zadevo uskladitev zakonodaje Evropske unije, pri čemer je
               pomembno poudariti, da je vendarle doseženo to, kar sami nismo mogli nikoli doseči,
               zakonodaja pa nas je nekako prisilila v to, da se daje državne pomoči samo za stvari,
               ki niso, ki se jih pač ne da zavarovati in se ne da državne pomoči za stvari, ki so
               zavarovarljive. Država takšna zavarovanja tudi lahko subvencionira. Koristna in
               dobrodošla je tudi vsakršna poenostavitev dokumentov in postopkov. S tega vidika se
               res zdi, da je zakon na mestu. K temu, kar je bilo rečeno in so povedali še nekateri
               drugi, bi jaz rekel seveda to, da se že dlje časa tudi moram reči, v času, ko sem sam
               imel še nekaj izvršnega vpliva na te stvari - zavedamo in smo se zavedali dejstva, da
               je vsa ta naša zakonodaja neizbrisno naravnana na to, da nekako nehote favorizira
               pasivnost in čakanje na takšno ali drugačno obliko državnega povračila za posledice
               naravnih nesreč, pa naj bodo kjerkoli, predvsem pa seveda v kmetijstvu.</p>
               <p>Premalo je bilo narejenega. Včasih se tudi ni dalo zaradi usmeritev zavarovalnic. Še
               pred leti nekatere zavarovalnice niso niti hotele pomisliti na določene oblike
               zavarovanja. Danes to počnejo. Premalo je bilo storjenega k aktivnemu zavarovanju, ki
               se kažejo kot oblike zavarovalniškega zavarovanja, kot oblike spreminjanja in
               spremembe - recimo - poljščin na območjih, kjer se dogajajo določene mikro klimatske
               spremembe in tako naprej.</p>
               <p>Premalo je bilo tudi narejenega na presoji izgradnje infrastrukture z vidika
               robustnosti na ekstremne vremenske pojave. Teh ekstremnih vremenskih pojavov smo
               imeli nekoč manj. Sedaj jih bomo očitno imeli več oziroma jih že imamo. Na to je
               seveda treba pozorno paziti in temu ustrezno mogoče tudi prilagoditi gradbene
               predpise in druge.</p>
               <p>Če imam že to priložnost, bi vam v teh dveh minutah razložil še dilemo, ki jo imam in
               o kateri bi se bilo treba mogoče nekoč pogovoriti.</p>
               <p>Sam sem v nekdanjih časih bil močan zagovornik tako imenovanega splošnega sistemskega
               zakona o odpravi posledic naravnih nesreč. Bolj kot se je, bi rekel, oblikovalo
               besedilo tega zakona, več pomislekov sem imel. Predvsem zaradi tega, ker menim, da je
               vrsto zadev za tako imenovane normalne nesreče, nesreče, ki jih lahko z nekim
               sistemom presoje tveganj predvidimo na letni ravni, če hočete, da je možno pokriti z
               obveznimi rezervacijami in drugimi mehanizmi, recimo pri infrastrukturi in tako
               naprej. Kar sicer proračun tudi počne.</p>
               <p>Kadar pa pride do velike nesreče, tedaj se zdi - primera, kot je bil potres v Bovcu
               oziroma v Posočju, ali pa recimo, tudi ta zadnja ujma - da je ta zakon nekako
               prekratek in da bo potrebno sprejemati posebne zakone za te velike ekstremne nesreče
               s posledicami, ker pač vseh specifičnosti v zakonu ni mogoče predvideti.</p>
               <p>Nisem prepričan, ali ministrstvo razmišlja v to smer ali ne. Vendar mislim, tudi na
               nek način sprašujem, ali razmišljajo tudi o tem, da bi za ta primer pripravili
               poseben zakon. In ali upajo in verjamejo, da bo razmeroma komplicirana struktura tega
               celotnega zakona zadosti dobra, da bo država lahko učinkovito rešila odpravljanje
               posledic pri zadnji ujmi. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona. Odločanje o predlogu zakona bomo v skladu s časovnim potekom seje zbora
               opravili danes v okviru glasovanj pol ure po prekinjeni 2. točki dnevnega reda. S tem
               prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA,</title> to je na <title>OBRAVNAVO PREDLOGA ZAKONA
                  O DOPOLNITVAH ZAKONA O POGOJIH KONCESIJE ZA IZKORIŠČANJE ENERGETSKEGA POTENCIALA
                  SPODNJE SAVE.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade gospodu Janezu Podobniku za dopolnilno obrazložitev predloga
               zakona. Gospod minister, imate besedo.</p>
            </sp>
            <sp who="SDZ4:PodobnikJanez">

               <speaker>JANEZ PODOBNIK:</speaker>

               <p>Hvala za besedo, gospod predsednik. Poslanke in poslanci! Vlada je na svoji 129.
               seji, bilo je v začetku julija letos, določila besedilo predloga zakona o dopolnitvah
               zakona o pogojih koncesije za izkoriščanje energetskega potenciala spodnje Save in ga
               tudi poslala v Državni zbor. Veljavni zakon o pogojih koncesije za izkoriščanje
               energetskega potenciala spodje Save izrecno opredeljuje subjekta, ki lahko izvršujeta
               koncesijo, in sicer sta to družbi Savske elektrarne Ljubljana d.o.o. in Holding
               Slovenske elektrarne d.o.o<gap n=".."/></p>
               <p>Za eventualni prenos koncesije na novega koncesionarja pa je potrebno navedeni zakon
               dopolniti. Na podlagi navedenega zakona o pogojih koncesije za izkoriščanje
               energetskega potenciala spodnje Save in drugih predpisov se dejavnost proizvodnje
               električne energije izvaja preko družbe Holding Slovenske elektrarne d.o.o., ki je
               organizirana kot koncern oziroma njenih hčerinskih družb.</p>
               <p>Projekt, ki se je do sedaj izvajal preko pogodbe o skupnem podvigu teh družb, zaradi
               skrajšanega roka izgradnje hidroelektrarn na spodnji Savi, pa bo potrebno dodatno
               financiranje. Dopolnitev zakona torej sledi tem ciljem. To je, možnosti ustanovitve
               nove pravne osebe, katere ustanovitelji bodo Holding slovenske elektrarne d.o.o. in
               GEN Energija d.o.o. ter z njimi povezane družbe, na katero bo potem prenesen celoten
               projekt gradnje na spodnji Savi.</p>
               <p>Ta zakon omogoča torej prenos koncesijske pogodbe na novo družbo, katere družbeniki,
               kot sem že navedel, so Holding slovenske elektrarne in pa GEN energija in z njimi
               povezane družbe, ki so v njuni izključni lasti. S tem pa bo po našem prepričanju tudi
               usklajen nadaljnji razvoj energetskega sistema Republike Slovenije.</p>
               <p>Pri projektu izgradnje spodnje savske verige hidroelektrarn na podlagi skupnega
               sodelovanja se zasledujejo predvsem načelo večnamenskosti tega velikega projekta. Pri
               izvedbi posameznih infrastrukturnih ureditev se namreč izvajajo ukrepi za
               preprečevanje in omejevanje vplivov poplav, suše in tudi komunalnih odpadnih voda. Z
               regulacijo podtalnice se ustvarjajo ugodni pogoji za kmetijstvo. Z zagotovitvijo
               pretočnosti jezovnih zgradb ter izgradnjo ribjih stez pa se tudi zmanjšujejo
               negativni vplivi na ribe v reki Savi. Glede na predlagano dopolnitev bo torej prenos
               koncesije možen samo ob predhodnem dovoljenju Vlade Republike Slovenije, prav tako pa
               bo tudi vstop tretjih oseb v lastništvo nove družbe kot novega koncesionarja možen
               samo po predhodnem soglasju koncidenta, to je Vlade Republike Slovenije, in ob
               upoštevanju pogojev in postopkov iz predpisa, ki ureja javno zasebno partnerstvo.</p>
               <p>Spoštovane poslanke in poslanci! Gre torej za dopolnitev zakona, ki dopolnjuje
               projekt nadaljnje izgradnje hidroelektrarn na spodnji Savi z vidika možnih dodatnih
               finančnih partnerstev, razvoja energetskega sistema Republike Slovenije in kot smo že
               rekli preprečevanja omejevanja vplivov poplav, suše in komunalnih odpadnih voda.</p>
               <p>Po našem trdnem prepričanju ima torej predlagana dopolnitev zakona dolgoročno gledano
               pozitivne nacionalne učinke. Še posebej s tega vidika, da omogoča doseganje ciljev
               energetsko klimatske strategije Evropske unije o 20% deležu obnovljivih virov v
               primarni porabi energije v Republiki Sloveniji do leta 2020. Zato predlagam in prosim
               poslanke in poslance, da po razpravi predlagani zakon tudi podprejo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za okolje in prostor kot matično delovno
               telo. Prosim gospoda Danijela Krivca, da predstavi poročilo odbora.</p>
            </sp>
            <sp who="SDZ4:KrivecDanijel">

               <speaker>DANIJEL KRIVEC:</speaker>

               <p>Spoštovani predsednik, cenjeni minister z ekipo, kolegice, kolegi! Odbor Državnega
               zbora Republike Slovenije za okolje in prostor je na 12. nujni seji dne, 13.9.,
               obravnaval predlog zakona o dopolnitvah zakona o pogojih koncesije za izkoriščanje
               energetskega potenciala spodnje Save, ki ga je v obravnavo Državnemu zboru Republike
               Slovenije poslala Vlada Republike Slovenije s predlogom, da ga obravnava po
               skrajšanem postopku, ker gre za manj zahtevne dopolnitve tega zakona. Na seji so
               sodelovali predstavniki predlagatelja predloga zakona in Zakonodajno-pravne službe
               Državnega zbora Republike Slovenije.</p>
               <p>V uvodni dopolnilni obrazložitvi predloga zakona je predstavnik predlagatelja
               poudaril, da predlagane dopolnitve omogočajo prenos koncesije, ki se po veljavnem
               zakonu lahko podeli brez javnega razpisa le določenemu subjektu na novega nosilca
               koncesije, to je na novo ustanovljeno podjetje, ki bo nastalo iz sedanjega skupnega
               Holdinga Slovenske elektrarne d.o.o., in vstopa novega družbenika GEN Energija d.o.o.
               Prenos bo možen samo ob predhodnem soglasju koncedenta.</p>
               <p>Zakonodajno-pravna služba Državnega zbora Republike Slovenije je obravnavani predlog
               zakona proučila z vidika skladnosti z ustavo in pravnih sistemov ter zakonodajno
               tehničnega vidika in dala pripombo k 1. členu predloga zakona. Odbor za okolje in
               prostor je v okviru druge obravnave predloga zakona v skladu s 126., 131. in 132.
               členom Poslovnika Državnega zbora opravil razpravo in glasovanje o posameznih členih
               predloga zakona ter o vloženem amandmaju k 1. členu.</p>
               <p>Amandma, ki so ga vložile poslanske skupine SDS, NSi, SLS in DeSUS k 1. členu, je
               odbor sprejel. Prav tako je sprejel tudi oba člena predlaganega zakona. Ob
               upoštevanju sprejetega amandmaja je v skladu s prvim odstavkom 133. člena Poslovnika
               Državnega zbora pripravljen dopolnjen predlog zakona o pogojih koncesije za
               izkoriščanje energetskega potenciala spodnje Save, ki je sestavni del poročila
               odbora. Odbor predlaga, da se predlagani zakon sprejme.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Vili Rezman bo predstavil
               stališče Poslanske skupine Demokratične stranke upokojencev. Prosim.</p>
            </sp>
            <sp who="SDZ4:RezmanVili">

               <speaker>VILI REZMAN:</speaker>

               <p>Hvala lepa. No, stališče, ki ga bom predstavil, bo relativno kratko. Naj v napovedi
               kar napovem, da bomo mi podprli ta predlog, ki je pred nami. Energetska situacija pri
               nas v Sloveniji ni takšna, da bi lahko bili čisto brezskrbni. Ne samo zaradi
               negativne energetske bilance, ampak tudi za voljo tega najbrž, ker nam vseh
               zastavljenih ciljev v zvezi z obremenjevanjem okolja v rokih, ki so nam postavljeni,
               najbrž tudi ne bo lahko doseči, če jih bomo sploh dosegli. Zlasti imam v mislih
               vplive, ki jih povzročajo emisije v zrak. S tem v zvezi je predlog koncesije toliko
               bolj pomemben. Kajti gre za to, da pospešujemo vlaganja v obnovljive vire. Gre za to,
               da bomo - upam - ugotovili sčasoma tudi, da je ne samo potrebno vlagati, ampak, da je
               treba spremeniti strategijo tudi na ta način, da se bomo z novimi tehnologijami in z
               novim načinom produkcije odločili tudi varčevati.</p>
               <p>Torej, ni možno iskati rešitev samo na ta način, da bi zaupali v vedno večja in nova
               vlaganja v investicije za pridobivanje nove energije. Ampak, bistvo tega, kar imamo
               danes pred sabo, je, da omogočimo prenos koncesije oziroma da omogočimo nov
               koncesijski odnos in da na ta način omogočimo vstop dodatnega koncesionarja. Če to
               pomeni, da bo en del našega elektrogospodarstva razbremenjen na ta način, da bo lahko
               vlagal in zagotovil investicije na Kozjaku, potem mi podpiramo tovrstne odločitve,
               ker takšne hidrocentrale kakršna je kozjaška pretočna, omogočajo bistveno boljše
               poslovanje zlasti takrat, kadar imamo potrebe v špicah, kar se tiče porab.</p>
               <p>Malo bolj vprašljivo za nas je, ali bo dovolj soglasja v Sloveniji, da bi se del tega
               investicijskega potenciala lociral tudi na Muro. Ni zagotovo. Ne bo soglasja pri tem
               v Sloveniji, tako, da ne bi temu nihče oporekal. Vprašanje je, kaj bodo raziskave
               pokazale, torej kakšni okoljski vplivi bi bili in ali niso okoljske škode večje kot
               pa energetske koristi.</p>
               <p>Mi sodimo, da bi morala država čim prej in čim več storiti tudi za to, da bi se
               preostali potenciali investicijski vlagali v plinsko-parne centrale.</p>
               <p>Mi imamo te možnosti v Sloveniji in je potrebno čim prej sprejeti tudi ustrezne
               odločitve, tudi bolj pospešeno delo na kogeneracijah. Zlasti na tistih, ki bi
               obnovljive vire uporabljali, je najbrž ena izmed prioritet, ki bi si jo morali
               zastaviti. Prav tako pa je pomembno, ko že govorimo o tej problematiki, narediti kaj
               več, kot zgolj deklarirati potrebo po tem, kako bomo energetsko sanirali naše
               objekte. Kajti tam nam energija puhti v zrak čisto po nepotrebnem.</p>
               <p>Torej v upanju, da bo ta prenos koncesije pomenil večja in kvalitetnejša vlaganja za
               pridobivanje električne energije iz obnovljivih virov, bo Poslanska skupina DeSUS ta
               predlog tudi podprla.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milenko Ziherl bo predstavil stališče Poslanske skupine Slovenske
               demokratske stranke.</p>
               <p>Prosim.</p>
            </sp>
            <sp who="SDZ4:ZiherlMilenka">

               <speaker>MILENKO ZIHERL:</speaker>

               <p>Hvala za besedo, gospod predsednik. Gospod minister, kolegice in kolegi.</p>
               <p>Tudi Slovenska demokratska stranka bo Predlog zakona o dopolnitvah zakona o pogojih
               koncesije za izkoriščanje energetskega potenciala spodnje Save podprla. Ker je že
               gospod minister povedal večino razlogov, zakaj ga je potrebno podpreti. Predvsem gre
               za energetsko samozadostnost Slovenije. Gre za obnovljive vire in s tem za zavezanost
               Slovenije po 20% zmanjšanju deleža energije iz fosilnih goriv ter hkratnem 20%
               povečanju deleža iz obnovljivih virov, kamor vodna energija vsekakor spada. Z
               vzpostavitvijo elektrarn na spodnji Savi bomo pridobili tudi pri urejanju nivoja
               Save, pri urejanju poplavne ogroženosti, pri spopadih s sušo in še cel kup drugih
               pridobitev.</p>
               <p>Zato bomo v naši skupini ta zakon podprli.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Matjaž Han bo predstavil stališče Poslanske skupine Socialnih
               demokratov.</p>
               <p>Prosim.</p>
            </sp>
            <sp who="SDZ4:HanMatjaž">

               <speaker>MATJAŽ HAN:</speaker>

               <p>Hvala lepa, spoštovani predsednik. Spoštovani minister, gospod Tavzes, poslanke in
               poslanci.</p>
               <p>Spremembe in dopolnitve zakona o pogojih koncesije za izkoriščanje energetskega
               potenciala spodnje Save, ki ga danes obravnavamo, predstavlja po vrsti že tretjo
               novelo tega zakona, ki je bil sprejet v letu 2000 in je nekako odprl pot k izgradnji
               celotne verige hidroelektrarn na spodnji Savi. S spremembo zakona se bo omogočil
               prenos koncesije na novo ustanovljeno podjetje, ki bo nastalo iz sedanje družbe
               Holding Slovenskih elektrarn d.o.o. in novega družbenika Gen energija d.o.o., ki je v
               100% lasti države in je nosilec tako imenovanega drugega energetskega stebra v
               Sloveniji. Tako bo na novega koncesionarja prenesen celoten projekt izgradnje
               hidroelektrarn na spodnji Savi, pri čemer bo prenos mogoč le ob predhodnem soglasju
               Vlade Republike Slovenije. Poleg tega zakon določa omejitve morebitnega vstopa
               tretjih oseb v lastništvo novega koncesionarja, kar bo možno le ob predhodnem
               soglasju koncendenta ter ob upoštevanju pogojev oziroma postopkov iz predpisov, ki
               urejajo javno zasebno partnerstvo. Socialni demokrati smo že v preteklosti podpirali
               projekt izgradnje hidroelektrarn na spodnji Savi in hkrati poudarjali, da naj se
               omogoči pristop k izgradnji zlasti investitorjem, ki bodo sposobni zagotavljati
               ustrezne finančne vire za realizacijo investicijskega programa celotne verige. To ni
               in ne sme biti le interes lokalnega prebivalstva, temveč tudi slovenski interes. Na
               koncu želim povedati, da smo Socialni demokrati pozorni na obljube predlagatelja o
               transparentnem poslovanju novoustanovljenega podjetja. Ne nazadnje imamo v občini
               Radeče, kjer je tudi hidroelektrarna, kar nekaj grenkih izkušenj iz preteklosti, ko
               se ni spoštovalo zavez oziroma sprejetih odločitev, kar se je ne nazadnje rezultiralo
               v nepotrebnih sporih oziroma sporih v državi.</p>
               <p>V Poslanski skupini Socialnih demokratov upamo in verjamemo, da bo tokrat drugače,
               zato bomo dali priložnost tej noveli in zakon bomo tudi podprli. Upam in želim si, da
               bo imela Vlada tudi posluh za drugi energetski segment, ko govorimo o zapiranju RTH
               Trbovlje, da bo tudi tam razmišljala podobno, kot razmišlja, kadar gre za Posavje.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Jerič bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp who="SDZ4:JeričMiran">

               <speaker>MIRAN JERIČ:</speaker>

               <p>Hvala za besedo. Spoštovani gospod predsednik Državnega zbora, cenjene poslanke,
               poslanci, spoštovani gospod minister! Projekt spodnjesavske verige elektrarn je eden
               največjih projektov v samostojni Sloveniji, pomemben tako za energetski sistem kot
               tudi za lokalne skupnosti, ki so bile dolga leta zaradi načrtovanih elektrarn in s
               tem povezanih rezervacij v prostoru omejene v svojem prostorskem in infrastrukturnem
               razvoju. V Poslanskem klubu Liberalne demokracije Slovenije trdno podpiramo nadaljnjo
               izgradnjo spodnjesavske verige ne samo zaradi njene pomembnosti za slovenski
               energetski sistem, temveč tudi zaradi pričakovanj lokalnega prebivalstva. Kot primer
               je potrebno navesti, da se bo znotraj projekta Hidroelektrarne Blanca in
               Hidroelektrarne Boštanj saniralo kar 18 vodotokov, s čimer se bo izboljšala varnost
               pred poplavami na področju komunalne infrastrukture, pa bo država financirala gradnjo
               treh malih čistilnih naprav in še veliko tega. Kot rečeno, Liberalna demokracija
               Slovenije nadaljevanje projekta izgradnje spodnjesavske verige podpira. Seveda
               pričakujemo tudi, da se bo v nadaljevanju gradila tudi veriga hidroelektrarn na
               srednji Savi. Vendar ostajamo nekoliko skeptični do načrtovanega vstopa drugega
               stebra oziroma GEN energije v projekt izgradnje spodnjesavske verige predvsem zaradi
               nejasnih povezav med posledicami tega vstopa in bodočo privatizacijo enega izmed
               energetskih stebrov v naši državi.</p>
               <p>Vlada je drugemu stebru usmeritve na področju investicij naložila z resolucijo o
               razvojnih projektih, kar pomeni predvsem nadaljevanje gradnje spodnjesavske verige
               ter morebiti izgradnjo drugega bloka krške nuklearke. Drugi steber ima že sedaj nekaj
               časa rezervirana sredstva za vstop v projekt izgradnje spodnjesavske verige, skupaj
               naj bi šlo za približno 9 milijonov evrov, ki naj bi jih drugi steber vložil v
               podjetje, nato pa svoj delež v njem povečeval z neposrednimi vlaganji v izgradnjo
               spodnjesavske verige. Tako naj bi se sčasoma vlagateljski delež prvega stebra oziroma
               Holdinga Slovenskih elektrarn zmanjševal in se s tem sproščal njegov investicijski
               potencial, ki bi ga lahko v večji meri uporabil tudi za druge investicije na drugih
               področjih znotraj Slovenije.</p>
               <p>V Liberalni demokraciji Slovenije si želimo, da bo GEN energija sposobna brez težav
               postopno prevzeti vlogo glavnega investitorja pri nadaljnji izgradnji spodnjesavske
               verige ter da se sprememba ne bo odrazila na časovnem planu izvajanja samega
               projekta. Poslanci Liberalne demokracije Slovenije se bomo v podpori oziroma
               nasprotovanju predloga zakona odločali po lastni presoji. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Drago Koren bo predstavil stališče Poslanske skupine Nove Slovenije.
               Prosim.</p>
            </sp>
            <sp who="SDZ4:KorenDrago">

               <speaker>DRAGO KOREN:</speaker>

               <p>Še enkrat vsem lep dober dan. V Poslanski skupini Nove Slovenije ne nasprotujemo
               spremembam zakona o pogojih koncesije za izkoriščanje energetskega potenciala Spodnje
               Save. Zakon, ki ga imamo pred seboj, je zelo kratek, saj ima v bistvu en sam člen
               oziroma dva člena, gre pa za spremembe, s katerimi bi omogočili prenos koncesije na
               novega koncesionarja. Predvideva se ustanovitev nove pravne osebe, na katero bo
               prenesen celoten projekt izgradnje hidroelektrarn na spodnji Savi. V sedaj veljavnem
               zakonu o pogojih koncesije za izkoriščanje energetskega potenciala Spodnje Save je
               izrecno opredeljeno, da to izvršujeta dva koncesionarja oziroma Savske elektrarne in
               pa Holding Slovenske elektrarne. Za prenos koncesije na novega koncesionarja je tako
               potrebno spremeniti ta zakon.</p>
               <p>V Poslanski skupini Nove Slovenije podpiramo predlagane dopolnitve, da bo prenos
               koncesije možen samo ob predhodnem dovoljenju Vlade Republike Slovenije. Prav tako pa
               bo tudi vstop tretje osebe v lastništvo nove družbe kot novega koncesionarja možen
               samo po predhodnem soglasju koncendenta in ob upoštevanju pogojev in postopkov iz
               predpisa, ki ureja javno-zasebno partnerstvo. Mi smo prepričani, da ta sprememba ne
               bo imela slabih posledic, ampak bo omogočila hitrejši razvoj in hitrejšo izgradnjo
               elektrarn na spodnji Savi in tako nekje zagotovila večjo energetsko samozadostnost v
               Sloveniji.</p>
               <p>Mislim, da moramo poudariti, ko je danes precej govora o obnovljivih virih energije,
               nam se tudi to zdi zelo pomembno, da se obnovljivi viri energije v celoti
               izkoriščajo, vendar če hočemo zagotoviti eno zadovoljivo energetsko samozadostnost,
               smo prisiljeni tudi k drugim vrstam energije, tudi fosilnih goriv. Tako upam, da ne
               bo nasprotovanja k izgradnji 6. bloka Termoelektrarne Šoštanj, kajti če pogledamo
               velikosti proizvedene energije, seveda pač gre za neprimerljive stvari.</p>
               <p>Torej, še enkrat, v poslanski skupini bomo predlagani zakon podprli.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Kristijan Janc bo predstavil stališče Poslanske skupine Slovenske
               ljudske stranke.</p>
               <p>Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa za besedo, gospod predsednik. Gospod minister, gospod Tavzes, kolegice in
               kolegi.</p>
               <p>Ministrstvo za okolje in prostor je bilo pripravljavec te depolnitve predmetnega
               zakona, ki je danes pred nami v obravnavi, saj je po pooblastilu Vlade Republike
               Slovenije koncendetn v razmerju med koncesionarjem Holding Slovenske elektrarne, ki
               ima pravico energetskega izkoriščanja na spodnji Savi že od podpisa koncesijske
               pogodbe, to pa je od 8. julija 2002 dalje. Koncesionarji uspešno v roku koncesijske
               pogodbe že gradijo prvo hidroelektrarno v verigi HE Boštanj, ki v energetsko omrežje
               že spušča prvo proizvedeno električno energijo. Prav tako pa v državni in lokalni
               proračun priteka koncesijska dajatev, ki omogoča nadaljnjo gradnjo še kako potrebne
               infrastrukture. Poudariti je potrebno, da se z izgradnjo posamezne hidroelektrarne
               uredi tudi nujno potrebna izgradnja in rekonstrukcija vodne, državne in lokalne
               infrastrukture, s katero se varuje urbano naselje pred stoletno visoko vodo.
               Novozgrajena infrastruktura v kraj prinaša boljšo kvaliteto življenja občanom in
               ostalim uporabnikom, sicer pa moramo poudariti izkušnjo prejšnjega tedna, da so kraji
               ob reki Savi na območju HE Boštanj ostali nepoplavljeni, tako da ima ta projekt
               resnično še večjo razsežnost in tudi zaradi tega projekta je bilo Posavju, kot sem
               rekel, v zadnji ujmi prizaneseno, kar prej seveda ni bilo.</p>
               <p>Glede na pozitivne izkušnje je več kot gospodarno, da projekt izgradnje HE na spodnji
               Savi poteka naprej, celo še s hitrejšim tempom, ki ga je potrdila tudi slovenska
               vlada, koncesionar pa mora temu tudi slediti, zato je bil tudi pobudnik dopolnitve
               zakona, ki ga obravnavamo, saj bo s spremembami zakona omogočen prenos koncesije na
               novo podjetje, ki bo nastalo iz sedanjega skupnega podviga Holdinga Slovenskih
               elektrarn in vstopa novega družbenika Gen energija, kar bo omogočilo stabilnejše
               financiranje projekta HE na spodnji Savi.</p>
               <p>Novoustanovljeno podjetje mora pričeti delovati najkasneje do konca letošnjega leta,
               tudi zaradi transparentnega poslovanja z vidika novih računovodskih standardov. Za
               realizacijo predvidenih aktivnosti pa nujno potrebuje sprejem zakona, za kar verjamem
               danes v to široko podporo poslanskih skupin Državnemu zboru, da temu sledite in se
               vam tudi v imenu poslanske skupine zahvaljujem za to podporo in tudi kot župan občine
               Sevnica in mislim, da je to zelo pomembno za nadaljnje pozitivne rezultate, ki jih
               kaže tako v okolju kot tudi pri obnovi obnovljivih virov energije v Republiki
               Sloveniji, ki jih nujno potrebujemo za zagotavljanje energije doma.</p>
               <p>V Poslanski skupini Slovenske ljudske stranke bomo soglasno podprli predlagano
               spremembo zakona, enako bomo podprli tudi, v kolikor bo soglasje pozitivno okolju za
               srednjo Savo in tudi na Muri, kot je bilo takrat, ko se je ta projekt začel v
               spodnjem Posavju, kjer smo dobili danes pozitivno podporo v Posavju in ga v
               partnerstvu skupaj z državo tudi uspešno izvajamo projekt HE na spodnji Savi. Hvala
               lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Bogdan Barovič bo predstavil stališče Poslanske skupine Slovenske
               nacionalne stranke. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice, kolegi, minister s sodelavci! Vsak zakon, ki
               nakazuje na osveščenost države za energetsko samozadostnost, je dobrodošel, govorim v
               imenu Slovenske nacionalne stranke - tako je med njimi dobrodošel tudi ta zakon
               oziroma Predlog zakona o dopolnitvah zakona o pogojih koncesije za izkoriščanje
               energetskega potenciala spodnje Save. Poleg tega je dobro, da ta zakon nazorno
               prikazuje lastništvo. V dejstvih, ki so iz njega razvidna, da kot koncesionar nastopa
               GEN energija d.o.o., ki je, kot je navedeno, v 100% državni lasti. Dejstvo, da bo
               kakršenkoli prenos koncesij možen ob predhodnem soglasju koncendenta, v tem primeru
               države, je dobrodošla. In dejstvo, da bo, še enkrat poudarjam, prenos koncesij možen
               ob predhodnem soglasju Vlade Republike Slovenije, je dobrodošlo. Tako bomo imeli
               preglednost, imeli bomo energetsko varnost ali poskus energetske varnosti za
               energetsko samozadostnost. Je pa seveda, spoštovani minister, ob tem verjetno že pred
               vami še veliko pogovorov z vsemi tistimi, ki bodo udeleženi ali soudeleženi z
               elektrarnami na vodi, kot je, recimo, že postavljena, ker je odlično, je dobro,
               ekološko pa včasih tudi malo sporno, ampak o tem kdaj drugič.</p>
               <p>Tako v imenu Slovenske nacionalne stranke povem, da bomo Predlog zakona o dopolnitvah
               zakona o pogojih koncesije za izkoriščanje energetskega potenciala spodnje Save
               podprli z zavedanjem in prepričanjem, da gre za varnost, energetsko varnost te
               države, in da gre za pravzaprav tudi vzporeden potencialni razvoj okolja in krajev in
               ljudi, ki tam živijo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona ni bilo vloženih amandmajev, zaključujem drugo obravnavo predloga
               zakona. Odločanje o predlogu zakona bo v skladu s časovnim potekom seje zbora
               opravili danes v okviru glasovanj, pol ure po prekinjeni 2. točki dnevnega reda. S
               tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA</title>, to je na <title>DRUGO OBRAVNAVO PREDLOGA
                  ZAKONA O SPREMEMBAH IN DOPOLNITVAH ZAKONA O INVESTICIJSKIH SKLADIH IN DRUŽBAH ZA
                  UPRAVLJANJE.</title>
               </p>
               <p>Predlog zakona je v obravnavo zboru predložila Vlada Republike Slovenije. Ker
               predstavnika Vlade k tej točki še ni v dvorani, ali želite da prekinem sejo, da se<gap n="..."/>
               Potrebovali bi kakšnih 10 minut. Vidim željo, nekdo od poslancev želi, da prekinemo.
               Torej, na željo poslancev, ki imajo pravico to izraziti, prekinjam sejo za 10 minut.
               Nadaljevali jo bomo ob 11.40.</p>
               <stage type="time">(Seja je bila prekinjena ob 11.29 in se je nadaljevala ob 11.39.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo sejo Državnega zbora in s
               prekinjeno <title>2. točko dnevnega reda.</title> Besedo dajem predstavniku Vlade gospodu
               Andreju Širclju, državnemu sekretarju za dopolnilno obrazložitev predloga zakona.
            </p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsednik, spoštovane poslanke, spoštovani poslanci! Najprej
               bi se vam rad opravičil zaradi moje zamude, ker enostavno nisem mogel priti dovolj
               hitro na sejo Državnega zbora.</p>
               <p>Dovolite mi, da vam na kratko predstavim ključne novosti Predloga zakona o spremembah
               in dopolnitvah zakona o investicijskih skladih in družbah za upravljanje. Med
               novostmi, ki jih novela prinaša, velja opozoriti na možnost preoblikovanja vzajemnih
               skladov ter poenostavitev poslovanja družb za upravljanje z uvedbo inštituta krovnega
               sklada.</p>
               <p>Zakon o investicijskih skladih in družbah za upravljanje je doslej dovoljeval le dve
               obliki preoblikovanja investicijskega sklada, in sicer likvidacijo sklada ter prenos
               upravljanja na drugo družbo za upravljanje. Predlog novele pa dodaja še možnost
               pripojitve celotnega vzajemnega sklada drugemu vzajemnemu skladu, in sicer v okviru
               iste družbe za upravljanje. S tem se daje družbam za upravljanje dodaten manevrski
               prostor pri oblikovanju čim bolj stroškovno in naložbeno optimalne ponudbe. Ekonomija
               obsega bo tako večjim skladom omogočila relativno nižje stroške, prihranka pa bodo
               deležni tudi vlagatelji v vzajemne sklade.</p>
               <p>Na področju krovnih skladov predlog novele uvaja dve med seboj neodvisni novosti, ki
               sta že dolgo uveljavljeni v državah EU in omogočata večjo prilagodljivost storitev
               upravljanja vzajemnih skladov. Družba za upravljanje bo z uvedbo krovnih skladov
               lahko izdajala investicijske kupone različnih razredov istega vzajemnega sklada. To
               pomeni, da lahko isti vzajemni sklad z enotno investicijsko politiko ponudi kupone
               različnih razredov, pravice imetnikov investicijskih kuponov različnih razredov pa se
               razlikujejo od drugih glede na vstopne in izstopne stroške, izplačevanje in zadržanje
               dobička. Na ta način je isti vzajemni sklad lahko namenjen različnim ciljnim skupina
               vlagateljev. Po drugi strani pa bo uvedba krovnih skladov tudi omogočila družbi za
               upravljanje, da svoje, do sedaj ločene vzajemne sklade, poveže znotraj novega okvira
               krovnega sklada, ki vsebuje podsklade, ki se med seboj razlikujejo po investicijski
               politiki. Ta okvir bo olajšal administrativne postopke pri družbah za upravljanje,
               obenem pa bo omogočil vlagateljem enostavnejše prehajanje med vzajemnimi skladi
               različnih naložbenih politik in s tem povezane različne tveganosti.</p>
               <p>Položaj investicijskih družb se s predlogom novele ne spreminja. Za investicijske
               družbe privatizacijskega izvora ostaja rok za preoblikovanje enak, kot je bil sprejet
               v veljavnem zakonu o investicijskih skladih in družbah za upravljanje, in sicer se
               morajo te družbe najkasneje do leta 2011 preoblikovati v vzajemni sklad. Omenjene
               spremembe predloga novele družbam za upravljanje ne bodo nalagale novih obveznosti,
               pač pa jim bodo odpirale nove možnosti, ki jih bodo družbe za upravljanje lahko
               izkoristile pri njihovih strategijah nastopanja na domačih in tujih trgih.</p>
               <p>Spoštovane poslanke, spoštovani poslanci, Vlada predlaga, da se omenjeno novelo
               sprejmete. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za finance in monetarno politiko kot
               matično delovno telo. Prosim predsednika gospoda Bojana Starmana, da predstavi
               poročilo odbora.</p>
            </sp>
            <sp who="SDZ4:StarmanBojan">

               <speaker>BOJAN STARMAN:</speaker>

               <p>Hvala lepa za besedo, gospod predsednik. Spoštovani! Odbor za finance in monetarno
               politiko je na svoji 29. seji dne 13.9. obravnaval kot matično delovno telo tudi
               Predlog zakona o spremembah in dopolnitvah zakona o investicijskih skladih in družbah
               za upravljanje, ki ga je Državnemu zboru Republike Slovenije v obravnavo in sprejem
               predložila Vlada Republike Slovenije. Pridobili smo si mnenje Zakonodajno-pravne
               službe, ki je podala pripombe k mnogim členom, ki so bili kasneje tudi sprejeti kot
               amandmaji odbora. Odboru sta bila dodatno posredovana dopisa Združenja družb za
               upravljanje investicijskih skladov dne 13.7.2007 in 21.8.2007 z amandmajskima
               predlogoma k 5. členu in za novi 124. člen predloga zakona. V poslovniškem roku so
               poslanske skupine Slovenske demokratske stranke, Nove Slovenije in Slovenske ljudske
               stranke vložile tudi amandma za novi 124a. člen, sprememba amandmaja z dne
               10.9.2007.</p>
               <p>Najprej je v razpravi sodelovala predstavnica Zakonodajno-pravne službe, ki je
               potrdila, da so bile njene pripombe v predlogih in sprejetih amandmajih odbora v
               celoti upoštevane, potem pa je tekla razprava o 5. členu, kako zagotoviti, s kakšnimi
               podatki, možnost upravljanja in delovanja družb. Ugotovljeno je bilo, da je najbolj
               pametno, da se to, na kakšen način, zagotovi oziroma še preanalizira. Ta predlog
               amandmaja imamo, ki naj bi reševal to problematiko in omogočil delo investicijskim
               družbam, tudi pred seboj.</p>
               <p>Odbor je sprejel amandma, se je opredelil do amandmaja poslanskih skupin Slovenske
               demokratske stranke, Nove Slovenije in Slovenske ljudske stranke za novi 124a. člen z
               dne 5.9.2007, ki je bil 10.9. spremenjen, ter ga sprejel. Odbor je amandmaje sprejel
               in glede na podlagi prvega odstavka 133. člena Poslovnika Državnega zbora pripravil
               besedilo dopolnjenega predloga zakona, ki ga predlagamo tudi Državnemu zboru v
               sprejem.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališče poslanskih skupin.</p>
               <p>Gospod Veršnik bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala. Lep pozdrav vsem prisotnim.</p>
               <p>Zakon o investicijskih skladih in družbah za upravljanje je zakon, ki v naši ureditvi
               določa pravila poslovanja investicijskih skladov in družb za njihovo upravljanje. Je
               pomemben zakon, saj določa pravila poslovanja s prihranki in finančnim imetjem
               posameznega števila državljanov, ki jih ti imajo v slovenskih 7 investicijskih
               družbah, 99 vzajemnih skladih in 6 vzajemnih pokojninskih skladih in v 122 tujih
               vzajemnih skladih ali podskladih, ki jih pri nas tržijo tuje osebe z dovoljenjem
               Agencije za trg vrednostnih papirjev - največ iz Avstrije in Luksemburga. V sedmih
               slovenskih investicijskih družbah je bila konec leta čista vrednost sredstev okrog
               960 milijonov evrov, to se pravi, skoraj milijardo evrov, delničarjev investicijskih
               družb je bilo okrog 240 tisoč. V 99 slovenskih vzajemnih skladih je varčevalo okrog
               273 tisoč državljanov, čista vrednost njihovih sredstev pa je bila 1928 milijonov
               evrov ali skoraj 2 milijardi evrov. V šestih slovenskih vzajemnih pokojninskih
               skladih je čista vrednost znašala 335 milijonov evrov, število članov in varčevalcev
               v njih pa je bilo okrog 220 tisoč. Številke, na katere sem opozoril, same po sebi
               govorijo o pomembnosti zakona oziroma njegovih pravil za upravljanje velikega
               finančnega imetja naših državljanov. Izpolnjevanje teh pravil v sedanjem globalnem
               svetu - pomeni tržna tveganja, kar je postalo stalnica. V veliki meri za
               izpolnjevanje teh pravil za države članice na enotnem evropskem finančnem trgu skrbi
               Evropska unija s sprejemanjem ustreznih direktiv.</p>
               <p>Tako danes sprejemamo spremembe in dopolnitve zakona o investicijskih skladih in
               družbah za upravljanje, na kratko ZISDU-1B, ki bodisi pomenijo neposredno uskladitev
               naše zakonodaje z evropskimi direktivami bodisi posredno uskladitev, kjer so bile
               pred tem druge direktive že prenesene v drugo novo domačo zakonodajo in je bilo
               potrebno ZISDU-1A z njimi uskladiti.</p>
               <p>V Poslanski skupini Slovenske demokratske stranke bomo vse predlagane spremembe
               novele podprli, radi pa bi ob tem poudarili, da je sam zakon le nujna podlaga za
               učinkovito in uspešno poslovanje investicijskih skladov in čim bolj varno upravljanje
               finančnih imetij državljanov. Nadvse pomembno je izvajanje teh zakonov oziroma nadzor
               nad njihovim uresničevanjem, za katerega so odgovorne samostojne in neodvisne
               nadzorne institucije, zlasti Agencija za trg vrednostnih papirjev. Poslanci v
               Poslanski skupini Slovenske demokratske stranke verjamemo, da se Agencija za trg
               vrednostnih papirjev zaveda svojih dolžnosti in odgovornosti v nadzoru nad
               upravljanjem investicijskih skladov, v katerih je vse več prihrankov naših
               državljanov, čeprav je tradicija tovrstnega slovenskega varčevanja relativno kratka.
               Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Milan M. Cvikl bo predstavil stališče Poslanske skupine Socialnih
               demokratov. Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Lepa hvala. Predstavniki Vlade, poslanke in poslanci! Poslanska skupina Socialnih
               demokratov ne bo nasprotovala sprejemu zakona, veseli pa nas, da je, potem ko smo na
               matičnem delovnem telesu po nekoliko burni razpravi vendarle dosegli vsaj to, da je
               člen, ki je najbolj sporen pri tem zakonu, ostal odprt, dobili predlog Vlade za novi
               amandma k 5. členu dopolnjenega predloga zakona.</p>
               <p>Za kaj vsebinsko gre? Zakon o spremembah in dopolnitvah zakona o investicijskih
               skladih in družbah za upravljanje predvsem usklajuje slovensko zakonodajo z
               evropskimi direktivami, na točki zagotavljanja in izpolnjevanja vloge investicijskih
               skladov in družb za upravljanj v odnosu do davkarije, do davčne uprave pa je Vlada
               nekoliko poenostavljeno želela pridobiti splošno pooblastilo, da lahko od
               posameznikov pridobi DZU vse podatke. Mi smo temu nasprotovali, člen je ostal odprt,
               sedaj je predlagano, da se lahko pridobi med osebnimi podatki tudi davčna številka,
               vendar - pomembno - davčna številka se lahko pridobi samo na podlagi pisnega soglasja
               vlagatelja. To sicer pomeni, da pripombe združenja DZU-jev niso bile v popolni meri
               upoštevane ali pa še zmeraj bo potrebno pisati posameznim vlagateljem in bo to
               ustvarili določene probleme, vendar pa prejšnja rešitev, da tako rekoč pooblaščenci v
               DZU-ju dobijo podatke brez kakršnihkoli omejitev, tudi ni bila sprejemljiva. Mislim,
               da velja zakonu nenasprotovati, vsekakor pa velja podpreti amandma k 5. členu
               dopolnjenega predloga zakona, ker v nasprotnem seveda zakon ne bi dosegel niti
               svojega cilja in bi bil z vidika zagotavljanja varovanja osebnih podatkov popolnoma
               nesprejemljiv. Mi smo v razpravi opozarjali, da ni vseeno, kdo in na kakšen način
               lahko pridobi davčno številko. Veseli nas, da je od 13. septembra do 25. septembra
               prišlo do kolikor toliko logične rešitve. Ne bomo nasprotovali zakonu.</p>
               <p>Ker sem pri besedi, mi pa dovolite, da vseeno menim, da področje urejanja
               investicijskih skladov in družb za upravljanje je v mandatu te vlade doseglo veliko
               vzponov in padcev. Ni povsem jasno točno, kaj Vlada želi na tem področju, to ne
               nazadnje kaže v vladno proceduro nekaj dni nazaj posredovan zakon o dopolnitvi zakona
               o pravnih naslednicah pooblaščenih investicijskih družb. Zakaj to govorim? To govorim
               zato, ker ni več povsem jasno, ali Vlada pravzaprav vsebinsko obvladuje področje
               investicijskih skladov družb za upravljanje in ali Vlada seveda zgolj le ne prepisuje
               evropske direktive v domači pravni red, potem pa se zaradi značilnosti slovenskega
               pravnega reda pojavljajo vprašanja ustavne spornosti ali zaščite osebnih podatkov. Z
               danes predloženim, in verjamem tudi sprejetim ali pa upam, da bo sprejet amandma,
               bomo vsaj osebne podatke zaščitili. Ostala vprašanja delovanja finančnega trga in
               delovanja investicijskih skladov in družb za upravljanje pa ostajajo dokaj
               nedorečene. In ker seveda v Sloveniji skupaj z zakonom o prevzemih dovoljujemo
               precejšnje lastninske spremembe, se bojimo, da družbe za upravljanje in investicijski
               skladi ne opravljajo tiste vloge, ki jo naj bi v skladu z evropsko in drugo
               zakonodajo. <gap n="..."/><stage>/Opozorilni znak za konec razprave./</stage><gap n="..."/> Odgovornost za to je na tej
               vladi. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ciril Testen bo predstavil stališče Poslanske skupine Nove Slovenije.
               Prosim.</p>
            </sp>
            <sp who="SDZ4:TestenCiril">

               <speaker>CIRIL TESTEN:</speaker>

               <p>Hvala za besedo, spoštovani predsednik, predstavniki Vlade, poslanke in poslanci! V
               poslanski skupini Nove Slovenije bomo Predlog zakona o spremembah in dopolnitvah
               zakona o investicijskih skladih in družbah za upravljanje podprli. Predlog zakona
               odgovarja na pričakovanja družb za upravljanje, da bo novela prinesla korenitejše
               spremembe. Predvsem želi zakonodajalec urediti njihov položaj. Če bo predlog zakona
               sprejet, bodo izenačene možnosti poslovanja domačih investicijskih skladov in družb
               za upravljanje z možnostmi tujih ponudnikov.</p>
               <p>Investicijske sklade je v naš pravni red uvedel zakon o lastninskem preoblikovanju
               podjetij v novembru 1992. Z zakonom o investicijskih skladih in družbah za
               upravljanje, ki je začel veljati januarja 1994, se je poskušalo spodbuditi razvoj
               trga kapitala in preurediti slovenski finančni sistem. Povečali naj bi se prihranki
               in omogočili njihovo uspešno nalaganje v različne oblike investicij. S tem bi
               struktura naložb prebivalstva postala bolj podobna tistim v Evropski uniji in svetu.
               Raziskave so leta 2006 pokazale, da skoraj 60% Slovencev ne ve, kaj so vzajemni
               skladi, več kot 80% vprašanih pa ni vlagalo v vzajemne sklade. Lani so vlagatelji v
               99 domačih vzajemnih skladov vložili 157 milijonov evrov sredstev, to je za 24
               milijonov evrov ali 18% več kot leta 2005. Po nekaterih ocenah naj bi se prilivi v
               vzajemne sklade letos še povečali za okoli 20%. Za investicijske sklade ter družbe za
               upravljanje je s članstvom Slovenije v Evropski uniji uveljavljeno načelo enotne
               licence ter nadzora matične države, s tem pa je tudi ta segment trga izpostavljen
               veliko večji konkurenci.</p>
               <p>V Poslanski skupini Nove Slovenije pričakujemo, da bo sprememba zakona omogočila
               domačim slovenskim družbam enake možnosti za poslovanje predvsem v smislu
               poenostavitve in omogočanja trženja vzajemnih skladov tudi izven Slovenije.</p>
               <p>Predlog zakona bo deležen podpore Poslanske skupine Nove Slovenije tudi zaradi drugih
               poenostavitev. Ena od teh je uvedba instituta krovnega sklada, s tem bo družbam za
               upravljanje omogočena večja prilagodljivost storitev upravljanja vzajemnih skladov.
               Uvaja se še tretja možnost preoblikovanja skladov, in sicer pripojitev celotnega
               vzajemnega sklada drugemu vzajemnemu skladu, kar dodatno poenostavlja poslovanje in
               omogoča uvajanje načela ekonomije obsega. S spremembo zakona pa je mogoče pričakovati
               tudi znižanje stroškov, tako za sklade kot tudi za vlagatelje. Novela zakona
               poenostavlja tudi poslovanje nacionalne nadzorne institucije Agencije za trg
               vrednostnih papirjev in bolj jasno opredeljuje njene pristojnosti.</p>
               <p>Sprejem sprememb in dopolnitev predlaganega zakona je potreben tudi zaradi
               spremenjene oziroma nove nacionalne zakonodaje in direktiv Evropskega parlamenta.
               Potrebno ga je uskladiti z Zakonom o gospodarskih družbah, z Zakonom o
               nematerializiranih vrednostnih papirjih, Zakonom o bančništvu in Zakonom o trgu
               finančnih instrumentov, ki smo jih v Državnem zboru nedavno sprejeli, kot tudi z
               nedavno dopolnjeno direktivo 85/611.</p>
               <p>Poslanska skupina Nove Slovenije <gap n="..."/><stage>/Opozorilni znak za konec razprave./</stage><gap n="..."/> Predlog
               sprememb in dopolnitev zakona o investicijskih skladih in družbah za upravljanje
               podpira.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Marjan Drofenik v imenu Poslanske skupine SLS.</p>
            </sp>
            <sp who="SDZ4:DrofenikMarjan">

               <speaker>MARJAN DROFENIK:</speaker>

               <p>Hvala lepa, spoštovani podpredsednik. Državni sekretar, predstavniki Vlade, poslanke
               in poslanci! Predlog novele zakona o investicijskih skladih in družbah za upravljanje
               je potreben zlasti zaradi uskladitve z direktivo o usklajevanju zakonov in drugih
               predpisov o kolektivnih naložbenih podjemih za vlaganja v prenosljive vrednostne
               papirje. Poleg tega pa predlagana novela prinaša uskladitve z drugimi, v zadnjem času
               sprejetimi zakoni in še nekaj drugih sprememb.</p>
               <p>Na splošno lahko ugotovimo, da se vlaganje prebivalcev v investicijske sklade v
               Sloveniji povečuje in da v investicijske sklade v Sloveniji vlaga že velik del
               Slovencev. S povečanjem vlaganja v sklade je seveda smiselno prilagajati ta produkt
               posameznikom in jim omogočiti čim bolj enostaven dostop do skladov, obenem pa
               zagotoviti vlagateljem tudi zadostno raven varnosti oziroma nadzora. Morda velja
               izpostaviti, da predlagani zakon izenačuje pogoje poslovanja slovenskih družb za
               upravljanje s tistimi, pod katerimi poslujejo družbe za upravljanje v drugih državah
               članicah EU. V Sloveniji se je po podatkih predlagatelja zakona konec leta 2006 z
               dovoljenjem Agencije za trg vrednostnih papirjev tržilo 122 vzajemnih skladov oziroma
               podskladov v upravljanju družb iz Avstrije, Luksemburga in Slovaške. Za naše
               investicijske sklade oziroma družbe za upravljanje je uskladitev pogojev z drugimi
               tujimi družbami dobrodošlo predvsem z vidika možnosti konkurenčnega nastopanja na
               tujih trgih. Kot smo v Slovenski ljudski stranki že večkrat opozarjali slovenska
               zakonodaja domačim družbam ne sme zmanjševati izhodiščne konkurenčnosti pri
               nastopanju na drugih trgih izven naše države.</p>
               <p>Novela zakona uvaja tudi možnost vzajemnemu skladu, da izdaja kupone različnih
               razredov in s tem možnost prilagajanja pogojev različnim vlagateljem. Poleg tega se
               omogoča tudi povezovanje skladov znotraj krovnega sklada, kar omogoča zmanjševanje
               stroškov družbam za upravljanje in kar je še pomembnejše, posredno pomeni tudi
               zmanjševanje stroškov za vlagatelje. K zmanjševanju teh pa seveda lahko pripomore
               večanje obsega investicijskega sklada, ki ga je mogoče doseči tudi z združitvijo
               oziroma pripojitvijo skladam, kar je novost predlaganega zakona.</p>
               <p>V Poslanski skupini Slovenske ljudske stranke menimo, da predlagani zakon prinaša
               nekaj novosti, ki bodo prispevale tako k racionalizaciji stroškov investicijskih
               skladov kot tudi k več možnostim za širitev ponudbe slovenskih skladov v drugih
               državah. Zato bomo predlagani zakon v Slovenski ljudski stranki podprli. Hvala lepa.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Stališče nepovezanih poslancev bo podal dr. Matej Lahovnik. Prosim.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke, poslanci, predstavniki Vlade. V Poslanski skupini
               Zares ne nasprotujemo temu zakonu preprosto zato, ker gre, prvič, za uskladitev z
               evropskimi direktivami, drugič pa se vnašajo nekatere novosti, ki so potrebne, med
               temi je možnost, da se uvede tako imenovani sklad skladov oziroma krovni sklad. In
               drugič, da obstaja možnost tudi uveljavitev bodisi enotirnega ali dvotirnega
               upravljanja v družbah za upravljanje skladov. Mnenja smo tudi, da je dejstvo, da se v
               zadnjem obdobju veliko število državljanov v Sloveniji odloča za naložbe v tuje
               investicijske sklade, kar je na nek način tudi razumljivo. Konkurenca je prisotna,
               ampak je po drugi strani treba zagotoviti enakopravne pogoje tudi slovenskim
               vzajemnim skladom oziroma skladom, ki so registrirani na področju Republike
               Slovenije, tako da lahko tudi ti enakopravno konkurirajo tujim vzajemnim skladom s
               svojo ponudbo in imajo tudi varčevalci več investicijskih možnosti, da se odločajo.
               Zato, kot sem dejal, tovrstnemu zakonu ne nasprotujemo, imamo pa nekatere pomisleke,
               ki so že bili prej izraženi tudi v preostalih poslanskih skupinah in verjamem, da jih
               bomo lahko odpravili z obravnavo ustreznih amandmajev, ki so vloženi. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Bogdan Barovič v imenu Poslanske skupine SNS. Prosim.
            </p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod podpredsednik. Kolegice, kolegi, predstavniki Vlade! Kot je bilo
               slišati tudi iz besed mojega predhodnega govornika, gre za dvakratno uskladitev, in
               sicer uskladitev z nedavno dopolnitvijo direktive in pa za uskladitev z novo
               zakonodajo, z Zakonom o gospodarskih družbah. To sta dva razloga, ki vsebinsko ne
               dovoljujeta tudi političnim opcijam nobenih nasprotovanj. Prav tako gre pri tem
               zakonu, kot vsi vemo, za izenačitev pogojev poslovanja slovenskih družb, kar tudi ni
               negativno. Gre v pozitivni smeri. Pomembna so tudi dejstva v ciljih tega zakona
               oziroma - ja, cilji k temu zakonu, in sicer, da gre za poenostavitev poslovanja, gre
               za to, da se položaj investicijskih družb ne spreminja, gre za to - to je tudi
               pomemben podatek -, da novela ne posega na področju vzajemnih pokojninskih skladov,
               da novela uvaja dve neodvisni novosti, da gre za sooblikovanje tudi krovnega sklada.
               To so vse elementi, ki ne dovoljujejo nasprotovanja tega zakona, še posebej pa je
               prav, da so bile upoštevane pripombe Zakonodajno-pravne službe k 30 členom predloga
               zakona in 5 členom zakona, kot lahko razberemo, da so bile vse pripombe upoštevane.
               No, edino vprašanje, ki ostaja odprto vprašanje 5. člena, h kateremu pa je Vlada
               vložila tudi svoj amandma. Dejansko je vprašanje zasebnosti ali pa razkritja osebnih
               podatkov pri dveh elementih, torej pri EMŠO in pri davčni številki, vprašljivo. V
               vsakem primeru je lahko ena stvar za nekaj dobra, za drugo stvar pa slaba. V
               Slovenski nacionalni stranki ocenjujemo, da je predlog vladnega amandmaja približno
               ustrezen, se bolj nagiba k varovanju osebnih podatkov, včasih bi bilo pa dobro, da bi
               bil vpogled v davčne obremenitve davčne številke posameznih uporabnikov nekoliko
               večji.</p>
               <p>Kakorkoli že, v Slovenski nacionalni stranki k dopolnjenemu Predlogu zakona o
               spremembah in dopolnitvah zakona o investicijskih skladih in družbah za upravljanje
               pripomb nimamo, razen izraženega mnenja k 5. členu in mu ne bomo nasprotovali. Hvala
               za poslušanje.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajam na
               razpravo o členu in vloženem amandmaju, ki jo bomo opravili na podlagi pregleda
               vloženega amandmaja z dne 24.9.2007. V razpravo dajem 5. člen ter amandma Vlade. Želi
               kdo besedo? Gospod mag. Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Danes gre zelo hitro v tem Državnem zboru, potem ko je bila razprava, ki bi res bila
               vsebinsko smiselna razprava, onemogočena, pa ne mislim pri tem zakonu, ampak pri enem
               drugem odloku.</p>
               <p>Moje vprašanje v zvezi s tem amandmajem je naslednje. Imamo sedaj tekst Vlade, ki
               pravi, da je potrebno za podatek o davčni številki, ki jo naj pridobi pristojni
               davčni organ da družbam za upravljanje, pridobiti pisno soglasje vlagatelja. Če sem
               jaz dobro razumel predstavnike industrije, so opozarjali, da je eden od največjih
               problemov ravno to dopisovanje vlagatelju, ker bi pač vlagatelji preprosto lahko tudi
               sami dali davčno številko. Zanima me, kako se bo to naredilo v izvedbi: ali bo to
               pomenilo, da ob pristopu ali pa pri začetku kupovanja investicijskih ali teh skladov,
               boš dal splošno pooblastilo kot pisno pooblastilo družbi za upravljanje in bo potem
               ona lahko dobila to tvojo davčno številko. Zanima me seveda izvedbeno, kako to
               namerava ministrstvo izvesti, zato da bomo vedeli, ali bo ta amandma, ki ga podpiram
               - jaz mislim, da je to vsebinsko dober amandma. Sami smo na Odboru za finance in
               monetarno politiko pravzaprav 124a. člen pustili - peti člen, ki spreminja ta člen -
               odprt, zato bi seveda želel odgovor predstavnikov Vlade na to, da bi bilo meni in
               slovenski javnosti jasno znano, kaj se bo s tem dogajalo.</p>
               <p>Vseeno bi pa opozoril, da davčna številka je pomembna številka. Davčna številka
               pravzaprav pomeni in lahko v vrsti primerov pomeni zlorabo posameznikov in posameznih
               obračunov. To je tako kot, spomnite se tistih zgodb iz bančništva, ko so nekateri
               tako imenovane zaokrožitve na tretji in četrti decimalki kanalizirali na poseben
               račun. In kdor pozna davčne številke posameznikov, lahko v breme davčnih številk dela
               te ali one davčne mahinacije. Zato je vseeno potrebno zelo natančno to zapisati v
               zakon in v izvedbi bi želel, da Vlada oziroma Ministrstvo za finance ATVP, DURS
               kontrolira, kako se upravlja in menedžira s temi davčnimi številkami v DZU-jih, zato
               da to ne bi bila svobodna in vsem dostopna številka. In v tem kontekstu, če se
               spomnite razprave na matičnem delovnem telesu, smo mi nasprotovali tako široki
               dikciji. Zdaj pač tukaj imamo neko oviro, pisno soglasje vlagatelja, ni jasno, je to
               pisno soglasje za enkratno posredovanje davčne številke ali je to pisno soglasje, ki
               velja od danes naprej. Toliko, hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Rudi Veršnik. Prosim.</p>
            </sp>
            <sp who="SDZ4:VeršnikRudi">

               <speaker>RUDI VERŠNIK:</speaker>

               <p>Hvala za besedo. V Slovenski demokratski stranki bomo amandma, ki ga predlaga Vlada,
               podprli. Še vedno smatramo, tako kot smo tudi povedali na samem Odboru za finance, da
               davčna številka, ki se tukaj pojavlja kot nek problem, to ni tak problem, to je
               običajno navadna šifra in mislimo, da je v tem 5. členu, ki ga predlaga Vlada,
               definicija in uporaba popolnoma primerna. Zato ne vidimo nobenih ovir, da ne bi tega
               amandmaja tudi podprli.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Bogdan Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa.</p>
               <p>Čisto logično, logistično vprašanje. Poglejte, v amandmaju, govorim o amandmaju k 5.
               členu, piše; najprej se navaja <q>"za vodenje evidenc imetnikov investicijskih kuponov
               prvega odstavka"</q> in tako naprej, <q>"ki so navedeni v tretjem odstavku 131. člena
               zakona"</q>. In če mi beremo tretji odstavek 131. člena, vidimo, katere podatke je nekdo
               dolžan dati. V teh navedbah, kaj je nekdo dolžan dati, je že tako ali tako navedena
               davčna številka. Zato mi je nelogičen prvi in drugi odstavek, torej <q>"za vodenje
               evidenc imetnikov investicijskih kuponov lahko na osnovi"</q> in tako naprej <q>"zbirajo
               neposredno od posameznika, na katerega se nanaša"</q>. Pomeni - jaz dam podatke, ki so
               navedeni v 131. členu in tam je tudi davčna številka. No, naslednji odstavek v
               amandmaju pa pravi <q>"ne glede na prejšnji odstavek lahko družba za upravljanje v
               primeru, če ugotovi, da osebni podatek ni popoln, za namen opravljanja nalog iz
               prejšnjega odstavka na podlagi pisne zahteve pristojnemu davčnemu organu, pridobi
               davčno številko vlagatelja."</q> Zdaj, malo mi je nejasna ta dikcija; pomeni, če ta
               davčni vlagatelj ne izpolni 131. člena, kjer je prva alineja tretjega odstavka, da
               mora dati EMŠO in davčno številko, torej če tega ne izpolni, lahko še vseeno nekdo od
               nekoga zahteva. Ampak, ne razumem, zakaj ne izpolni 131. člena. Nejasna mi je ta
               dikcija, tako da bi mogoče prosil, če mi lahko razložite, ker mi ne gresta ta dva
               odstavka v amandmaju skupaj, glede na 131. člen.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Besedo ima gospod državni sekretar. Sicer pa
               prijava teče.</p>
               <p>Kar izvolite.</p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovane poslanke, spoštovani poslanci.</p>
               <p>Kratko obrazložitev predlaganega amandmaja. Posameznik seveda lahko da v skladu s
               131. členom davčno številko in tukaj seveda ne vidimo nobenih težav, ki bi jih
               dejansko imeli.</p>
               <p>Drugo pa je, da če ta davčna številka oziroma drugi podatki niso točni, potem lahko
               družba za upravljanje zaprosi davčni organ, da pridobi točne podatke. Glede na to, da
               gre tukaj za relativno veliko število upravičencev, morajo biti vsi podatki točni.
               Zaradi tega se daje družbi za upravljanje možnost krajše poti, da to pridobi tudi od
               davčne uprave. Seveda pa mora pri tem dati dejansko upravičenec oziroma ta oseba
               pisno soglasje, na katerega se podatke nanaša. Odprta je na ta način še ena druga
               pot, kako pridobiti to davčno številko od posameznika. To bodo seveda lahko koristile
               družbe za upravljanje.</p>
               <p>Naslednje vprašanje je to, ali postane davčna številka javna ali davčna številka
               dejansko tajna. Tukaj moram povedati, da je Vlada s tem amandmajem naredila neko
               srednjo pot, glede na to, da po zakonu o davčnem postopku so davčne številke tajne in
               jih lahko pridobijo samo točno navedene ustanove, ki so navedene v zakonu o davčnem
               postopku. Glede na to - in tukaj moramo na nek način povedati odkrito, da se davčne
               številke že uporabljajo tudi v praksi, da jih v praksi dejansko zahtevajo številne
               pravne osebe, ki na določen način delajo določene evidence za katerekoli namene - se
               je Vlada tukaj odločila, da nekako omogoči tudi družbam za upravljanje to številko,
               ki jim bo omogočila lažje poslovanje.</p>
               <p>Tukaj je potem še vprašanje, ali je to tajno, ali ni tajno, kar pač kot specialni
               zakon v primerjavi z zakonom o davčnem postopku bo ta zakon naredil določen odmik. S
               tem pa, seveda, menimo,da ne bodo kršene pravice - v tem primeru bom rekel - davčnih
               zavezancev, zato da bi se te davčne številke uporabljale v neke namene, ki ne bi bile
               primerne oziroma ki ne bi bile zakonite, ampak izključno za namen izplačil
               investicijskih kuponov in izvajanja tega zakona. S tem naj bi se olajšalo poslovanje.
               Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Jaz razumem, da seveda Vlada daje to možnost davčne številke. Zanima me še, kako bo
               Vlada izvajala kontrolo. Ali bo Vlada oziroma davčna uprava, kdorkoli, pazila, kako
               bodo te davčne številke uporabljene? Ker zaveza je že tukaj, da samo za izvajanje
               drugih zakonov in podzakonskih aktov, ampak predvsem bi rad to, da davčna številka na
               DZU-jih ne bi bila prosto razpoložljiva vsem. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še gospod mag. Štebe.</p>
            </sp>
            <sp who="SDZ4:ŠtebeTomaž">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Spoštovane kolegice in kolegi, gospod
               državni sekretar! Na to se moram oglasiti na tak larpurlartizem, pravzaprav
               neverjetno birokratiziranje, ki povzroča, moram uporabiti izraz <q>"administrativno
               breme"</q> tako za izvajalca kot za uporabnika za tistega, ki ima sredstva v družbah za
               upravljanje. Popolnoma nepotrebno. Kdo pa mi lahko dokaže, da je davčna številka ali
               EMŠO - govorim samo o številkah, ki jih imam pred sabo - osebni podatek? Nič o tem ne
               vem, ker za to številko ali za EMŠO ne vem, katera oseba je. Rojstni podatek, ki je
               po nesreči šel v kodni sistem EMŠO-ja, še nič ne pomeni, če ne veš, katera oseba nosi
               ta EMŠO, kaj šele davčna številka. Problem zbiranja teh številk sploh še ne sodi pod
               Zakon o varovanju zaupnih podatkov, ampak sodi pod to tisto, kar je za to davčno
               številko. Tisti, ki ima dovoljenje, da vpogleda v vsebino davčne številke, pa mora
               ravnati v skladu z zakonom. Mora imeti potem poseben sistem dostopa, da se vsi
               dostopi registrirajo, da se evidentirajo razlogi za vpoglede in posege in tako
               naprej; in to je bistvo vsega. Sedaj bo pa družba za upravljanje uporabila osebni
               podatek: ime, priimek in naslov za to, da bo pozvala tega člana, da da dovoljenje za
               to, da družba za upravljanje uporablja davčno številko. Prosim vas. Kdo pa bo tega
               državljana vprašal, ali lahko uporablja naslov, ime, priimek, ulica, kraj bivanja? Ne
               vem. Jaz mislim, da je to popolnoma nepotrebno, da pa je bistvo ravno v tem, da se
               posegi in obdelava podatkov, ki so v tem primeru za davčno številko, da pa se
               regulira z ustreznim zakonom, ki varuje te podatke in tam je bistvo. Tam je
               pravzaprav problem, kot je bilo že omenjeno, da se marsikje ti osebni podatki pišejo.
               Ne vem, kupiš kartico, napišeš naslov, napišeš osebno številko na papir, ta papir
               vidi marsikdo, ki lahko ta podatek zlorabi; se pravi, prepiše, si ga zapomni ali
               kakorkoli. V tem primeru, če bi bile davčne številke normalno zbrane s strani družb
               za upravljanje, bi bile hranjene tako, kot je treba, bi te družbe imele posebno
               dovoljenje na osnovi izpolnjevanja vseh pogojev, da lahko vpogledajo za podatki, ki
               so za davčno številko, ki sploh še ni osebni podatek, bi lahko potem izpolnjevali
               tiste naloge iz zakona - glede obdavčitev in tako naprej. In bi zadeva delovala
               transparentno in avtomatsko, pravzaprav ne bi bilo nobenih osebnih vpogledov. Zdaj bo
               pa seveda: dopisi gor in dol in prepisovanje in vpisovanje. Na koncu bo rezultat
               popolnoma enak, kot če tega amandmaja pravzaprav ne bi bilo. Popolnoma nepotrebno
               birokratiziraje in administrativno breme. Tako, da jaz ponovno predlagam, da take in
               podobne slučaje, ki jih obravnavamo v različnih zakonih, na nek način razčistimo in
               uvedemo sistem, ki bo še bolje zagotavljal varovanje osebnih in poslovnih podatkov,
               zaupnosti, hkrati pa ne bo po nepotrebnem zapletal stvari oziroma dodajal neko
               administrativno nepotrebno breme. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želi še kdo razpravljati? Prijava teče. Gospod mag. Cvikl, izvolite.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Oglašam v zvezi s to razpravo gospoda poslanca. Jaz mislim, da je seveda predlog
               Vlade korekten. Zdaj ne razumem, ali koalicija s svojimi izjavami ne podpira tega,
               kar je Vlada tukaj predlagala. Jaz nisem videl nobenega amandmaja na amandma Vlada s
               strani koalicije, kar je vsebinsko izhajalo iz razprave kolega poslanca. Sam
               ocenjujem, da je rešitev, ki je predlagala v amandmaju, korektna, da je najmanj, kar
               je potrebno in to je bilo tudi dodano, poleg še nekaterih drugih izjem - najmanj, kar
               velja, je, da korektno obstaja pisno soglasje vlagatelja, na katerega se podatek
               nanaša. In to je novost glede na tekst te spremembe oziroma 5. člena, kot smo ga
               sprejeli na odboru. Tako se dajte pogovoriti, ali sedaj koalicija podpira amandma
               Vade ali ne, ker razumel sem gospoda kolega poslanca, da je to birokracija, če bodo
               morali posamezniki dajati pisno soglasje. Pozabil pa je še na vsebinsko določbo, ki
               govori tudi, da je Vlada razširila tudi vsebino uporabe davčne številke za namen
               izplačila investicijskih kuponov, ampak to je že manj pomembno. Iz razprave, ki sem
               jo slišal, imam tako občutek, kot da poslanci ne podpirajo predloga Vlade, ampak
               amandmaja na amandma Vlade pa tudi niso dali. Tako da, odločite se.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker ne želi nihče več razpravljati, zaključujem razpravo.</p>
               <p>O amandmaju bomo v skladu s časovnim potekom seje zbora odločali danes v okviru
               glasovanj, čez pol ure, to je ob 13. uri. S tem prekinjam to točko dnevnega reda,
               prekinjam sejo zbora, ki jo bomo nadaljevali ob 13. uri.</p>
               <stage type="time">(Seja je bila prekinjena ob 12.28 in se je nadaljevala ob 13.00.)</stage>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, prehajamo na glasovanje zbora o predlogih odločitev.
               Poslanke in poslance prosim, da preverijo delovanje svojih glasovalnih naprav.</p>
               <p>Nadaljujemo s <title>prekinjeno 16.a točko dnevnega reda - to je z obravnavo Predloga
                  odloka o razpisu zakonodajnega referenduma o zakonu o spremembah in dopolnitvah
                  zakona o lastninskem preoblikovanju zavarovalnic.</title> Prehajamo na odločanje o
               Predlogu odloka o razpisu zakonodajnega referenduma o zakonu o spremembah in
               dopolnitvah zakona o lastninskem preoblikovanju zavarovalnic. Glasujemo. Pardon.
               Obrazložitev glasu v imenu poslanske skupine? <stage>(Ne.)</stage> Še kdo? <stage>(Nihče.)</stage> Obrazložitev
               glasu v lastnem imenu. Prosim. Gospod mag. Cvikl. Razpravljamo oziroma obrazložitev
               glasu je o odloku.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Hvala lepa. Podprl bom odlok, ki je oblikovan na podlagi zahteve Državnega sveta,
               potem ko Državni svet ni uspel z vetom, bo potrebno v skladu z drugim členom
               povprašati občane, občanke, volivke in volivce, ali so za to, da se uveljavi zakon,
               ki smo ga sprejeli v Državnem zboru in za katerega je, citiram ministra na današnji
               seji, ki je, povedal, da je njegov glavni cilj to, da se država umakne iz
               gospodarstva. Država se na način, kot je predlagano in kot je v zahtevi Državnega
               sveta bilo tudi povedano, umika iz zavarovalnice, predvsem iz Zavarovalnice Triglav,
               na netransparenten in na neustaven način, ker za razliko od pravnih oseb fizičnim
               osebam ni omogočena uveljavitev lastninskih upravičenj. Sam menim, da je prav, da je
               Državni svet razpisal oziroma dal zahtevo za referendum, in prav je, da Državni zbor
               za 11. november razpiše referendum. To bo namreč na dan, ko se bo odločalo v drugem
               krogu, najverjetneje v drugem krogu, tudi o tem, kakšno in katerega predsednika
               države bomo dobili. Ali bomo seveda dobili predsednika države, ki ščiti
               formalnopravno lastninska upravičenja posameznikov, ali pa takšnega,<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p><gap n="..."/> ne govorimo o glasovanju oziroma o izbiri predsednika države, gospod Cvikl<gap n="..."/></p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p><gap n="..."/> ki podpira seveda tudi ta referendum.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Menim, da je zahteva Državnega sveta skladna <gap n="..."/><stage>/Opozorilni znak za konec
               razprave./</stage><gap n="..."/> z zahtevo tistih poslancev in poslank, ki smo v tem Državnem zboru bili
               proti napačnemu in prepoceni razprodajanju pomembnega državnega deleža v
               Zavarovalnici Triglav. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Ugotavljam, da je glasovalo 63 poslank in poslancev, za 63,
               proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je predlagani odlok sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>4. točko dnevnega reda - druga obravnava Predloga zakona
                  o družbah tveganega kapitala.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 2.
               členu. Glasujemo. Glasovalo je 64 poslank in poslancev, za 55, proti nihče.</p>
               <p><stage>(Za je glasovalo 55.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 51.
               členu. Glasujemo. Glasovalo je 65 poslank in poslancev, za 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo odločanje o amandmajih.</p>
               <p>S tem zaključujem drugo obravnavo predloga zakona.</p>
               <p>Besedo dajem predlagatelju predloga zakona, če želi podati predlog za nadaljevanje
               obravnave. Prosim, imate besedo.</p>
            </sp>
            <sp who="SDZ4:JeršičTomaž">

               <speaker>TOMAŽ JERŠIČ:</speaker>

               <p>Predsedujoči, hvala za besedo. V skladu s Poslovnikom Državnega zbora predlagamo, da
               se predlog zakona na isti seji sprejme v tretji obravnavi.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika še na tej seji opravi tretjo obravnavo predloga
               zakona.</p>
               <p>Prehajamo na odločanje o navedenem predlogu. Sklep ne bo sprejet, če mu bo
               nasprotovalo več kot tretjina navzočih poslancev. Glasujemo. Navzočih je 68 poslank
               in poslancev, za je glasovalo 53, proti 1.</p>
               <p><stage>(Za je glasovalo 53.)</stage> <stage>(Proti 1.)</stage></p>
               <p>Ugotavljam, da je predlog sprejet. Državni zbor bo tretjo obravnavo predloga zakona
               opravil v četrtek, 27.9.2007, v okviru glasovanj. Službe zbora bodo pripravile
               pregled, po katerem bosta vključena amandmaja in člena, h katerima sta bila amandmaja
               sprejeta. Amandmaje k tema členoma lahko kvalificirani predlagatelji vložijo do
               začetka tretje obravnave predloga zakona na seji zbora.</p>
               <p>Prekinjam to točko dnevnega reda.</p>
               <p>Nadaljujemo s <title>prekinjeno 14. točko dnevnega reda</title>, to je z <title>obravnavo
                  Predloga zakona o spremembah in dopolnitvah zakona o odpravi posledic naravnih
                  nesreč, po nujnem postopku</title>
               </p>
               <p>Prehajamo na tretjo obravnavo predloga zakona. Ker v drugi obravnavi amandmaji niso
               bili vloženi, amandmajev v tretji obravnavi ni možno vlagati, zato prehajamo na
               odločanje o predlogu zakona. Na podlagi petega odstavka 140. člena Poslovnika zbora
               vas obveščam, da me Zakonodajno-pravna služba oziroma Vlada nista opozorili, da bi
               bil zaradi amandmajev, sprejetih na matičnem delovnem telesu, predlog zakona
               neusklajen.</p>
               <p>Glasujemo. Navzočih je bilo 71 poslank in poslancev, za je glasovalo 70, proti
               nihče.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 13. točko dnevnega reda</title>, to je z <title>obravnavo
                  Predloga zakona o dopolnitvah zakona o pogojih koncesije za izkoriščanje
                  energetskega potenciala spodnje Save po skrajšanem postopku</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               amandmajev k tretji obravnavi ni možno vlagati, zato prehajamo na odločanje o
               predlogu zakona. Na podlagi petega odstavka 140. člena Poslovnika vas obveščam, da me
               Zakonodajno-pravna služba oziroma Vlada nista opozorili, da bi bil zaradi amandmajev,
               sprejetih na matičnem delovnem telesu, predlog zakona neusklajen.</p>
               <p>Glasujemo. Navzočih je bilo 71 poslank in poslancev, za je glasovalo 61, proti1.</p>
               <p><stage>(Za je glasovalo 61.)</stage> <stage>(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 2. točko dnevnega reda</title>, to je <title>z drugo
                  obravnavo Predloga zakona o spremembah in dopolnitvah zakona o investicijskih
                  skladih in družbah za upravljanje</title>
               </p>
               <p>Prehajamo na odločanje o vloženem amandmaju Vlade k 5. členu. Želi kdo
               razpravljati?</p>
               <p>Gospod mag. Cvikl, izvolite. Obrazložitev glasu v imenu poslanske skupine? V svojem
               imenu.</p>
               <p>Prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Amandma je odraz razprave na seji matičnega delovnega telesa in seveda daje dodatno
               omejitev pod kakšnimi pogoji se davčna številka dodeli tudi DZU-jem. Mislim, da je to
               dobra rešitev in predlagam tudi tistim poslancem, ki v prejšnji razpravi niso, bili
               so pa poslanci koalicije, sledili volji vladajoče koalicije v vlogi vlade, ki je
               tokrat pripravila korekten amandma, da ta amandma podprejo. In kot sem že prej
               povedal, v nadaljevanju ne bomo nasprotovali tudi zakonu v celoti.</p>
               <p>Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Glasujemo. Glasovanje teče. Glasovalo je 72 poslank in poslancev, za je glasovalo 63,
               proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je amandma sprejet. Zaključili smo z odločanjem o amandmaju, s tem
               zaključujem drugo obravnavo predloga zakona. Besedo dajem predlagatelju predloga
               zakona, če želi podati predlog za nadaljevanje obravnave. Prosim, imate besedo,
               gospod mag. Šircelj.</p>
            </sp>
            <sp who="SDZ4:ŠirceljAndrej">

               <speaker>MAG. ANDREJ ŠIRCELJ:</speaker>

               <p>Hvala lepa. Spoštovani predsedujoči, spoštovane poslanke in poslanci! Predlagam, da
               se opravi tudi naslednja oziroma tretja obravnava. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika Državnega zbora še na tej seji opravi tretjo
               obravnavo predloga zakona. Prehajamo na odločanje o navedenem predlogu. Sklep ne bo
               sprejet, če mu bo nasprotovala več kot tretjina navzočih poslancev. Glasujemo.
               Navzočih je 71 poslank in poslancev, za je glasovalo 62, proti nihče.</p>
               <p><stage>(Za je glasovalo 62.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 27.9.2007 v
               okviru glasovanj.</p>
               <p>Službe zbora bodo pripravile pregled, v katerem bo vključen sprejeti amandma in člen,
               h kateremu je bil amandma sprejet. Amandmaje k temu členu lahko kvalificirani
               predlagatelji vložijo do začetka tretje obravnave predloga zakona na seji zbora.
               Prekinjam to točko dnevnega reda.</p>
               <p>Prehajamo na <title>prekinjeno 1. točko dnevnega reda - na vprašanja poslank in
                  poslancev.</title> V skladu s predlogom poslanca dr. Mitja Slavinca bo zbor odločal o
               naslednjem predlogu sklepa. Državni zbor bo na naslednji redni seji opravil razpravo
               o odgovoru ministra za obrambo, gospoda Karla Erjavca, na poslansko vprašanje dr.
               Mitje Slavinca v zvezi z mobilno vojaško bolnišnico ROLE 2. Glasujemo. Navzočih je 72
               poslank in poslancev, za je glasovalo 28, proti 43.</p>
               <p><stage>(Za je glasovalo 28.)</stage> <stage>(Proti 43.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca mag. Milana M. Cvikla, bo zbor odločal o naslednjem
               predlogu sklepa. Državni zbor bo na naslednji redni seji opravil razpravo o odgovoru
               ministra za finance, dr. Andreja Bajuka, na poslansko vprašanje mag. Milana M. Cvikla
               v zvezi s transparentnostjo porabe javnih sredstev na Ministrstvu za finance. Želi
               kdo besedo? Gospod mag. Milan M. Cvikl.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Včeraj popoldan je bila zasedba v tem Državnem zboru relativno majhna, zato dovolite,
               da vas seznanim, zakaj bi skladno z dosedanjim, praktično poenotenim glasovanjem <q>"za"</q>
               bilo dobro, da bi podprli ta predlog proceduralnega sklepa.</p>
               <p>Sam sem včeraj najprej ministru za finance čestital, da se je dobro odzval na to, da
               je kritiziral napačno odločitev nekdanjega sklada za razvoj, ki je svojemu direktorju
               Rožiču dal 150.000 evrov kredita in zaradi reakcije ministra je ta denar bil hitro
               vrnjen. Hitro sva z ministrom ugotovila, da bi bilo napačno, da bi si minister ali
               državni funkcionarji sposojali državni denar. Za to so banke.</p>
               <p>Drugič, od ministra smo tudi, vsaj implicitno ni temu nasprotoval, slišali, da bo, ko
               bo prišel na Komisijo za nadzor javnih financ, povedal, kako ukrepa na področju
               Pediatrične klinike, ker sedaj tudi gospod Janez Janša več ne brani gospoda Bručana.
               In zato je temeljno vprašanje, o katerem velja danes razpravljati, kaj bo minister
               naredil glede netransparentnosti porabe javnega denarja in neuporabe javnih naročil
               pri razpisu na Ministrstvu za kulturo. Minister je povedal, da ima pred seboj v
               svojih <q>"fajlih"</q> že poročilo računske inšpekcije, ministrstvo mora na to pripraviti
               odgovor. Ker bo to čez približno 30 dni, predlagam, da podpremo proceduralni sklep,
               da bi na naslednji seji razpravljali o tem, zakaj ni več javnih razpisov za Filmski
               sklad in zakaj Vlada ni zaščitila tiste gospe, ki je opozorila na nepravilnosti na
               Filmskem skladu, ampak jo je nekrivdno razrešila. Velja o tem se pogovoriti o tem
               tudi tukaj. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 71 poslank in poslancev, za je glasovalo 31, proti
               40.</p>
               <p><stage>(Za je glasovalo 31.)</stage> <stage>(Proti 40.)</stage></p>
               <p>Ugotavljam, da sklep ni sprejet. Izvolite, mag. Cvikl, kaj želite? Ja, prosim.</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Gospod predsednik, mislim, da ne bom kršil nobene proceduralne in poslovniške
               določbe. Smo pri točki 1, poslanska vprašanja. K točki 1 dobivamo zdaj že nekaj
               mesecev dokument, ki se imenuje Pisna poslanska vprašanja in pobude. Gre za 13
               dokumentov poslanskih vprašanj, za katere vsak mesec slišimo, da Vlada na njih ni
               pripravila odgovorov. Moj proceduralni predlog je naslednji - da Državni zbor
               povpraša Vlado Republike Slovenije, ali bo pripravila odgovor na vprašanje gospoda
               poslanca Mira Petka s 1.3.2007 o poslovanju podružnic NLB v tujini, na vprašanje
               gospoda Dimitrija Kovačiča, gospoda Rudolfa Petana, gospoda Zvonka Černača, gospoda
               Dimitrija Kovačiča in tako dalje. Mislim, da so ti poslanci upravičeni do odgovorov
               Vlade Republike Slovenije, ki so jih postavili v skladu s svojimi ustavnimi
               pravicami, Vlada Republike Slovenije se pa obnaša do poslancev vladajoče koalicije
               dokaj neprijazno. <stage>/Smeh./</stage> Zato bi predlagal, če vam je to smešno, da svoje poslanske
               pravice zaščitite. Ali pa je bilo smešno to, da ste sploh ta vprašanja postavili. In
               verjetno je to prava resnica. Ta vprašanja so bila postavljena zato, da bi se metala
               v gospoda bivšega guvernerja Gasparija, da se ne bi v tem Državnem zboru odločili
               tudi za gospoda drugega kandidata Andreja Ranta. Zato se mi zdi, da je zloraba
               Državnega zbora, če se poslancem, ki so postavili poslansko vprašanje, naenkrat zdi
               poslansko vprašanje smešno. Mislim, da je to zelo resno vprašanje, če nekdo
               insinuira, da Vlada ne nadzira LHB Frankfurt. Veste, v nadzornem svetu LHB Frankfurt
               sedi gospod Igor Bavčar<gap n="..."/></p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Gospod Cvikl, prosil bi za proceduralni predlog. Kaj predlagate?</p>
            </sp>
            <sp who="SDZ4:CviklMilanMartin">

               <speaker>MAG. MILAN M. CVIKL:</speaker>

               <p>Proceduralni predlog je zelo enostaven - da Državni zbor pod točko 1 postavi jasno
               vprašanje Vladi Republike Slovenije, kdaj bo za poslanska vprašanja od 1 do 13 -
               izjema je mogoče vprašanje pod številko 11, 12 in 13 -, kdaj bo Vlada izpolnila
               obveznost, ki jo ima v skladu s poslovnikom, da v 30 dnevih odgovori na pisna
               poslanska vprašanja. Mislim, da je to minimalno, in predlagam v zaščito interesov
               poslanca Petka, Kovačiča, Petana, Černača, Kovačiča <stage>(še enkrat)</stage>, Jelinčiča in tako
               dalje, da te odgovore dobimo. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odgovoril bi samo to, da to ni pristojnost Državnega zbora, kar
               predlagate. Obenem je pa glede teh pismenih vprašanj Vlada že itak opozorjena, da
               mora na to po poslovniku odgovoriti.</p>
               <p>Prekinjam to točko dnevnega reda, ki jo bomo nadaljevali v ponedeljek, 1. oktobra
               2007. Prekinjam 31. sejo Državnega zbora Republike Slovenije, ki jo bomo nadaljevali
               jutri zjutraj ob 9. uri. <stage type="time">(SEJA JE BILA PREKINJENA 25. SEPTEMBRA 2007 OB 13.21.)</stage>
               </p>
            </sp>
         </div>
      </body>
   </text>
</TEI>