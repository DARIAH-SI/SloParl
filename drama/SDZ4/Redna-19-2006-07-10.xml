<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-19-2006-07-10">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|9F503519153E7AA8C12571AB0033CF19</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=9F503519153E7AA8C12571AB0033CF19</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-19-2006-07-10.DZ" n="19">
               <name>Redna</name>
               <date when="2006-07-10"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-19-2006-07-10.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">19. seja</stage>
            <stage type="date">(10. julij 2006)</stage>
            <stage type="chairman">Sejo je vodil France Cukjati, predsednik državnega zbora.</stage>
            <stage type="time">Seja se je pričela ob 14.01 uri.</stage>


            <sp xml:id="SDZ4-Redna-19-2006-07-10.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke spoštovani poslanci! Prosim, da zasedete svoja mesta. Pričenjam
               19. sejo Državnega zbora Republike Slovenije, ki je bila sklicana na podlagi prvega
               odstavka 57. člena poslovnika državnega zbora. Obveščen sem, da so zadržani in se
               današnje seje ne morejo udeležiti naslednje poslanke in poslanci: Roberto Battelli,
               Zmago Jelinčič Plemeniti in Breda Pečan.</p>
               <p>Na sejo sem vabil predsednika vlade Republike Slovenije gospoda Janeza Janšo k 1.
               točki, predstavnike vlade Republike Slovenije k vsem točkam dnevnega reda,
               predstavnika državnega sveta Republike Slovenije k 21. točki dnevnega reda,
               predstavnika urada predsednika Republike Slovenije in varuha človekovih pravic ter
               oba kandidata za namestnika varuha k 26. točki dnevnega reda. Vse prisotne lepo
               pozdravljam!</p>
               <p>Prehajamo na določitev dnevnega reda 19. seje državnega zbora Republike Slovenije.
               Predlog dnevnega reda je pripravljen skladno z 59. členom poslovnika in ste ga
               prejeli s sklicem seje, dne 3. julija 2006. O predlogu dnevnega reda bomo odločali v
               skladu z drugim odstavkom 64. člena poslovnika državnega zbora. Predlogov za umik
               posamezne točke z dnevnega reda ali širitev dnevnega reda nisem prejel. Poslanke in
               poslance torej prosim, da preverijo glasovalne naprave, in sicer mora na desni strani
               vložene kartice goreti oranžna lučka.</p>
               <p>Zboru torej predlagam, da za današnjo sejo določi dnevni red, ki ste ga prejeli s
               sklicem seje. Glasujemo. Navzočih je 72 poslank in poslancev, za je glasovalo 69,
               proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Ugotavljam, da je dnevni red 19. seje zbora določen.</p>
               <p>S tem prekinjam sejo in jo bomo nadaljevali ob 15. uri.</p>
               <stage>(Seja je bila prekinjena ob 14.04 uri in se je nadaljevala ob 15.02 uri.)</stage>
            </sp>
            <sp xml:id="SDZ4-Redna-19-2006-07-10.sp2">

               <speaker>PREDSEDNIK FRANCE CUKJATI:</speaker>

               <p>Spoštovane poslanke spoštovani poslanci! Nadaljujemo s sejo državnega zbora.</p>
               <p>V zvezi s to točko dnevnega reda namreč prehajamo na <title>1. TOČKO DNEVNEGA REDA -
                  NA VPRAŠANJA POSLANK IN POSLANCEV.</title> V zvezi s to točko dnevnega reda sem v
               poslovniškem roku prejel pisne prijave 26 poslank in poslancev. Vrstni red
               postavljanja poslanskih vprašanj je določen na podlagi dogovora z vodji poslanskih
               skupin in v skladu z 244. členom, drugim odstavkom 245. člena in 247. člena
               poslovnika državnega zbora. Najprej bo ministrica za kmetijstvo, gozdarstvo in
               prehrano odgovorila na poslansko vprašanje, postavljeno na 18. seji zbora, na katero
               zaradi odsotnosti ni odgovorila. Poslanka mag. Majda Potrata ter poslanci, dr. Matija
               Slavinec, mag. Borut Sajovic in mag. Milan M. Cvikl, ki so prijavili dve vprašanji,
               bodo drugo vprašanje postavili, ko bodo vsi prijavljeni poslanci postavili po eno
               vprašanje. Na prva tri vprašanja poslancev opozicije in na poslansko vprašanje
               poslanca vladajoče koalicije bo odgovoril predsednik vlade, in sicer v četrtek, 13.
               julija 2006, ob 14. uri. Poslanci imajo za postavitev vprašanja na voljo 3 minute,
               predsednik vlade in ministri odgovorijo na vprašanja največ v petih minutah, enako
               tudi, če je vprašanje postavljeno več ministrom. Poslanec, ki ne bo zadovoljen z
               odgovorom, lahko zahteva dopolnitev odgovora, ne more pa postaviti dodatnega
               vprašanja. Prosim poslance, da ste na to pozorni. Obrazložitev zahteve za dopolnitev
               odgovora poslanec predstavi v dveh minutah, dopolnitev odgovora pa sme trajati največ
               3 minute.</p>
               <p>V zvezi s to točko so se za danes opravičili predsednik vlade Janez Janša in
               naslednji ministri: minister za gospodarstvo mag. Andrej Vizjak, minister za finance
               dr. Andrej Bajuk, minister za zunanje zadeve dr. Dimitrij Rupel in minister za
               notranje zadeve Dragutin Mate. V primeru, da poslanec na postavljeno vprašanje danes
               ne bo dobil odgovora, mu morata predsednik vlade ali minister v 30-ih dneh predložiti
               pisni odgovor, ki bo objavljen v glasilu državnega zbora. Poslanec, ki je postavil
               vprašanje, na katerega ni bilo odgovorjeno, lahko izjavi, da vztraja pri ustnem
               odgovoru. V tem primeru bom vprašanje uvrstil na naslednjo redno sejo državnega
               zbora. Na klop ste prejeli pregled poslanskih vprašanj in pobud, na katera v
               poslovniškem roku še ni bilo odgovorjeno.</p>
               <p>Prehajamo na predstavitev poslanskih vprašanj. Kot že rečeno, bo ministrica za
               kmetijstvo, gozdarstvo in prehrano gospa Marija Lukačič odgovorila na vprašanje mag.
               Boruta Sajovica v zvezi s poslovanjem kmetijsko gozdarske zbornice Slovenije. Gospa
               ministrica, prosim.</p>
            </sp>
            <sp xml:id="SDZ4-Redna-19-2006-07-10.sp3">

               <speaker>MARIJA LUKAČIČ:</speaker>

               <p>Spoštovani gospod predsednik, spoštovani gospod poslanec! Hvala za vprašanje, ki se
               nanaša na izplačevanje sredstev, ki izhaja iz programa dela kmetijsko-gozdarske
               zbornice Slovenije, ker vlada naj ne bi dala soglasja k temu programu.</p>
               <p>Spoštovani gospod poslanec! Sporočam vam, da je vlada Republike Slovenije 22. junija
               dala soglasje k programu dela kmetijsko-gozdarske zbornice in da je večina izplačil,
               za katera je kmetijsko-gozdarska zbornica dostavila ustrezno dokumentacijo, tudi že
               izplačanih. Sicer pa mi dovolite, da vam na kratko predstavim postopke sprejemanja
               programa in pa dolžnosti, ki jih je dolžan opraviti vsak posameznik pri pripravi tega
               programa.</p>
               <p>V letu 2005 v mesecu juniju je ministrstvo za kmetijstvo dalo smernice za pripravo
               programa kmetijsko-gozdarske zbornice za leto 2006. Zbornica je dolžna v skladu z 22.
               členom zakona o zbornici v okviru svojih strokovnih služb in zavodov pripraviti
               program dela zbornice in ga posredovati v potrditev kmetijskemu ministrstvu.
               Ministrstvo za kmetijstvo je ta program sprejelo 9. maja 2006 za leto 2006.
               Ministrstvo je še isti dan posredovalo program v medresorsko usklajevanje posameznim
               ministrstvom, zlasti ministrstvo za finance ima tukaj glavni delež. Naj povem, da
               program obsega 262 strani, je finančno težak 7 milijard, od tega 4 milijarde 160
               milijonov prispeva proračun Republike Slovenije za plačevanje vzdrževanja ustreznih
               strokovnih služb, svetovalne in drugih služb.</p>
               <p>Ministrstvo za finance je prioritetno obravnavalo ta program. Dvakrat je zbornico
               pozvalo na dopolnitev in 16. junija 2006 dalo soglasje k temu programu. Vlada
               Republike Slovenije je 22. junija obravnavala ta program. Kot sem že dejala je
               ustrezno izplačala sredstva za opravljene storitve za leto 2006.</p>
               <p>Kar zadeva vašega vprašanja glede reorganizacije zbornice pa želim pojasniti, da se
               pripravlja temeljita analiza stanja na področju dela kmetijsko-gozdarske zbornice, ki
               bo podlaga za pripravo oziroma spremembo zakona o kmetijsko-gozdarski zbornici. V
               skladu s temi analizami bomo odločili, v kakšni obliki in vsebini bo sprememba
               zakona.</p>
               <p>Rada bi tukaj opozorila še na določila koalicijske pogodbe, ki nas pri pripravi
               zakona pri tem zavezujejo. Če bo koalicija odločila drugače, bo seveda tudi zakon
               temu primerno pripravljen. Hvala.</p>
            </sp>
            <sp xml:id="SDZ4-Redna-19-2006-07-10.sp4">

               <speaker>PREDSEDNIK FRANCE CUKJATI:</speaker>

               <p>Hvala, gospe ministrici. Gospod Sajovic, želite dopolnitev odgovora. Izvolite.</p>
            </sp>
            <sp xml:id="SDZ4-Redna-19-2006-07-10.sp5">

               <speaker>MAG. BORUT SAJOVIC:</speaker>

               <p>Hvala lepa. Lep pozdrav gospe ministrici in pa ostalim ministrom ter seveda tudi
               poslankam in pa poslancem. Z vašim dogovorom sem delno zadovoljen, saj je ta rešitev,
               do katere smo prišli, lahko kot bi rekli, malo pozno, vendar iz srca, vseeno v korist
               slovenskega kmeta in podeželja ter pa nenazadnje tudi v korist zbornice. Vendar
               mogoče se boste strinjali z menoj, da pa ni ravno normalno, da nekdo za neko delo, ki
               ga je že opravil v začetku leta, dobi zanj plačilo po 6-ih mesecih. Iz vaših ust
               slišim, da je nekaj krivde tudi na strani zbornice. To bomo člani zbornice tudi
               preverili in zahtevali, da se popravi, kajti ti zapleti se ponavljajo iz leta v leto
               in nenazadnje slovenski kmetje in tudi zbornica je za to utrpela določeno finančno
               škodo. Za tekoče poslovanje zbornice je bilo treba vzeti kredite pri poslovnih bankah
               in s tem so nastali dodatni stroški, ki pa ob programu dela zbornice niso bili
               planirani. Kar se tiče organizacije in reorganizacije te zbornice, mislim, da je
               bolje, če bo ta zbornica ne takšna, kot si jo želi politika, ampak zbornica naj bo
               takšna, kot si jo želi in potrebuje slovenski kmet. Jaz upam, da zadeve na tem
               področju ne bodo šle v smer, ki je bila v zadnjem času nakazana, tako da se pred očmi
               slovenske javnosti v Odmevih in dnevnoinformativnih oddajah prerekajo predstavniki
               zbornice in pa govedorejsko poslovnega združenja. Vsak tak pretok informacij ni v
               korist slovenskega kmeta, še manj pa v korist razvoja slovenskega podeželja. Zato
               pričakujem, da boste na ministrstvu izvedli vse ukrepe, da v naslednjem letu do
               takšnih zapletov kot letos ne bo prišlo. Vseeno pa hvala ...<stage>/Izklop
               mikrofona./</stage>...</p>
            </sp>
            <sp xml:id="SDZ4-Redna-19-2006-07-10.sp6">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-19-2006-07-10.sp7">

               <speaker>MARIJA LUKAČIČ:</speaker>

               <p>Morda še eno pojasnilo. Kmetje s tem niso utrpeli nobene škode. Moram povedati, da
               je kmetijsko svetovalna služba korektno in odlično opravljala svoje delo v tem času,
               kljub temu da plačil res ni dobivala. Predlagam pa kmetijsko-gozdarski zbornici, da
               program za naslednje leto začnejo pripravljati zdaj in da ga pripravijo do novega
               leta, in da bomo lahko izplačilo začeli izvajati meseca januarja.</p>
            </sp>
            <sp xml:id="SDZ4-Redna-19-2006-07-10.sp8">

               <speaker>PREDSEDNIK FRANCE CUKJATI:</speaker>

               <p>Hvala. Ker ministra za gospodarstvo in ministra za finance ni, sprašujem ali želite
               gospod Milan Petek postaviti kljub temu vprašanje. Izvolite.</p>
            </sp>
            <sp xml:id="SDZ4-Redna-19-2006-07-10.sp9">

               <speaker>MILAN PETEK:</speaker>

               <p>Želim postaviti vprašanje, ker sem to dolžan zaradi problematike, ki jo bom opisal.
               Najprej mi je žal, da oba ministra, na katera naslavljam ta vprašanja, nista
               prisotna. Upam pa, da odgovor ne bo prišel v pismeni obliki prepozno. Upam, da bo
               poslan čim prej.</p>
               <p>Kaj sprašujem oba ministra? Mestna občina Maribor je prvo večje slovensko mesto, ki
               je z izgradnjo centralne čistilne naprave že v letu 2002 celovito rešilo problem
               čiščenja komunalnih odpadnih in padavinskih voda. Mesto, ki na večini področij
               zaostaja za razvojem ostalih predelov Slovenije, je z upoštevanjem okoljskih
               obveznosti v terminih, ki jih je oblikovalo ministrstvo za okolje še v prejšnjih
               vladah, res izpolnilo vse te zahteve, vendar je zgradilo čistilno napravo verjetno na
               najdražji možni način, in sicer z izgradnjo po sistemu BOT. To pomeni, da
               koncesionar, ki je zgradil in sedaj upravlja s čistilno napravo, zaračunava
               storitveno pristojbino, ki posledično močno obremenjuje občane Maribora pa tudi
               proračun mestne občine Maribor. V tem celotnem sistemu čiščenja je končni produkt
               blato, ki ga je potrebno odpeljati na sežig. Izvajalec tega odvoza je javna komunalna
               služba Snaga d.o.o., ki je že v januarju 2006 vložil zahtevek za spremembo cene
               storitve čiščenja komunalnih, odpadnih in padavinskih voda zaradi rednega odvoza
               blata. Postopek pridobitve pozitivnega mnenja na ministrstvu za okolje je trajal
               skoraj šest mesecev. Nerazumljivo dolgo, tipično birokratsko obravnavanje zahtevka je
               mariborsko javno podjetje Snaga pripeljalo v položaj, ko vsaj mesec ustvari 20
               milijonsko izgubo, ki je enostavno več ne more pokrivati z ostalimi dejavnostmi. Z
               izdajo pozitivnega mnenja k predlaganim cenam s strani ministrstva za okolje 16.6.
               letošnjega leta sta v postopku potrjevanja na vrsti ministrstvo za gospodarstvo in
               ministrstvo za finance. Zato je torej vprašanje namenjeno obema ministroma.</p>
               <p>Sprašujemo: Ali obstajajo kakšni zadržki za potrditev predlagane cene? Če so, kateri
               so ti zadržki? Če zadržkov ni, prosim, da mi posredujeta rok oziroma najkasnejši
               datum potrditve cene.</p>
               <p>Gospoda ministra pa tudi vlado želim opozoriti, če cena za odstranjevanje blata ne
               bo nemudoma potrjena, bo Snaga iz poslovnih razlogov primorana prekiniti z odvozom
               blata, kar v Mariboru in na širšem področju lahko povzroči ekološko in ekonomsko
               katastrofo neslutenih razsežnosti. V takšnem primeru lahko pride po krivdi občine
               tudi do prekinitve koncesijske pogodbe med družbo, ki torej opravlja čistilno napravo
               in mestno občino Maribor. Škoda se ocenjuje v višini med 85 in 100 milijonov evrov.
               Vso to škodo bo morala poravnati tako mestna občina Maribor kot država Slovenija.</p>
               <p>Zaradi teh posledic, ki sem jih opisal, prosim za natančne ali vsaj okvirni datum
               potrditve ocene na obeh ministrstvih. Želim pa dobiti odgovor pismeno. Upam, da čim
               prej.</p>
            </sp>
            <sp xml:id="SDZ4-Redna-19-2006-07-10.sp10">

               <speaker>PREDSEDNIK FRANCE CUKJATI:</speaker>

               <p>Hvala. Upam, da bo vaši želji čim prej ugodeno. Mag. Majda Potrata bo postavila
               poslansko vprašanje ministru za šolstvo in šport dr. Zveru. Prosim.</p>
            </sp>
            <sp xml:id="SDZ4-Redna-19-2006-07-10.sp11">

               <speaker>MAG. MAJDA POTRATA:</speaker>

               <p>Hvala, gospod predsednik. Spoštovane kolegice in kolegi, spoštovana ministrica in
               ministri! 10. aprila sem vam, gospod minister, zastavila pisno poslansko vprašanje o
               pravilniku za potrjevanje učbenikov. V sicer predpisanem roku sem dobila nanj
               odgovor, ki pa mi ni v ničemer razjasnil problema, zato sem 18. maja zahtevala
               dopolnitev odgovora. Tega pa nisem dobila, kot je bilo že sedaj povedano.</p>
               <p>Zato vam zastavljam ustno vprašanje. Menim namreč, da je kakovostna javna šola v
               nacionalnem interesu, zato morajo odgovorni za šolsko politiko svoja ravnanja, če
               niso med partnerji usklajena, vsaj utemeljevati. Pravilnik o potrjevanju učbenikov
               velja od 3. junija, v uporabi pa bo od 1. avgusta, zato bi pričakovala, da so
               odgovori znani. Pravilnik vidim kot logični nasledek spremembe zakona o organizaciji
               in financiranju vzgoje in izobraževanja, sprejete junija lani. Znano vam je, da sem
               nasprotovala spremembi 21. člena, ker sem menila, sedaj sem pa prepričana, da se bo
               učiteljeva avtonomija ne uveljavila, ampak znašla pred velikim pritiskom, formalnim
               in neformalnim, ko se bo odločal o učbenikih in učilih. Pri tem so odločitve o nakupu
               in uporabi delovnih zvezkov osrednji problem. Zato sem vas vprašala: Ali boste
               upoštevali pripombe zainteresirane in strokovne javnosti in kako jih boste vključili
               v pripravo pravilnika o potrjevanju učbenikov? Na katerih analitičnih in strokovnih
               analizah so utemeljene napovedane spremembe? Kakšne učinke bodo predvidoma prinesle
               že sprejete in načrtovane spremembe ne samo na uporabo delovnih zvezkov, ampak
               predvsem na kakovost pouka? S katerimi okvirni pogoji in sistemskimi rešitvami boste
               zagotovili funkcioniranje šolske avtonomije, da ne bo ogroženo načelo enakosti? Kako
               boste zajezili neformalne pritiske na učitelje in učiteljice ter šolska vodstva?</p>
               <p>Strokovna javnost je to, da so predmet potrjevanja strokovnega sveta za splošno
               izobraževanje samo učbeniki ne pa tudi učila, spregledala. Ampak ko je bil v
               obravnavi pravilnik, se je strokovna in zainteresirana javnost oglasila. Ob pripravi
               pravilnika se je različnost pogledov v celoti razkrila. Del javnosti je pravilnik
               hvalil, ker bo preprečil domnevno bogatenje na račun delovnih zvezkov, drugi pa so
               opozarjali predvsem na posledice, ki ne bodo v prid ne kakovosti pouka, ne načelu
               enakosti.</p>
               <p>Zato utemeljujem oziroma ponavljam vsa doslej zastavljena vprašanja in znova
               sprašujem: Katere strokovne podlage so vas pri tej odločitvi vodile? Hvala lepa.</p>
            </sp>
            <sp xml:id="SDZ4-Redna-19-2006-07-10.sp12">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp13">

               <speaker>DR. MILAN ZVER:</speaker>

               <p>Hvala, za poslansko vprašanje, spoštovana gospa poslanka.</p>
               <p>Dovolite najprej kratek uvod, preden odgovorim konkretno na ta vprašanja. Učitelj
               pri svojem delu uporablja atlase, enciklopedije, leksikone, slovarje, znanstvene
               vire, časopisne članke, članke iz revij, umetnostno literaturo, od romanov, dram,
               poezije, esejev, reprodukcije umetniških storitev, slušni umetniški material,
               posnetki skladb, gradivo založb in lastni material, fotografski in filmski material,
               gradivo založb in tudi lastni material, slušni material, didaktična sredstva, tudi
               gradivo založb in lastni material, pisne vaje, učne liste, posamično ali v sklopih,
               to je lahko gradivo založb ali lastni material, učne liste v sklopih ali delovne
               zvezke, prav tako gradivo založb in lastni material, elektronska učna gradiva, vire
               iz svetovnega sveta, učbenike in učne pripomočke, torej celotni ta sklop virov, ki se
               uporablja v pedagoškem procesu. Sprememba zakona iz lanskega leta pa je napotila
               strokovni svet, da potrjuje samo učbenike ne pa vsega tega, vključno z učnimi
               pripomočki, na podlagi te spremembe zakona, kar je tudi normalno, ker sicer bi
               strokovni svet imel preobsežno delo in ne bi mogel opravljati svojega dela. Vse
               ostalo je prepuščeno avtonomni presoji učitelja, katerega od teh učnih pripomočkov,
               učil bo poleg učbenika še uporabljal. Tudi delovne zvezke. Nikjer ne piše, da
               delovnih zvezkov po tej spremembi, po tem sprejetju pravilnika ne bi mogel
               uporabljati. Povejte mi, kje to piše, katera zahteva v pravilniku je takšna, ki gre v
               to smer, da bi lahko opravičevala tovrstno stališče. Ravno nasprotno kot trdite vi.
               Vse te učne pripomočke bo poslej učitelj lahko avtonomno uporabljal oziroma on se bo
               sam odločil, kaj je smiselno in primerno, da vključi v pedagoški proces. Mi verjamemo
               v sposobnost učiteljev, da bodo to racionalno presodili. Še zlasti dandanes, ko
               govorimo o vedno večji stopnji individualizacije ali personalizacije učnega procesa,
               kar pomeni, da učitelj prilagaja vsa ta učila in vse uporabljene vire v pedagoškem
               procesu. Načelo enakosti, o kateri govorite, moramo tudi videti v luči dopolnila tega
               načela, ki, sedaj pa povzemam iz bele knjige, ki jo dobro poznate, je povezano tudi z
               diferencirano ponudbo na vseh stopnjah, ki omogoča pravico do izbire različnih
               izobraževalnih vsebin in poti. Verjamemo, da smo s tem predlogom omogočili
               realizacijo tudi tega načela.</p>
               <p>Zakaj pa potem potrjuje strokovni svet učbenike? Predvsem iz dveh razlogov. Ker
               učbenik predpiše tudi prijazno obliko, torej težo učbenika. Tukaj je prav, ker so
               malčki nosili v šole izjemno težke torbe, zlasti pri nekaterih predmetih so učbeniki
               izjemno težki in smo tudi tu postavili določene omejitve. Prvi razlog pa je praktično
               v tem, da učbenik mora biti uglašen, usklajen s cilji, ki izhajajo iz kurikula. V tem
               smislu ne pomeni pravilnik, o katerem govorite, prav nobene omejitve. Povečuje
               avtonomijo učitelju. Kot ste sami ugotovili, tukaj se je javnost razpolovila.
               Nekateri so bolj na strani kapitala oziroma interesov založnikov, ki vidijo velik
               profit in interes v tej dejavnosti, drugi del javnosti je na strani staršev, ki so
               doslej kupovali vse mogoče, čeprav to ni bilo potrebno v pedagoškem procesu. Hvala.
           </p>
            </sp>
            <sp xml:id="SDZ4-Redna-19-2006-07-10.sp14">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata, izvolite.</p>
            </sp>
            <sp xml:id="SDZ4-Redna-19-2006-07-10.sp15">

               <speaker>MAG. MAJDA POTRATA:</speaker>

               <p>Gospod minister, znano vam je, da sem izobraževala tudi profesorje na razredni
               stopnji za slovenščino. Sama sem tudi soavtorica berila. To, kar ste mi o učbenikih
               povedali, je sedaj jasno, ni popolnoma, pa tudi na učna gradiva, učne pripomočke in
               učna sredstva se spoznam. Ampak če bi vam bila v resnici v središču kakovost tistega,
               kar bo učitelj prinesel v razred, potem bi bilo prav, da bi vsaj delovne zvezke,
               govorim pa o samostojnih delovnih zvezkih in tudi o tistih delovnih zvezkih, ki so
               povezani z učbeniki, pri slovenščini to še posebej velja, in vas je aktiv učiteljev
               slovenščine na to posebej opozarjal, pri številnih založbah, pri številnih avtorjih
               je zelo pomembno, katere učbenike in katere delovne zvezke bo učitelj izbral. Za še
               tako avtonomnega učitelja je zelo pomembno vodilo katalog učbenikov in delovnih
               zvezkov. Poglejte, jaz imam tukaj pred seboj objavljeno anketo med 805-imi učitelji
               in učiteljicami 97,1 za osnovno šolo in 96,5 jih je odgovorilo, da se bodo odločali
               pri izbiri po katalogu. Če strokovni svet ne sprejema te odločitve, bo tudi pomenilo,
               da ne bodo uporabljali delovnih zvezkov kot edino gradivo, v osnovni šoli ena
               četrtina, v srednji šoli pa blizu petine. To se pravi, da je napotilo učitelju z
               uvrstitvijo v katalog bistvenega pomena, meni pa žal, oprostite, tudi zdaj niste
               povedali enega strokovnega argumenta za svojo odločitev. Hvala.</p>
            </sp>
            <sp xml:id="SDZ4-Redna-19-2006-07-10.sp16">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp17">

               <speaker>DR. MILAN ZVER:</speaker>

               <p>Hvala za besedo in še priložnost, da še enkrat poskušam razložiti. Ne drži to, kar
               pravite. V katalogu pod B sklop bodo še vedno nanizani vsi, tudi delovni zvezki, samo
               pod A sklop niso. To vi dobro veste. In jaz ne vem, od kod vam ti podatki, na kakšno
               anketo in raziskave ste se naslonili, ampak upam, da ne na tisto, kot je bil plačan
               oglas v enem izmed slovenskih dnevnikov, kjer je založba Rokus aktivno plačevala
               kampanjo proti ministrstvu za šolstvo, kar se tiče tega vprašanja. V ozadju vprašanja
               učbenikov gre zlasti za vprašanje kapitalskega interesa ali poskušamo zagovarjati na
               vsak način tisti del slovenskega kapitala, ki poskuša na vsak način kreirati in
               vplivati na oblikovanje šolske politike ali pa tega ne bomo dovolili. Vi dobro veste,
               da je polemika z NPZ-ji, pa maturo in z zunanjim preverjanjem znanja tesno povezana z
               interesi založnikov in vprašanje učbenikov in edino vprašanje, ki je tesno povezano s
               tem. Hvala lepa.</p>
            </sp>
            <sp xml:id="SDZ4-Redna-19-2006-07-10.sp18">

               <speaker>PREDSEDNIK FRANCE CUKJATI:</speaker>

               <p>Hvala. Gospa Potrata, imate predlog. Izvolite.</p>
            </sp>
            <sp xml:id="SDZ4-Redna-19-2006-07-10.sp19">

               <speaker>MAG. MAJDA POTRATA:</speaker>

               <p>Seveda imam. V skladu s poslovnikom predlagam, da državni zbor opravi razpravo o
               odgovoru ministra dr. Milana Zvera na poslansko vprašanje, ker se mi zdi, da je iz
               odgovora mogoče razbrati tudi strokovno degradacijo tistih strokovnjakov, ki
               opozarjajo na to, kaj utegne prinesti takšna odločitev v pravilniku, ker pripisuje z
               zastavljanjem vprašanj na to temo samo kapitalske interese. Jaz verjamem, da so zadaj
               tudi kapitalski interesi, ker verjetno ne mislite, da bo kdo učbenike izdajal
               zastonj. Ampak glede na to, da so med odgovori odgovornih z ministrstva za šolstvo
               tudi takšni odgovori, ki segajo v socialno vprašanje, ko je govora, da če hočejo
               starši, da otroci v učbenike iz učbeniškega sklada pišejo, naj mu kupijo učbenik, da
               je stvar prepoenostavljeno vzeta in da bi bilo treba o tem razpravljati. Hvala.</p>
            </sp>
            <sp xml:id="SDZ4-Redna-19-2006-07-10.sp20">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke mag. Majda Potrata, da državni zbor na naslednji seji
               opravi razpravo o odgovoru ministra za šolstvo in šport dr. Milana Zvera na njeno
               poslansko vprašanje, bo državni zbor odločil v okviru jutrišnjih glasovanj. Gospod
               Milenko Ziherl bo predstavil poslansko vprašanje ministru za okolje in prostor
               gospodu Podobniku. Prosim.</p>
            </sp>
            <sp xml:id="SDZ4-Redna-19-2006-07-10.sp21">

               <speaker>MILENKO ZIHERL:</speaker>

               <p>Hvala za besedo. Gospod predsednik, gospa ministrica, gospodje ministri in kolegice
               in kolegi, spoštovani obiskovalci!</p>
               <p>Na nedavnem posvetu o sodobnem gospodarjenju s komunalnimi odpadki v organizaciji
               časopisa Finance z naslovom "Skupaj oblikujmo za okolje varno prihodnost" smo
               spoznali stanje in aktivnosti v sosednjih deželah, in sicer na Koroškem in v Benečiji
               ter tudi v Sloveniji. Stanje v sosednjih deželah se je pokazalo na zavidanja vrednem
               sistemu ločevanja oziroma zbiranja odpadkov, ter predvsem njihove sistematične
               uporabe kot surovine oziroma energenta. Pri predstavitvi stanja v Sloveniji je bilo
               opaziti, da je še veliko neizkoriščenih možnosti in glede na stanje pri naših sosedih
               tudi nekoliko zaostajanja za tema dvema zveznima deželama Italije in Avstrije.
               Kasneje sem se udeležil tudi konference o bio masi in obnovljivih virih energije, ki
               je tudi pokazala, da je v Sloveniji še veliko neizkoriščenih možnosti oziroma da
               lahko govorimo oziroma da se lahko opazi določeno zaostajanje predvsem za že
               omenjenima sosednjima deželama. Sicer obstajajo svetle točke v Železnikih, na
               Vranskem, v Kočevju, ki pa so premalo oziroma jih tudi zasenči neustrezni sistem v
               Preddvoru. Poleg tega se z zapiranjem sladkorne tovarne v Ormožu ponujajo možnosti za
               večji in odločilnejši korak na področju proizvodnje bio dizla. Lesna bio masa je
               slabo izkoriščena oziroma so še velike možnosti pri njeni uporabi oziroma opažamo, da
               se jo precej odkupi za bolje organiziran trg pri naših sosedih.</p>
               <p>Zato sprašujem: Ali so predvideni še kakšni dodatni ukrepi poleg že predstavljenih
               in sprejetih za pospešitev aktivnosti na gospodarnejšem ravnanju z odpadki ter večjim
               deležem obnovljivih in alternativnih virov energije, s katerimi bomo dosegli že
               vpeljane standarde naših sosed oziroma se bomo nekako izenačili z njimi? Obstaja
               namreč tudi velika nevarnost prodora njihovih gospodarskih družb na slovenski trg
               oziroma možnosti so, da se vključijo slovenske gospodarske družbe in prevzamejo te
               neizkoriščene potenciale in na ta način lahko dohitimo naše sosede. Hvala lepa.</p>
            </sp>
            <sp xml:id="SDZ4-Redna-19-2006-07-10.sp22">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp23">

               <speaker>JANEZ PODOBNIK:</speaker>

               <p>Hvala lepa. Hvala lepa gospod poslanec Ziherl za vaše vprašanje. Najprej na vaše
               zelo konkretno vprašanje. Ali so predvideni še kakšni dodatni ukrepi poleg že
               predstavljenih in sprejetih za pospešitev aktivnosti na gospodarnejšem ravnanju z
               odpadki?</p>
               <p>Moj odgovor je, da so vsi ukrepi samo tisti, ki imajo podlago v evropski zakonodaji,
               direktivah in le-teh potem prenesenih v slovenski pravni red. Dovolite pa mi, da
               nekoliko podrobneje odgovorim na to vaše vprašanje, ki je tudi vezano na vsebino zelo
               dobro sprejetega posveta, ki ste se ga očitno tudi vi udeležili in je govoril o
               primerih dobrih praks iz sosednjih republik Avstrije in Italije. Morda osnovni
               podatek, ki je kljub vsemu spodbuden. Vse primerjave, ki smo jih naredili tudi kot
               pripravo na to srečanje, kažejo, da se stanje na področju ravnanja z odpadki v
               Sloveniji izboljšuje. Imamo podatke, da so tako rekoč vse občine uvedle ločeno
               zbiranje odpadkov že na izvoru. To je velik korak naprej. Zelo pomemben podatek, ki
               je nov podatek, je ta, da se količine proizvedenih odpadkov ne povečujejo več. V
               zadnjem poročilu o napredku je še pisalo, ker smo imeli še stare podatke, da se v
               Sloveniji še povečuje količina odpadkov. Zadnji podatki pa govorijo, da temu ni več
               tako, da se je torej trend obrnil. Prav tako deluje tudi sistem uporabe sekundardnih
               surovin. Nenazadnje je v postopku izgradnja prve toplarne v Sloveniji. V Celju bo
               stala, ki bo kot gorivo uporabljala tudi alternativno gorivo, proizvedeno iz
               odpadkov. To je prav tako velik korak naprej. Imamo tudi statistični podatek, da je
               količina proizvedenih odpadkov v Sloveniji, ki smo rekli, da ne narašča, da je 790
               tisoč ton komunalnih odpadkov. Imamo pa v Sloveniji veliko izvajalcev javne službe
               zbiranja, prevažanja in odlaganja odpadkov. Trenutno jih je registriranih 57. Eden od
               pomembnih ciljev nacionalnega programa varstva okolja je bil in ga uspešno
               uveljavljamo, da zmanjšujemo nastajanje in ločevanje odpadkov na izvoru, in da
               povečamo snovno energetsko izrabo odpadkov in da zmanjšujemo količino le-teh, ki so
               odloženi na odlagališča. Uredba, ki smo jo pred kratkim sprejeli, bo po mojem mnenju
               v to smer še dodatno motivirala tiste, ki so na tem področju pristojni. Imamo še
               podatek o stanju odlagališč, ki kažejo na trend zapiranja: 24 komunalnih in 11
               industrijskih je, ki so v postopku zapiranja; 28 komunalnih in 11 industrijskih pa,
               ki so v postopku prilagajanja. Imamo samo sedem novih komunalnih in eno industrijsko
               odlagališče. Upravljavci le-teh so bili do 31. marca letos tudi dolžni, da skladno z
               zahtevami uredbe poročajo o količinah in vrstah odloženih odpadkov. Zadnji podatek na
               podlagi teh podatkov je, da v Sloveniji proizvedemo 356 kilogramov na prebivalca
               komunalnih odpadkov, prav tako pa proizvedemo tudi 94 tisoč 748 ton nekomunalnih
               odpadkov. Če seštejemo torej komunalne, ki jih je 700 tisoč, plus nekomunalne, dobimo
               404 kilograme na prebivalca. Ko sem ta podatek povedal na tem posvetu smo ugotovili,
               da če se primerjamo z razvito Italijo, da za njimi ne zaostajamo več. To je vendarle
               pozitiven podatek.</p>
               <p>Še to bi rad povedal, da smo kljub nekaterim težavam v Sloveniji že premostili
               nekatere relativno velike ovire pri določanju lokacij za regijske centre izgradnje
               oziroma obratovanja. Obratuje jih šest, polovico Slovenije že pokrivamo, za ostale
               regijske centre pa potekajo intenzivne priprave za oblikovanje primerne
               organiziranosti. Eden od pomembnih instrumentov, o katerem me sprašujete, če je
               karkoli novega ostajajo okoljske dajatve. To je mehanizem, preko katerega vplivamo na
               različnih ravneh k zmanjševanju onesnaženosti okolja z odpadki oziroma k zmanjševanju
               onesnaženosti okolja tal, zraka in vode. Okoljske dajatve za onesnaženje okolja so
               tisti mehanizem, preko katerega "prisilimo" tako občine kot vse državljanke in
               državljane, da čim manj onesnažujejo okolje. Gre za tako imenovani sistem pozitivne
               motivacije.</p>
               <p>Problem obnovljivih in alternativnih virov energije. Kratek odgovor. Vlada je 6.
               julija letos, na zadnji seji torej, s sklepom spremenila odkupne cene električne
               energije od kvalificiranih proizvajalcev. Cene odkupa električne energije,
               proizvedenih iz biomase, so se povišale za 35%. S tem je končno ta cena primerljiva s
               cenami v Avstriji in Italiji, s tem bo nova cena odkupa za električno energijo iz
               lesne biomase znašala 22.5 tolarja na kilovatno uro proizvedene energije. Hvala lepa.
           </p>
            </sp>
            <sp xml:id="SDZ4-Redna-19-2006-07-10.sp24">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru.</p>
               <p>Želite dopolnitev odgovora? Izvolite.</p>
            </sp>
            <sp xml:id="SDZ4-Redna-19-2006-07-10.sp25">

               <speaker>MILENKO ZIHERL:</speaker>

               <p>Hvala lepa, še enkrat. V bistvu sem z odgovorom zadovoljen in pozdravljam vse te
               trende, ki jih pripravljajo na ministrstvu. Z navdušenjem jih pozdravljam. Želel bi,
               da bi se, če je le možno, malo hitreje odvijali. Gospoda ministra bi morda še
               vprašal: Ali so tudi kakšne možnosti priti do evropskih sredstev, predvsem mislim za
               večje regionalne centre, ki so še predvideni? Le večji regionalni center lahko te
               sodobne tehnologije tudi vpelje.</p>
               <p>Se strinjam z gospodom ministrom, da ločeno zbiranje, ločevanje na izviru, da je
               dober korak, vendar nekaj bolj industrializiranega je pa lahko samo za širšo regijo
               tam od 150 tisoč ljudi naprej. Tako področje je tudi nekako bolj upravičeno do
               evropskih sredstev. Ali so še na tem področju kakšne možnosti? Hvala lepa.</p>
            </sp>
            <sp xml:id="SDZ4-Redna-19-2006-07-10.sp26">

               <speaker>PREDSEDNIK FRANCE CUKJATI:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp27">

               <speaker>JANEZ PODOBNIK:</speaker>

               <p>Hvala vam, za dodatno vprašanje. Dovolite, da vam odgovorim naslednje.</p>
               <p>Na področju zmanjševanja onesnaževanja voda je z vstopom Evropsko unijo Slovenija
               uveljavila tako imenovano prehodno obdobje 5-ih let za doseganje ciljev čiščenja
               odpadnih komunalnih voda. Z veseljem lahko ugotovimo, da smo do konca leta 2005 v
               celoti zadostili zahtevam prehodnega obdobja in smo v vseh poselitvah, z več kot 100
               tisoč prebivalcev, že omogočili, da obratujejo čistilne naprave. Žal zadnja je bila v
               tem primeru Ljubljana, glavno mesto. Uspešno.</p>
               <p>Pričakujemo, jaz sem prepričan, da nam bo uspelo, da bomo do leta 2010 izpolnili
               naslednjo zahtevo, to pa so čistilne naprave za poselitve z več kot 15 tisoč
               prebivalcev, do leta 2015 pa za poselitve z več kot dva tisoč prebivalcev. To so tudi
               določbe sporazuma o pridružitvi Republike Slovenije EU. Kar se pa tiče vodovodnega
               omrežja, imamo v Sloveniji nanj priključenih 90%, na kanalizacijsko pa 60%.</p>
               <p>Kar se tiče področja odpadkov, kot je rečeno, je Slovenija vzpostavila sistem
               financiranja infrastrukturnih objektov. To so odlagališča komunalnih odpadkov in
               zbirni centri za njihovo obdelavo, preden se le-te odstrani. Do konca leta 2008,
               hitro bo prišlo, pa bo Slovenija, tako kot je določeno z direktivo, uredila vsa
               odlagališča komunalnih odpadkov, prav tako pa bi želeli, da bi rokih iz direktive
               dosegli tudi cilje pri ločenem zbiranju odpadne embalaže in odpadle elektronske in
               električne opreme. Kot ste že omenili, zaradi specifične redke poselitve v Republiki
               Sloveniji so stroški ravnanja z ločenim zbiranjem frakcij komunalnih odpadkov v
               Sloveniji relativno dražji, če se primerjamo z ravnanjem v gostejših in večjih
               urbanih območjih EU. Za oba segmenta, tako za zmanjševanje onesnaževanja voda kot
               tudi na področju odpadkov pa bomo nekatere večje projekte, ki so tako rekoč že
               pripravljeni, prijavili tudi za novo finančno perspektivo. Prepričan sem, ker imamo
               tukaj dobre izkušnje, da bomo tudi uspeli.</p>
               <p>Prej mi ni uspelo odgovoriti še na vaše vprašanje, ki je vezano na obnovljive in
               alternativne vire energije. Tudi na tem segmentu z optimizmom kot minister pričakujem
               obdobje nove finančne perspektive, kajti imamo trden dogovor, da bomo del tega
               programa sofinancirali iz različnih skladov EU, to je tako imenovani program
               Trajnostna energija. Hvala.</p>
            </sp>
            <sp xml:id="SDZ4-Redna-19-2006-07-10.sp28">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Dr. Marko Pavliha bo postavil poslansko vprašanje ministru
               za kulturo dr. Vasku Simonitiju.</p>
            </sp>
            <sp xml:id="SDZ4-Redna-19-2006-07-10.sp29">

               <speaker>DR. MARKO PAVLIHA:</speaker>

               <p>Hvala lepa, gospod predsednik za besedo. Spoštovani gospodje ministri, kolegice
               poslanke in kolegi poslanci! Za gospoda ministra dr. Simonitija imam naslednje
               vprašanje, ki je brž ko ne aktualno, glede na to, da živimo v eri elektronskega
               poslovanja.</p>
               <p>Marca letos, kot vemo, je začel veljati nov zakon o varstvu dokumentarnega in
               arhivskega gradiva ter arhivih. In pozdravljam ugotovitev predlagatelja na začetku
               uvoda k temu predlogu zakona, ko pravi, da bo treba v prihodnosti posvečati tudi
               bistveno več pozornosti tako imenovanemu elektronskemu varstvu dokumentarnega
               gradiva. Kot se verjetno spomnite, smo že leta 2000 sprejeli zakon o elektronskem
               poslovanju in elektronskem podpisu, ki predstavlja pomemben korak naprej v tej smeri.
               Zakon je bil dopolnjen z dami novelami. In kaj hitro se je izkazalo, da elektronsko
               poslovanje odpira celo kupico neslutenih pravnih vprašanj, ki pa v tem zakonu niso
               urejena, zlasti se nanašajo na arhiviranje, torej hranjenje, dokumentov, arhivov,
               podatkov v tej obliki, kakor seveda tudi na splošno ravnanje s temi podatki in tudi
               dostop do teh podatkov. Naj opozorim, da ima večina podatkov v elektronski obliki
               vendarle status informacij, ki so javnega značaja.</p>
               <p>Zato me zanima, spoštovani minister: Kako približno po štirih mesecih veljavnosti
               tega predpisa ocenjujete uresničevanje določil pričujočega zakona, ki zadevajo hrambo
               gradiva izvirno v digitalni obliki?</p>
               <p>Namreč gre za aktualno vprašanje in bi verjetno vse nas zanimalo, tudi
               interdisciplinarno, druge ministre, vas, kako naj bo to uresničeno v praksi. Hvala
               lepa.</p>
            </sp>
            <sp xml:id="SDZ4-Redna-19-2006-07-10.sp30">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp31">

               <speaker>DR. VASKO SIMONITI:</speaker>

               <p>Hvala lepa, gospod predsednik. Hvala lepa za vprašanje. Slovenija je s sprejemom
               zakona o varstvu dokumentarnega arhivskega gradiva ter arhivih stopila v krog
               tehnološko razvitih držav Evropske unije. Zakon je bil, kot sem obveščen, v poslovnem
               sektorju dobro sprejet in tudi s strani javnih organizacij in organov. Podrobnejših
               določil zakon o varstvu dokumentarnega in arhivskega gradiva ter arhivih, torej v 26.
               členu teh podrobnejših določil ne vsebuje ta zakon. Na podlagi 88. člena tega zakona
               pa vlada Republike Slovenije pripravlja podzakonski akt, ki ima naslov Uredba o
               varstvu dokumentarnega in arhivskega gradiva. S to uredbo bo natančneje uredila vlada
               tudi hrambo izvirnega dokumentarnega gradiva v elektronski obliki. Omenjena uredba je
               že v proceduri, torej v vladnem postopku sprejema, zato njen sprejem pričakujemo v
               kratkem. Uredba predvideva poleg tega še sprejem enega dokumenta, to je dokument
               enotnih tehnoloških zahtev, za katerega pa je odgovoren Arhiv Republike Slovenije,
               vseboval pa bo ta dokument predvsem tehnološke in organizacijske zahteve, ki se bodo
               nanašale zgolj na hrambo dokumentarnega in arhivskega gradiva v elektronski obliki. S
               sprejetjem načrtovanih podzakonskih aktov bo Slovenija ustvarila vse pogoje za
               uspešno in učinkovito elektronsko hrambo dokumentarnega in arhivskega gradiva, s
               čimer bo zagotovljeno ustrezno varstvo slovenske kulturne dediščine, ki obstaja v
               elektronski obliki, poleg tega pa bo omogočen tudi povečan obseg elektronske
               dostopnosti, klasičnega dokumentarnega in arhivskega gradiva. Poleg tega bo
               poslovnemu in javnemu sektorju nova zakonodaja omogočala povečano učinkovitost
               poslovanja.</p>
               <p>Ocenitev, po kateri sprašujete, uresničevanje določil, ki zadevajo hrambo, torej
               gradiva, izvirno v digitalni obliki, v tem trenutku, torej štiri mesece po sprejemu
               zakona, ta ocenitev ni možna. Ko bo sprejeta uredba o varstvu dokumentarnega
               arhivskega gradiva ter enotnih tehnoloških zahtev bo pa ta ocena sprejeta ali pa bo
               možno oceniti za zakon. Je pa v tem trenutku, kot rečeno, uredba že v medresorskem
               usklajevanju in pričakujemo torej pripombe ustreznih državnih organov. Hvala lepa.
           </p>
            </sp>
            <sp xml:id="SDZ4-Redna-19-2006-07-10.sp32">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Izvolite, dopolnitev odgovora.</p>
            </sp>
            <sp xml:id="SDZ4-Redna-19-2006-07-10.sp33">

               <speaker>DR. MARKO PAVLIHA:</speaker>

               <p>Hvala lepa. Naj vas spomnim, gospod minister, da ste v uvodu k zakonu napisali tudi
               naslednji stavek: "Zaradi uveljavitve zakona o dostopu do informacij javnega značaja
               pa je bilo potrebno delno spremeniti tudi ureditev dostopa do arhivskega gradiva." In
               jaz seveda dobronamerno verjamem, da bo to s podzakonskim aktom urejeno. Me pa
               vendarle zanima naslednje. Če pogledate večino spletnih strani ministrstev, lahko
               ugotovitev, da se je očitno slovenska državotvornost začela v začetku meseca decembra
               leta 2004. Konkretni primer, mene je pred meseci zanimalo, da bi prišel do določenih
               podatkov ministrstva za promet, pa ne, da bi sam nostalgično obujal spomine za časa
               svojega ministrovanja, ampak ker sem te podatke potreboval. Ugotovil sem, da ni ne
               duha ne sluha o delu petih ministrov za promet, samo šesti je ovekovečen, petih pa ni
               več, pa čeravno gre za informacije javnega značaja.</p>
               <p>Zato me zanima, gospod minister: Kako boste v nadaljevanju omogočili in zagotovili,
               da bodo zavezanci za arhiviranje dokumentarnega gradiva državnih organov omogočili
               dostop do starih vsebin?</p>
               <p>Gre za silno koristne podatke, tako rekoč od leta 1990 naprej in je popolnoma
               nesprejemljivo in očitno trenutno tudi oziroma od zdaj naprej v nasprotju z
               zakonodajo, da teh starih vsebin nimamo več. Veste, ne gre za nekakšno objokovanje,
               gre pa za to, da ne more veljati niti pravilo... "tudi pred nami ni bil potop, ne
               samo za nami".</p>
               <p>Že v naprej hvala lepa ne samo za odgovor, ampak tudi za ustrezno ukrepanje.</p>
            </sp>
            <sp xml:id="SDZ4-Redna-19-2006-07-10.sp34">

               <speaker>PREDSEDNIK FRANCE CUKJATI:</speaker>

               <p>Hvala gospodu poslancu. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp35">

               <speaker>DR. VASKO SIMONITI:</speaker>

               <p>Hvala lepa. Rekel bi to najprej, da informacije, ki so v elektronski obliki se že
               tudi danes, kljub temu da ta uredba še ni sprejeta, vendarle shranjujejo in obstaja
               praksa, ki ji bo tudi uredba sama sledila. Glede zakona o dostopu do informacij
               javnega značaja, o kateri ste govorili, bi bilo pa dobro slišati, konkretno katere
               stvari niso bile dosegljive, saj ta zakon jasno predvideva, katere stvari morajo biti
               dostopne posamezniku na spletnih straneh, tako da bi bilo najbolje, če bi konkretno
               navedli, katere stvari niso bile dostopne in potem bi tudi lažje v zvezi s tem
               ukrepali ali zahtevali, da se te informacije pridobijo.</p>
            </sp>
            <sp xml:id="SDZ4-Redna-19-2006-07-10.sp36">

               <speaker>PREDSEDNIK FRANCE CUKJATI:</speaker>

               <p>Hvala, gospodu ministru. Gospod Miran Potrč bo postavil poslansko vprašanje ministru
               za delo, družino in socialne zadeve gospodu Drobniču. Prosim.</p>
            </sp>
            <sp xml:id="SDZ4-Redna-19-2006-07-10.sp37">

               <speaker>MIRAN POTRČ:</speaker>

               <p>Spoštovani gospod minister! Za Socialne demokrate je socialno partnerstvo ena
               temeljnih vrednot. Na naš predlog je državni zbor že januarja 1998 priporočil vladi,
               da pri vseh zakonih, katerih vsebina je povezana s kolektivnimi pogodbami ali drugimi
               oblikami sporazumevanja med socialnimi partnerji, izrecno navede, ali je dosežen
               sporazum s socialnimi partnerji, kako je potekalo usklajevanje, katera so neusklajena
               vprašanja in kateri prej s sporazumom dogovorjeni akti bi bili z odločitvami
               enostransko kršeni. Od sprejema tega sklepa je socialno partnerstvo sestavni del
               urejanja slovenske družbe. Slovenija je bila doslej gospodarsko uspešna in socialno
               vzdržna družba tudi zaradi tega, ker je uveljavljala socialni dialog, ker je krepila
               spoštovanje in zaupanje med socialnimi partnerji in ker je oblast razumela kot
               obveznost delovanja v javno korist, ne pa kot oholo in samopašno delovanje, ki vidi
               le svoje interese, pričakuje pokorščino od drugih in vsebino podreja rokom. Na
               podlagi dogovora med socialnimi partnerji je bil sprejet tudi veljavni in z
               evropskimi normami skladen zakon o delovnih razmerjih. Socialni partnerji vztrajamo,
               da se tako tudi spreminja. In prav zato nas je začudilo, ko smo v javnosti med drugim
               prebrali, da ste v pogajanjih o spremembah zakona o delovnih razmerjih pripravljeni
               delavce zastopati kar sami. Če žaljive in arogantne izjave ne bi dali vi, bi še
               verjel, da gre za neslano šalo. Toda vaša ravnanja v primeru zavrnitve dajanja izjave
               in tudi s fizičnimi aktivnostmi proti novinarki, ki je želela vašo izjavo. Vaše
               obnašanje do študentov ob zakonu o spremembah in dopolnitvah zakona o zaposlovanju in
               zavarovanju za primer brezposelnosti, nekatere vaše izjave ob zakonu o vojnih
               grobiščih in ob žrtvah vojnega nasilja nam ne dajejo upanja, da gre samo za slučaj.</p>
               <p>Zato, gospod minister, vas sprašujem: Ali je vaša izjava, da boste v pogajanjih o
               zakonu o delovnih razmerjih, citiram, "delavce zastopali sami," res točna? Če je,
               kdaj se boste delavcem in njihovim predstavnikom za žaljiv odnos in za zaničevanje
               javno opravičili? Hvala.</p>
            </sp>
            <sp xml:id="SDZ4-Redna-19-2006-07-10.sp38">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp39">

               <speaker>MAG. JANEZ DROBNIČ:</speaker>

               <p>Hvala lepa, spoštovani gospod poslanec za to vprašanje. Izjava v javnosti je bila
               takšnale: "V skrajnem primeru sem pripravljen delavce zastopati tudi sam." To je bilo
               izrečeno ob priložnosti, ko so socialni partnerji, torej sindikati, zapustili
               pogajanje in javnost ni tega drugače razumela kot premalo odgovorno obnašanje za
               zastopanje delavcev v takšnih pogajanjih. In v teh primerih sem povedal, da če
               socialni partnerji ne bodo zastopali delavcev, sem pripravljen tudi jaz zastopati
               njihove interese. Poglejte, sedajle se denimo niso v okviru socialnega sporazuma
               dogovorili o minimalni plači in zajamčeni plači. Jaz kot odgovoren minister, ki mu ni
               vseeno, kaj se dogaja z delavci, sem predlagal zakon o minimalni plači in zajamčeni
               plači, ki jo bodo obravnavali tudi na ekonomsko-socialnem svetu. To je seveda še kako
               odgovorno ravnanje, čeprav socialni partnerji niso dogovorili sporazuma. Ne morem
               pustiti, da bi delavcem padel standard, torej sem njihov zastopnik. In to želim biti
               tudi v naprej. Ravnal sem torej v korist delavcev, ne vem pa, če je bilo to v korist
               sindikatov. Tudi sami sindikati, ki so zapustili pogajanja, mislim, da ni bilo v
               korist delavcev. Ampak veste, to mene toliko ne zanima, ali gre v korist sindikata.
               Mene zanima predvsem, ali gre v korist delavcev.</p>
               <p>Socialni dialog ni obveznost. Je priložnost, je možnost in tako ga tudi razumem.
               Zato navzočnost na pogajanjih ni obvezna, sem pa vesel, če so vsi socialni partnerji
               na pogajanjih, da so vsi dobro pripravljeni in da se tudi odgovorno vedejo.</p>
               <p>V Sloveniji uvajamo prakso odgovornega ravnanja tudi v pogajanjih. V prejšnjem
               mandatu oziroma prej se je zakon o delovnih razmerjih usklajeval 9 let. Če hočemo
               uskladiti in pripeljati tudi reforme, ki bodo imele večjo blaginjo, večjo
               zaposlenost, potem je dobro, da opravimo to v nekem razumnem času. O tem je govoril
               tudi predsednik države, ki je poudaril, da je reforme potrebno pospešiti. Če bomo
               usklajevali zakon o delovnih razmerjih devet let, tako kot prej, potem zagotovo ne
               bomo pospešili v smislu večje blaginje in večjega števila delovnih mest. Tudi sam se
               z vami povsem strinjam, zame je tudi to ena izmed temeljnih vrednot, vendar vrednota
               je tudi zato, da se do nje odgovorno vedemo in da njo tudi živimo, ne da jo samo
               izpričujemo z besedami.</p>
               <p>Na zadnji seji ekonomsko-socialnega sveta smo imeli 9 točk dnevnega reda. In moram
               reči, da so bili socialni partnerji zelo tvorni, da smo praktično v vseh točkah, ne v
               vseh točkah, en zakon je ostal neusklajen, da smo uskladili in tako želimo delati
               tudi v naprej. Mimogrede naj vam omenim, da dogovor na ekonomsko-socialnem svetu, ta
               pravna podlaga se je že izčrpala, tako da ni prave pravne podlage za delovanje
               ekonomsko-socialnega sveta, ampak to vlado ne skrbi, ker želi, da socialni partnerji
               s pravno podlago ali pa brez v duhu evropskih standardov sodelujejo pri zakonodaji.
               Je pa nemogoče pričakovati, da bi se o vseh vprašanjih, o vseh rešitvah popolnoma
               uskladili. Marsikdaj boste morali, verjetno tudi v državnem zboru, najti kakšno
               rešitev. In mislim, da ste v državnem zboru zadosti strokovno podkovani, da boste to
               lahko rešili. Hvala lepa.</p>
            </sp>
            <sp xml:id="SDZ4-Redna-19-2006-07-10.sp40">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Potrč.</p>
            </sp>
            <sp xml:id="SDZ4-Redna-19-2006-07-10.sp41">

               <speaker>MIRAN POTRČ:</speaker>

               <p>Hvala lepa. Najprej gospod minister priznava, da je rekel, da bi bil pripravljen
               delavce zastopati sam. Drugo, pri tem pozablja, da je njegova vlada tudi z nami pred
               nekaj meseci podpisala pravila o vplivu in odgovornosti pri uresničevanju reform, v
               katerih je v 5. točki izrecno napisala, da bo vlada zagotovila, da se v oblikovanje
               predlogov zakonov še naprej enakopravno vključujejo socialni partnerji v okviru
               ekonomsko-socialnega sveta in po potrebi zainteresirane institucije in nevladne
               organizacije. Najbrž gospod minister ve in mu ne bi želel inputirati, da tega ne ve,
               kdo so socialni partnerji. Najbrž ve, da socialne partnerje s strani delavcev
               predstavljajo sindikati in da on ne more zastopati niti sindikatov, niti delavcev v
               odgovornosti, ki jo pač ti imajo bolj ali manj uspešnega zastopanja in samostojne
               ocene, kdaj, kako in na kakšen način sodelujejo. Zato je izjava, ki jo je dal, brez
               dvoma izjava, ki posega v položaj delavcev in posega v položaj njihovih
               predstavnikov. Gospod minister nima pravice, tudi s ciničnimi nasmeški ne in s
               cinično vsebino, govoriti o tem, da sindikati v sistemu socialnega partnerstva niso
               predstavniki delojemalcev in jih mora spoštovati. Nihče, gospod minister, pa ni
               rekel, in citiral sem prav zato sklep, da mora biti vse usklajeno, da so določeni
               kakršnikoli roki, ampak takrat, kadar gre za odprtost in pripravljenost
               sporazumevanja, se lahko doseže tudi vsebinski dogodek, kadar gre pa za arogantno
               ravnanje, ne pričakujte, da bo na drugi strani samo dobronamernost. Pričakujem torej
               še enkrat, da boste povedali, da vaša izjava ni bila primerna za...</p>
            </sp>
            <sp xml:id="SDZ4-Redna-19-2006-07-10.sp42">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp43">

               <speaker>MAG. JANEZ DROBNIČ:</speaker>

               <p>V izogib nesporazumom bom prebral, kaj je bilo tudi v medijih napisano: "V skrajnem
               primeru sem pripravljen delavce zastopati tudi sam." In lahko vam povem, da delavce v
               nekaterih primerih zastopajo tudi sveti delavcev in to ni nič heretičen odgovor. Tudi
               v nekaterih primerih, seveda, ampak vemo, v katerih primerih. In ta izjava je bila
               dana v primerih, ko so zapustili pogajanja, to je njihova svobodna odločitev.</p>
               <p>Glede nevladnih organizacij sodelujemo, zato imamo tudi na spletni strani objavljene
               vse zakone in lahko dajejo tudi pripombe, nekatere asociacije tudi povabimo, če
               izrazijo to željo. In seveda potem tudi usklajujemo, tudi partnerstvo za razvoj.
               Obema zakonoma o socialnem varstvu in o zaposlovanju, ste bili povabljeni kot ostale
               stranke, ki delujejo in nekaj od vaših predlogov smo upoštevali.</p>
               <p>V tem primeru sam menim, da nisem nič posegel in še mnogi drugi so v tej družbi, ki
               delujejo tudi v interesu delavcev, neformalno, ampak dejansko pa. In jih ne bi
               izločal. Seveda pa imajo socialni partnerji, delojemalci svoje zveze in v okviru tega
               tudi svoje legitimne pravice in legitimno zastopanje in tega jim nisem in niti vlada
               ni nikoli oporekala tudi v bodoče ne bo. Zato sam menim, da te razprave niso
               dobronamerne, želim predvsem, da se doseže odgovorno ravnanje vseh in da sodelujejo
               na teh pogajanjih; želim, da so zraven, da imajo predloge in jih tudi upoštevamo,
               seveda imamo večpartitno udeležbo. Če bi rekel, da bomo samo njihove interese
               upoštevali, bi ne ravnal odgovorno in bi tudi ne govoril resnice. Poskušamo najti
               pot, ki bo skladna.</p>
            </sp>
            <sp xml:id="SDZ4-Redna-19-2006-07-10.sp44">

               <speaker>PREDSEDNIK FRANCE CUKJATI:</speaker>

               <p>Hvala. Gospod Potrč, imate predlog. Izvolite.</p>
            </sp>
            <sp xml:id="SDZ4-Redna-19-2006-07-10.sp45">

               <speaker>MIRAN POTRČ:</speaker>

               <p>Hvala lepa. Jaz bi le želel, da tudi ostale kolegice poslanke in poslanci ocenijo,
               kaj pomeni socialno partnerstvo in kaj pomeni tudi odgovor gospoda ministra Drobniča,
               ker nekatere kolegice in kolegi, ki iz klopi govorijo, skrbi ali poznam besedilo, ki
               ga je objavil tisk. Naj povem, da sem citiral izjavo iz STA, v kateri piše: "Minister
               za delo, družino in socialne zadeve Janez Drobnič je v pogajanjih o spremembah zakona
               o delovnih razmerjih" - se pravi, za konkreten zakon gre, za pogajanja o zakonu o
               delovnih razmerij - "pripravljen delavce zastopati sam. Drobnič meni, da bi bilo v
               korist teh delavcev, če bi se socialni partnerji zavzeli za čimprejšnje dokončanje
               usklajevanj in bi tvorno sodelovali pri iskanju najboljših rešitev. Če predstavniki
               delojemalcev" - najbrž gospod Drobnič ve, kdo so to - "pri tem ne bi želeli
               sodelovati," - o čemer sploh ni govora, vsaj take izjave jaz nisem slišal - "pa bo
               delavce zastopal sam, so danes sporočil iz ministrstva." Meni je žal, da gospod
               Drobnič ni pripravljen in ne želi povedati, da je govoril o tem, da bi bil
               pripravljen on v pogajanjih v sistemu socialnega dialoga namesto sindikatov zastopati
               delavce sam, kar je totalno nerazumevanje vloge, ki jo ima minister in totalna
               aroganca. Jaz sem pričakoval vsaj nek poizkus obrazložitve tega vprašanja. Ta, ki je
               bil dan, je tako skrajno neroden in hkrati brani svoj položaj, da lahko kot minister
               dela vse, da res želim, gospod predsednik, da v skladu s poslovnikov o tem opravi
               državni zbor razpravo. Hvala lepa.</p>
            </sp>
            <sp xml:id="SDZ4-Redna-19-2006-07-10.sp46">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Mirana Potrča, da državni zbor na naslednji seji
               opravi razpravo o odgovoru ministra za delo, družino in socialne zadeve na njegovo
               poslansko vprašanje, bo državni zbor odločil v okviru jutrišnjih glasovanj.</p>
               <p>Glede na to, da ministra za zunanje zadeve ni, sprašujem gospo Pozsonec, ali bo
               kljub temu postavila vprašanje. Če da, izvolite, imate besedo.</p>
            </sp>
            <sp xml:id="SDZ4-Redna-19-2006-07-10.sp47">

               <speaker>MARIA POZSONEC:</speaker>

               <p>Hvala lepa. Kljub temu bom postavila vprašanje, saj ga bo gospod minister prebral,
               upam.</p>
               <p>Spoštovanega ministra za zunanje zadeve, dr. Dimitrija Rupla, sprašujem: Zakaj je
               Republika Slovenija dovolila, da Hrvatje gradijo most na Muri pri Hotizi, kjer še ni
               točno določena meja? Slovenija je namreč zelo medlo reagirala pred gradnjo in med
               gradnjo, če je sploh reagirala. Z gradnjo tega mostu se je namreč močno močno
               povečala poplavna ogroženost v občini Lendava. In ne glede na to, kje bo po dogovoru
               tekla meja, most pa bo tam glede na količino betona do pamtiveka in bomo stalno v
               nevarnosti. Hvala.</p>
            </sp>
            <sp xml:id="SDZ4-Redna-19-2006-07-10.sp48">

               <speaker>PREDSEDNIK FRANCE CUKJATI:</speaker>

               <p>Hvala, gospa Pozsončeva. Ali želite ustni odgovor ali pisni? Če ustni, potem bo to
               šele na naslednji seji, to se pravi ob koncu septembra. Dobro. Dobili boste ustni
               odgovor na naslednji seji.</p>
               <p>Gospa Darja Lavtižar Bebler bo postavila poslansko vprašanje ministru za pravosodje,
               dr. Lovru Šturmu.</p>
            </sp>
            <sp xml:id="SDZ4-Redna-19-2006-07-10.sp49">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Spoštovani gospod minister! 14. decembra 2005 je
               začela veljati konvencija Združenih narodov proti korupciji, ki jo je sprejela
               generalna skupščina Združenih narodov konec oktobra 2003. Do sedaj je konvencijo
               podpisalo 140 držav, ratificiralo pa 59. Podpisale so jo vse evropske države, med
               njimi tudi države nekdanje Jugoslavije. Med podpisnicami pa ni Slovenije. Zato vas,
               gospod minister, sprašujem: Kdaj namerava Republika Slovenija podpisati in
               ratificirati konvencijo Združenih narodov proti korupciji, kdaj boste torej
               konvencijo pripravili za ratifikacijo? Hvala.</p>
            </sp>
            <sp xml:id="SDZ4-Redna-19-2006-07-10.sp50">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp51">

               <speaker>DR. LOVRO ŠTURM:</speaker>

               <p>Hvala za besedo, gospod predsednik, hvala tudi za vprašanje, spoštovana gospa
               poslanka. Na kratko naj odgovorim: predvidevam, da že letos. Vlada Republike
               Slovenije in ministrstvo za pravosodje se zavedata pomena konvencije Združenih
               narodov proti korupciji. Konvencija je nedvomno pomemben pravni instrument, ki je
               namenjen preprečevanju korupcije. Pomeni tako zavedanje o resnosti problema na
               mednarodni ravni kot tudi vrsto standardov, meril, ukrepov in pravil, na podlagi
               katerih bodo države okrepile predpise, ki so namenjeni pregonu korupcije. Besedilo
               konvencije odraža prizadevanje držav za vzpostavitev preventivnih ukrepov za
               preprečevanje korupcije, ukrepe za vrnitev premoženja, ki izvira iz koruptivnih
               dejanj, mednarodno sodelovanje in kriminilizacijo korupcije.</p>
               <p>V zvezi s tem lahko povem, da je ministrstvo, pravosodje letos že pripravilo predlog
               spremembe zakona o spremembah in dopolnitvah zakona o državnem tožilstvu, ki je bil
               že letos februarja sprejet v državnem zboru in ki na novo določa pristojnost skupine
               državnih tožilcev za pregon organiziranega kriminala, ki deluje kot posebna
               organizacijska enota pri Vrhovnem državnem tožilstvu Republike Slovenije. S spremembo
               zakona o državnem tožilstvu je skupina pristojna tudi za kazniva dejanja na področju
               koruptivnih in drugih kaznivih dejanj, katerih odkrivanje in pregon zahtevata posebno
               organiziranost in usposobljenost. Ta sprememba je v skladu z zahtevo 36. člena
               konvencije Združenih narodov proti korupciji, ta pa zahteva, da države, skladno s
               svojim pravnim redom, zagotovijo obstoj specializiranega telesa za pregon korupcije.
               Pričakujemo, da bo že ustanovljena nova posebna skupina v okviru tožilstva pomembno
               prispevala k odkrivanju in dejanskemu kazenskemu pregonu korupcije.</p>
               <p>Naj še na vaše vprašanje ponovno odgovorim, da ministrstvo za pravosodje, skladno s
               75. členom zakona o zunanjih zadevah, pripravlja tudi predlog za začetek postopka
               ratifikacije, kajti ta je ključna, in obrazložen osnutek akta z vso potrebno
               dokumentacijo. Verfikacijska komisija, ki jo med drugim sestavljajo predstavniki
               ministrstva za zunanje zadeve in ministrstva za pravosodje, je že opravila
               verifikacijo prevoda konvencije v slovenski jezik - zahtevno, težavno opravilo.
               Ministrstvo za pravosodje ob tem pripravlja vse potrebno, da se bo lahko začel
               postopek ratifikacije, kar vključuje morebitne pridržke in interpretativne izjave h
               pogodbi, določbe o zagotovitvi finančnih sredstev za izvajanje pogodbe, naročila
               glede uskladitve notranjih predpisov z mednarodno pogodbo in navodila pristojnim
               organom v zvezi z izvajanjem mednarodne pogodbe. Ko bo ministrstvo za pravosodje
               zbralo vso dokumentacijo, bo ministrstvu za zunanje zadeve predlagalo, naj začne
               postopek za začetek postopka ratifikacije, zatem bo predlog obravnavala vlada in ga
               poslala v ratifikacijo državnemu zboru.</p>
            </sp>
            <sp xml:id="SDZ4-Redna-19-2006-07-10.sp52">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-19-2006-07-10.sp53">

               <speaker>DARJA LAVTIŽAR BEBLER:</speaker>

               <p>Hvala lepa. Gospod minister, približno tak odgovor je podalo tudi že ministrstvo za
               zunanje zadeve 14. decembra 2005 kot pojasnilo na komentar, zapisan v časniku Delo.
               Iz skupnega poročila o delu državnih tožilstev za leto 2005, to bi rada tudi posebej
               poudarila, pa izhaja, da so bile v letu 2005 zaradi korupcije obtožene le štiri osebe
               in še to zaradi male korupcije. Prav tako državno tožilstvo trdi, da navedeni podatki
               kažejo, da tudi v letu 2005 niso bila obravnavana korupcijska kazniva dejanja,
               katerih odkrivanja in pregon bi bila posledica načrtovane in organizirane dejavnosti
               pristojnih organov, ter da opisani podatki gotovo ne odražajo dejanskega družbenega
               stanja na tem področju, kar si lahko razlagamo, da je to stanje še veliko slabše. Ta
               občutek se odraža tudi v javnosti, saj javnomnenjske raziskave kažejo, da kar 43%
               vseh anketirancev meni, da je stanje na področju korupcije v Republiki Sloveniji dve
               leti po volitvah slabše, kot je bilo pred volitvami. Da je stanje boljše meni le 10%
               anketirancev.</p>
               <p>Zato vas, gospod minister, vendarle sprašujem: Zakaj ob teh dejstvih in dejstvih, da
               je konvencija že prevedena, po mojih podatkih, redakcija pa opravljena že nekaj
               mesecev, še vedno čakate in odlašate s podpisom?</p>
               <p>Naj spomnim tudi,da bo prva konferenca držav članic te konvencije meseca decembra
               2006 v Jordanji in ob prepočasnem pristopanju h konvenciji se lahko zgodi, da bo
               konferenca minila brez nas. Torej, brez Slovenije, ki je doslej bila nekakšen vzor na
               področju boja proti korupciji. Seveda pa ni več vzor od takrat, ko smo spremenili
               zakon, ki odpravlja takšno neodvisno komisijo oziroma telo, ki pa jo ta konvencija
               zahteva. Ali morda zato tudi odlašate s podpisom in ratifikacijo? Hvala.</p>
            </sp>
            <sp xml:id="SDZ4-Redna-19-2006-07-10.sp54">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp55">

               <speaker>DR. LOVRO ŠTURM:</speaker>

               <p>Hvala tudi za to dodatno vprašanje. Naj povem zelo na kratko. Sami ste na začetku
               povedali, da je število tistih, ki so konvencijo podpisali, skoraj za pol večje od
               tistih, ki so konvencijo ratificirali. Ključna je torej ratifikacija. Doslej jo je
               ratificiralo 59 držav, podpisalo pa 117. Ne želimo pristopiti k dokumentu, dokler ni
               solidno pripravljen. Pripravljamo ga, pripravljen bo in ko bo, ga bomo poslali v
               ratifikacijo. Ne želimo pa delati vtisa navzven, da smo nekaj podpišemo, kar ni že
               pred vami za ratifikacijo. Želimo preiti od besed k dejanjem.</p>
            </sp>
            <sp xml:id="SDZ4-Redna-19-2006-07-10.sp56">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič, ker ministra za finance ni, sprašujem, ali želite
               kljub temu postaviti vprašanje. Izvolite.</p>
            </sp>
            <sp xml:id="SDZ4-Redna-19-2006-07-10.sp57">

               <speaker>ZMAGO JELINČIČ PLEMENITI:</speaker>

               <p>Hvala lepa. Kot kaže, je pri vprašanju Vzajemne Slovenska nacionalna stranka edina
               imela prav. Sodišče je namreč razveljavilo odločbo, s katero je Agencija za
               zavarovalni nadzor zahtevala, da se po nepotrebnem obvešča 1,1 milijona zavarovancev
               Vzajemne. To se pravi, milijon in 100.000. To obvestilo o zapiranju računov je bilo
               poslano zaradi nezakonite odločbe Agencija za zavarovalni nadzor in je zavarovance
               Vzajemne stalo več kot 100 milijonov tolarjev. Čeprav je bil direktor Agencije za
               zavarovalni nadzor naprošen, da z odločitvijo, ki je pomenila 100 milijonov stroškov,
               počaka do odločitve sodišča, tega ni želel storiti. Tako je zavestno povzročil 100
               milijonov tolarjev škode in zanima me, kdo bo to poravnal. Ne strinjam se namreč s
               tem, da bi za napake dobro plačanih državnih uslužbencev plačevali zavarovanci in
               ostali davkoplačevalci.</p>
               <p>Skratka, še enkrat sprašujem: Kdo bo kril stroške, ki jih je Agencija za zavarovalni
               nadzor povzročila zavarovancem Vzajemne z nezakonito odredbo?</p>
               <p>Sprašujem tudi gospoda Bajuka: Ali drži, da je 27.12.2005 z njegovega telefona
               osebno klical gospoda Goriška, direktorja Agencija za zavarovalni nadzor, in mu
               naročil, naj poskrbi za odstranitev gospoda Jakliča iz Vzajemne? Na osnovi tega klica
               sta dva dni kasneje nastali danes nezakoniti odločbi Agencije za zavarovalni nadzor.</p>
               <p>Glede na to, da je gospod minister javno izjavil, da stoji za vsemi ukrepi Agencije,
               me zanima, če bo odstopil, če bo Evropska komisije ugotovila, da je s svojim
               vmešavanjem omejeval konkurenco na področju zavarovalništva. Namreč, gospod minister
               je mimo vseh pravilnih ustvarjal nelojalno konkurenco na trgu in omogočal državno
               podporo zavarovalnici Triglav, ki je v državni lasti in katere predsednik nadzornega
               sveta je pomemben član stranke Nove Slovenije. Vesel bi bil, če bi lahko z izpiskom
               telefonskih klicev gospoda ministra dokazal, da tega klica Agenciji za zavarovalni
               nadzor ni opravil, vendar moja razmišljanja potrjuje dejstvo, da je 29.6.2006 letos
               država oziroma vlada izdala uredbo o načinu zagotavljanja plačne pravne pomoči javnim
               uslužbencem, kar pomeni, da bo imel gospod Gorišek zagarantirano javno pomoč oziroma
               javno pravno obrambo s tem, da bo vse skupaj plačala naša državna blagajna ali z
               drugimi besedami - mi vsi davkoplačevalci. Hvala lepa.</p>
            </sp>
            <sp xml:id="SDZ4-Redna-19-2006-07-10.sp58">

               <speaker>PREDSEDNIK FRANCE CUKJATI:</speaker>

               <p>Hvala lepa. Upam, da boste dobili čim prej odgovor gospoda ministra. Gospod Aleš
               Gulič bo postavil poslansko vprašanje ministru za okolje in prostor, gospodu
               Podobniku. Prosim.</p>
            </sp>
            <sp xml:id="SDZ4-Redna-19-2006-07-10.sp59">

               <speaker>ALEŠ GULIČ:</speaker>

               <p>Hvala lepa, gospod predsedujoči. Gospod Podobnik, kot ministra za okolje in prostor
               vas sprašujem: Ali ste kot minister, pristojen za prostor, seznanjeni z namero, da se
               na Kredarici postavi spominsko obeležje Alojziju Stepincu, sporni osebi iz druge
               svetovne vojne, ki je bila takrat zagrebški nadškof? Hvala lepa.</p>
            </sp>
            <sp xml:id="SDZ4-Redna-19-2006-07-10.sp60">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp61">

               <speaker>JANEZ PODOBNIK:</speaker>

               <p>Hvala lepa, spoštovani poslanec Gulič, morda bi lahko odgovoril relativno kratko tudi
               v tem smislu, ker je bilo vaše vprašanje kratko.</p>
               <p>Torej, kot minister za okolje in prostor nisem bil seznanjen oziroma naše
               ministrstvo ni prejelo nobene uradne vloge v tej zvezi, prav tako ne vprašanja ali
               pa, da bi bili kot ministrstvo ali jaz kot minister obveščeni o tej zadevi. Ko smo
               prejeli vaše poslansko vprašanje, pa smo vendarle pripravili odgovor, kakšen bi bil
               formalni postopek, če se nekdo odloči za postavitev spominskega obeležja. Ker iz
               našega vprašanja ni točno razvidno, kakšna je vrsta tega obeležja oziroma kakšne so
               njegove dimenzije oziroma lokacija, potem je ta odgovor lahko nekoliko širši, ampak
               dovolite, da smo povzamem.</p>
               <p>Glede na veljavne predpise je za posege v prostor potrebno gradbeno dovoljenje,
               razen za tista dela oziroma za postavitev tako imenovanih enostavnih objektov. O tem
               govori zakon o graditvi objektov in nekateri pravilniki. Med enostavne objekte, ki se
               lahko gradijo tudi brez gradbenega dovoljenja, sodijo tudi spominska obeležja in nato
               je določeno, kakšne dimenzije veljajo za kip, za spominsko kapelico ali pa spominsko
               ploščo. Za gradnjo spominskih obeležij, ki izpolnjujejo te zahteve, pa mora
               investitor potem pred gradnjo pri pristojnemu občinskemu upravnemu organu pridobiti
               lokacijsko informacijo. Glede na veljavne predpise pa mora investitor ne glede na to,
               da v tem primeru, recimo, ne bi bilo potrebno gradbeno dovoljenje, pa mora pridobiti
               soglasje pristojnih organov oziroma določenih služb, če tako zemljišče leži v
               območju, ki je dodatno varovano s posebnimi predpisi in je skupaj - mi vemo, da
               Kredarica leži v osrednjem območju Triglavskega narodnega parka in to pomeni, da bi
               moral investitor glede na to, ker leži Kredarica znotraj osrednjega območja
               Triglavskega narodnega parka, da mora upoštevati veljavne določbe zakona o TNP-ju.
               Res pa je, da smo ugotovili, da veljavni zakon postavitev spominskih obeležij kot tak
               ne prepoveduje.</p>
               <p>Ne vem, če ste zadovoljni z mojim vprašanjem, ker ste me vprašali samo formalno, če
               sem bil z zadevo uradno seznanjen, vam odgovarjam, da nisem bil. Hvala lepa.</p>
            </sp>
            <sp xml:id="SDZ4-Redna-19-2006-07-10.sp62">

               <speaker>PREDSEDNIK FRANCE CUKJATI:</speaker>

               <p>Želite dopolnitev odgovora, gospod Gulič? Izvolite.</p>
            </sp>
            <sp xml:id="SDZ4-Redna-19-2006-07-10.sp63">

               <speaker>ALEŠ GULIČ:</speaker>

               <p>Nisem vprašal, če ste bili uradno seznanjeni, ampak samo, če ste bili seznanjeni, se
               pravi, če poznate to namero. To je bilo v medijih objavljeno.</p>
               <p>Zanima me pa: Kakšno bo vaše stališče, če boste o tem dobili potem kakšno zahtevo?
               Glede na to, da gre vendarle za osebo, ki je med drugo svetovno vojno aktivno
               sodelovala z okupatorjem in podpirala ustaški režim in ima veliko grehov nad seboj.
               Hvala lepa.</p>
            </sp>
            <sp xml:id="SDZ4-Redna-19-2006-07-10.sp64">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp65">

               <speaker>JANEZ PODOBNIK:</speaker>

               <p>Hvala lepa. Torej, kot rečeno, danes, ko smo pripravljali odgovor na vaše vprašanje,
               smo zasledili en zapis v Dnevniku dne 6.7. z naslovom "Planinci so proti spominskim
               ploščam v gorah. Kaj bi si o plošči kardinala Alojza Slepinca, ki jo bodo 5. avgusta
               postavili na Kredarici, misli Jakob Aljaž?" Lahko vam samo iz tega zapisa v Dnevniku
               citiram naslednji odgovor, ki je zapisan: Na vprašanje, zakaj spominska plošča na
               Kredarici in ne ob kapelici v dolini Vrat, dolški župnik France Urbanija odgovarja,
               citiram: "Spominska plošča kardinalu Stepincu že čaka na župninskem dvorišču v Doljah
               in bo krasila triglavsko kapelo. Akcijo vodi frančiškan dr. Marko Prpa." In nato
               govori, o čemu naj bi ta plošča spominjala. Če bo ta postopek kakorkoli se dotikal
               prej veljavne zakonodaje, bomo na ministrstvu ravnali v celoti v skladu z veljavno
               zakonodajo. Hvala lepa.</p>
            </sp>
            <sp xml:id="SDZ4-Redna-19-2006-07-10.sp66">

               <speaker>PREDSEDNIK FRANCE CUKJATI:</speaker>

               <p>Hvala. Samo glede, zaradi magnetograma dovolite, da opozorim. Gospod Aleš Gulič je
               sedel na sedežu gospoda Mirana Jeriča, zaradi tega se v magnetogramu lahko pojavi to
               imeli. Toliko, da ne bo nesporazumov pri magnetogramu. Gospod Dušan Kumer bo postavil
               poslansko vprašanje ministru za javno upravo, gospodu Virantu. Prosim.</p>
            </sp>
            <sp xml:id="SDZ4-Redna-19-2006-07-10.sp67">

               <speaker>DUŠAN KUMER:</speaker>

               <p>Hvala za besedo. Spoštovane kolegice in kolegi, spoštovani minister! Mislim, da sva
               nekega skupnega mnenja lahko, da je varčevanje neskončna blagajna. Zato tudi sam
               moram povedati najprej, da podpiram kakršnakoli prizadevanja za zmanjševanje stroškov
               in nepotrebnega zapravljanja davkoplačevalskega denarja s strani države na vseh
               področjih, tudi odprave privilegijev, če tisti, ki predlaga spremembe, ve kaj
               privilegij sploh je. V zadnjih dneh je v javnosti in medijih ponovno moč zaslediti,
               da gre za resen namen vlade, da z zakoni in podzakonskimi akti uredi nekatere
               pravice, privilegije, nosilce javnih funkcij splošnim gospodarskim položajem v
               državi, da z varčevanjem v državni upravi nasploh pokaže svoj odgovoren odnos do
               proračuna in davkoplačevalskega denarja. Glede na to, da sem s poslanskimi vprašanji
               v zadnjem letu že nekajkrat opozoril na različne zvrsti potratnosti in zapravljivosti
               državnih organov, ministra dr. Gregorja Viranta kot nosilca odprave teh privilegijev
               in nepotrebnega trošenja proračunskega denarja sprašujem:</p>
               <p>Prvič. Kaj sta on, ministrstvo in vlada nasploh storila, da bi omejila dodatno
               zaslužkarstvo funkcionarjev s članstvom v nadzornih svetih, organih gospodarskih
               družb in zavodov?</p>
               <p>Kaj je vlada storila za omejitev prekomernega trošenja proračunskega denarja za
               pogodbe o delu in avtorske pogodbe za potrebe svetovanj in strokovne pomoči predvsem
               vladnih resorjih?</p>
               <p>Tretje. Glede na to, da se predvideva tudi bolj natančno predpisana uporaba
               službenega avtomobila za funkcionarje, me zanima: Kolikšni so bili stroški
               vzdrževanja avtoparka za potrebe državnih organov v letu 2005 in prvi polovici
               letošnjega leta? Kolikšni so bili stroški porabe goriva v tem istem obdobju? In: Ali
               so bili evidentirani kakršnikoli prekrški ali kršitve uredbe o uporabi službenih
               avtomobilov v osebne namene v tem istem obdobju?</p>
               <p>Menim, da je ta analiza bila predpogoj za eventualno predlaganje ukrepov. In
               nenazadnje, kot eno od podvprašanj na to vezano: Ali je v tem okviru kdo od
               funkcionarjev v lanskem letu ali letošnjem, v prvi polovici, vrnil kakršenkoli
               znesek, na primer za prenočevanje v tujini, v državni proračun, če je seveda račun
               prekoračil dovoljeni limit, ki ga opredeljuje vladna uredba? Hvala lepa.</p>
            </sp>
            <sp xml:id="SDZ4-Redna-19-2006-07-10.sp68">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp69">

               <speaker>DR. GREGOR VIRANT:</speaker>

               <p>Hvala lepa za vprašanje, gospod Kumer. Glede sejnin za članstvo v različnih organih
               upravljanja in nadzornih organih javnih zavodov, javnih agencij, javnih skladov,
               javnih podjetij in gospodarskih držav v večinski državni lasti ste vprašanja res že
               večkrat zastavili in ste dobili tudi odgovor, da ta predpis, to uredbo, ki bo to
               vprašanje uredila, pripravlja ministrstvo za finance. To je bilo že večkrat povedano.
               Po mojih informacijah je ta uredba že pripravljena, vendar v vladi pač obstaja
               delitev dela in tistega, kar sodi v domeno ministra Bajuka, ne morem komentirati.
               Uredba se na ministrstvu za finance pripravlja, kolikor jaz vem, tekst že obstaja, ne
               bo pa predlagatelj ministrstvo za javno upravo.</p>
               <p>Glede teh sejnin moram posebej poudariti, da teh sejnin ne izplačuje proračun, ampak
               javne agencije, skladi, javni zavodi in podjetja sami, torej ne gre za stroške
               državnega proračuna in ne drži, da sejnine obremenjujejo proračun. Mislim tudi, da je
               z vidika proračuna bolj racionalno, če se, recimo, javnemu uslužbencu, ki sodeluje v
               takem organu, to izplača iz sredstev javnega sklada, javnega zavoda, javne agencije,
               ker je to bolj racionalno, kot pa, če bi stroške tega dela prevalili na proračun in
               jih plačevali kot dodatno obremenitev ali povečan obseg dela, kar to pogosto tudi je.
               Poleg tega mislim, da o tudi kakšnem zaslužkarstvu tukaj ne more biti govora, saj gre
               za nizke zneske, trenutna verzija uredbe, kolikor sem jo videl, govori o 13 tisoč do
               35 tisoč bruto na sejo, v primeru javnih zavodov, javnih agencij in teh sej pa je
               pet, šest letno. Če to pomnožimo, boste videli, da ne gre za kakšen problematičen
               znesek in v vsakem primeru bi se to plačalo, tudi če bi bili člani zunanji, če ne bi
               bili javni uslužbenci.</p>
               <p>Za nadzorne svete gospodarskih družb in skladov omejitve že obstajajo, in sicer po
               sklepih vlade iz leta 2002. Ta omejitev je maksimalno 57 tisoč 140 tolarjev bruto na
               sejo za člana nadzornega sveta, zakonska omejitev pa je največ trije nadzorni sveti,
               kot veste. Tukaj bi pa bilo vredno razmišljati o tem, da za javne uslužbence, seveda,
               to še dodatno omejimo, recimo na maksimalno en nadzorni svet. In tudi tukaj, če to
               zmnožimo, seštejemo, izračunamo, ugotovimo, da je že danes lahko ta znesek teoretično
               največ okoli 120 tisoč bruto, mesečno tudi ob treh nadzornih svetih. Pri tem, da
               obstaja osebna odgovornost člana nadzornega sveta z lastnim premoženjem.</p>
               <p>Ko govorimo o funkcionarjih - to je tudi dobro vedeti -, najboljše je začeti pri
               vrhu. Moram reči, da so med ministri, te podatke sem danes zbiral, trije taki, ki
               prejemajo sejnine za predsedovanje ali članstvo v enem nadzornem svetu, eden pa v
               dveh. Vse skupaj to tangira štiri ministre. Sam, recimo, ne prejemam nikakršne
               sejnine za noben organ upravljanja, nadzorni svet ali kaj podobnega. Tudi minister,
               ki je v dveh nadzornih svetih, dobiva mesečno pod 100.000 bruto za to in to je tudi
               najvišji prejemek od vseh ministrov. Takšne prejemke imajo le štirje in nič od tega
               se ne plača iz proračuna. Se pravi, ne gre za kakršenkoli problem.</p>
               <p>Pa še to moram poudariti, od teh petih nadzornih svetov, trikrat po ena in enkrat
               dva, so kar štirje taki, v katerih so ministri člani ali predsedniki nadzornih svetov
               po zakonu, po zakonodaji, ki je bila sprejeta v preteklih mandatih, kot je, recimo,
               ekološki razvojni sklad, stanovanjski sklad, podjetniški sklad in sklad za regionalni
               razvoj in ohranjanje posebnosti slovenskega podeželja. V tem ni videti kakšnega
               velikega problema.</p>
               <p>Nadomestila po prenehanju mandata, to, kar ste v uvodu vprašali, so pa vendarle
               drugačna zgodba. Tukaj gre za sredstva, izplačana iz proračuna, v višini 600
               milijonov v povolilnem letu in zagotavljajo eno leto prejemanja polne plače v času,
               ko nekdo ne dela. In pri tem je tudi javnost, mediji zlasti so opozorili na mnoge
               zlorabe. Med prejemniki teh nadomestil so bile tudi osebe, ki so vmes, denimo,
               opravljale neka honorarna dela, se aktivno vključevala v različne projekte ali pa so
               celo izpolnile polne pogoje za upokojitev, pa so prejemale ta nadomestila.</p>
               <p>Tako mislim, da se bomo tega področja morali lotiti, seveda pa se bom na to temo
               oglasil v vseh poslanskih skupinah.</p>
            </sp>
            <sp xml:id="SDZ4-Redna-19-2006-07-10.sp70">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Kumer.</p>
            </sp>
            <sp xml:id="SDZ4-Redna-19-2006-07-10.sp71">

               <speaker>DUŠAN KUMER:</speaker>

               <p>Hvala za odgovor. Menim, da ima ta varčevalna strategija, katere nosilec ste vi, eno
               veliko pomanjkljivost. Namreč, vsi ti milijoni, o katerih govorite, da bodo
               prihranjeni, so spravljeni v vreči vlade, ki nima dna. Torej, vsa privarčevana
               sredstva ponovno poniknejo, po mojem osebnem mnenju, z nepotrebno porabo in
               potrošništvom.</p>
               <p>Pa da sem zelo konkreten, da se ustavim pri vaših, ko govorite o nadzornih svetih.
               Jaz upam, da ko bo ta uredba ali ta odlok ali sklic sprejet na vladi, da ne bo minil
               mandat tem nadzornikom, ki so sedaj štiriletni. Ampak da sva zelo konkretna. Državni
               visoki funkcionarji, ki so člani v zavodih ali skladih, ne govorim o gospodarskih
               družbah, nimajo seveda 15 do 35, ampak je sejnina ali pavšal 67.000, 41.000 - to
               govorim za ministre, tako da bo tudi za javnost bolj jasno. Ko so pa funkcionarji v
               gospodarskih družbah, bom pa dal primer železnic, kjer ima predsednik nadzornega
               sveta, ki je državni funkcionar, državni sekretar, maksimum, kar je možno, 141.000
               SIT pavšala oziroma sejnine za nadzorni svet - sami pa vemo, v kakšnih težavah so
               železnice. Pa tu se še ne konča! Ta isti državni sekretar je še v dveh nadzornih
               svetih, kjer ima 75.000 in tretjem 96.000 sejnine. Govorim vam o tem zato, ker vi
               govorite o varčevanju tudi pri plačah - tralala - in da ne bom govoril še o tretji
               zadevi, o kateri pa sploh niste govorili, to so pogodbe o delu in avtorske, kjer,
               recimo, posamezna ministrstva imajo po 300, 600 milijonov za te pogodbe, kar pomeni
               100, 150 delovnih mest, vi pa govorite seveda o varčevanju v državni upravi! Zato ste
               mi deloma odgovorili in moram reči, da nisem zadovoljen z odgovorom.</p>
            </sp>
            <sp xml:id="SDZ4-Redna-19-2006-07-10.sp72">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp73">

               <speaker>DR. GREGOR VIRANT:</speaker>

               <p>Hvala lepa. Jaz sem vam povedal, kakšne so omejitve sejnin za članstvo v nadzornih
               svetih javnih podjetij in drugih družbah v večinski državni lasti. Če imate podatke,
               da kdo te omejitve presega, morate to sporočiti in bomo ustrezno ukrepali. Mislim, da
               teh preseganj ni in da s tega vidika tudi kršitev ni. To je ena stvar.</p>
               <p>In drugič. Še enkrat bi rekel, nič od tega se ne izplača iz državnega proračuna, to
               je menda jasno.</p>
               <p>Glede zunanjega svetovanja, ni mi ostalo dovolj časa tudi za ta odgovor, tudi na to
               vprašanje je že odgovarjal minister Bajuk. Načeloma lahko rečem to, da državno pravo
               včasih mora poseči po zunanjem svetovanju, ker je to dostikrat racionalno. Gre za
               vrhunska specializirana znanja, ki se rabijo samo občasno in bi bilo neracionalno
               zaposliti ljudi za ta dela oziroma jih sploh ne bi bilo mogoče, ker jim državna
               uprava ne more plačati takšne plače, da bi take ljudi dobili na delo v upravi. Zato
               se včasih posega po svetovanju, recimo, vrhunskih strokovnjakov, najvišjih
               strokovnjakov na posameznih področjih, včasih tudi, recimo, za zunanjo recenzijo
               kakšnega zakona.</p>
               <p>Moram pa reči, da je vaše vprašanje zelo splošno in da je na ta način zelo težko
               nanj odgovoriti. Namreč, vsak minister sam presoja, koliko bo takšnega svetovanja, in
               pri tem mora ravnati gospodarno. Težko je odgovarjati na pavšalen očitek, lažje bi se
               pogovarjali o konkretnih primerih. Je pa res, da bi bilo za vas težje zastaviti tako
               vprašanje, ker bi se morali v konkretnem primeru poglobiti. Če imate konkreten primer
               neracionalnega trošenja za zunanje svetovanje, vam predlagam, da na ta primer
               pokažete in zastavite vprašanje tistemu ministru, ki je tako pogodbo podpisal.</p>
               <p>Glede mojega ministrstva, ministrstva za javno upravo vas vabim, da se kadarkoli
               oglasite, na vpogled je vsa dokumentacija, vsa dokumentacija je javna, lahko si vse
               pogledate in če boste našli kakšen primer neracionalnega trošenja, bom sprejel
               kritiko in bom poskušal popraviti. Sicer vam pa dam podatke za ministrstvo za javno
               upravo. V letu 2005 - 6 takšnih pogodb, vrednost 10 milijonov 69 tisoč tolarjev, od
               tega realizirano, torej plačano, samo en milijon 645 tisoč v celem letu. Zakaj taka
               razlika - zaradi tega, ker zahtevam, da je delo tudi dokončno in korektno opravljeno.
               V letu 2006 - sklenjenih šest pogodb v skupni vrednosti milijon 620 tisoč tolarjev,
               plačano 658 tisoč tolarjev. Mislim, da ti zneski povedo vse. Nobeden od izvajalcev ni
               kakšen funkcionar ali javni uslužbenec, noben javni uslužbenec ne dela kot
               podizvajalec pri kateremkoli od teh pogodbenih partnerjev, s katerimi ministrstvo za
               javno upravo sodeluje.</p>
               <p>In še glede voznega parka samo en stavek. Glede na to, da izvajamo skupno javno
               naročilo za vse organe državne uprave, po naših podatkih, imamo podatke o tem, koliko
               se nabavlja avtomobilov vsako leto, je procent obnove manj kot 7% letno, kar
               pomeni...<stage>/Izklop mikrofona./</stage>...</p>
            </sp>
            <sp xml:id="SDZ4-Redna-19-2006-07-10.sp74">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Kumer, imate predlog? Izvolite.</p>
            </sp>
            <sp xml:id="SDZ4-Redna-19-2006-07-10.sp75">

               <speaker>DUŠAN KUMER:</speaker>

               <p>Imam predlog, v skladu s poslovnikom državnega zbora predlagam, da o odgovoru dr.
               Viranta razpravlja državni zbor. Iz zelo konkretnih stvari - da preidemo na to, kar
               me je izzval, da povem, pa konkretno na proračunska sredstva, čeprav je o tistih, o
               katerih sem prej govoril, seveda so zavodi, ker so financirani iz proračuna, tudi
               proračunska sredstva. Ne glede na to, da sem zelo konkreten. Ministrstvo za
               gospodarstvo - 353 milijonov za pogodbe, delo in avtorske pogodbe, 51 pogodb, se vi
               poigrajte v vladi. Ministrstvo za okolje - 640 milijonov, 212 pogodb. Govorim o
               količini, jaz se ne bom spuščal v vsako pogodbo posebej, ampak o količini, toliko
               pogodb ob zaposlenih in vi ves čas govorite, da je treba zmanjšati zaposlene v
               državni upravi. Vas sprašujem, zakaj je treba toliko eksternega svetovanja in tega
               pogodbenega dela?</p>
               <p>Drugo. Okrog službenih potovanj. O tujini sem že govoril, da tri milijarde za
               službena potovanja v tujino, in nekateri visoki funkcionarji porabljajo več, kot
               govori državna uredba, uredba vlade, zato sem vprašal, ali je kdo vrnil v državni
               proračun nazaj, ki bi moral po tej uredbi vrniti. Niste mi dali odgovora in mislim,
               da tudi ni vrnil. Skratka, predlagam to javno razpravo v tem državnem zboru zaradi
               tega, ker še vseeno mislim, da se ne troši tam, kjer bi se lahko varčevalo, in da se
               predvsem varčuje tam, kjer se ne bi smelo trošiti. V to me je nazadnje, tudi obisk,
               ko smo bili prejšnji teden v tujini, prepričal, da tudi v diplomatski službi pri
               naših izpostavljenih diplomatih se varčuje na nepravih mestih. Zato še enkrat,
               predlagam, da o tem odloči državni zbor in da o tem opravimo širšo razpravo.</p>
            </sp>
            <sp xml:id="SDZ4-Redna-19-2006-07-10.sp76">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Dušana Kumra, da državni zbor na naslednji seji
               opravi razpravo o odgovoru ministra za javno upravo na njegovo poslansko vprašanje,
               bo državni zbor odločil v okviru jutrišnjih glasovanj.</p>
               <p>Gospa Barbara Žgajner Tavš pa bo postavila poslansko vprašanje ministru za visoko
               šolstvo znanost in tehnologije dr. Zupanu. Prosim.</p>
            </sp>
            <sp xml:id="SDZ4-Redna-19-2006-07-10.sp77">

               <speaker>BARBARA ŽGAJNER TAVŠ:</speaker>

               <p>Hvala lepa, za besedo. Zapleti okoli uvajanja bolonjskega sistema izobraževanja ali
               bolje povedano eksperimenti s slovenskimi študenti se pravzaprav nadaljujejo. Dober
               ali pa dobršen krivec za to ste vi, gospod minister, kot odgovorna oseba za resor, ki
               pokriva omenjeno populacijo.</p>
               <p>V okviru obljubljenega zakona o visokem šolstvu, ki v predvideni obliki ni
               sprejemljiv niti za univerze, niti za študente, tudi delodajalci imajo utemeljene
               pripombe in pomisleke. Ne nazadnje o tem govori v državnem svetu izglasovan veto na
               zakon. Naj vnovič omenim tako imenovano vladno uredbo klasifikacijskega sistema
               izobraževanja.</p>
               <p>Po vašem predlogu zakona, ki na novo uvršča diplomante starih in novih študijskih
               programov, so diplomanti visokih strokovnih šol uvrščeni v prvo bolonjsko stopnjo. To
               pomeni, da bodo ti diplomanti visokih strokovnih šol po uveljavitvi novega zakona in
               predvsem z začetkom uporabe omenjene vladne uredbe dejansko uvrščeni v šesto stopnjo
               oziroma šesto raven, kot po novem imenujete stopnje, 6/2. Dejstvo je, da so ti
               študentje danes uvrščeni v 7. stopnjo, kjer je njihov študij primerljiv z študijem
               univerzitetnih diplomantov. Dejansko se bo zgodilo, da bodo diplomanti visokih
               strokovnih šol degradirani. Odvzeta jim bo že pridobljena stopnja izobrazbe. V
               kolikor ne boste seveda spremenili koncepta zakona in v kolikor ne boste v prvi vrsti
               spremenili same vladne uredbe, ki je bila, mimogrede, pisana pred zakonom.</p>
               <p>Razvrščanje je do vladne uredbe temeljilo na podlagi družbenega dogovora o enotnih
               temeljih za klasifikacijo poklicev in strokovne izobrazbe. Zajeto je bilo v vseh
               ostalih predmetnih aktih, če hočete tudi sistemizacija. Rušenje te ureditve lahko
               pomeni, da bodo diplomanti visokih strokovnih šol posledično uvrščeni tudi v šesti
               tarifni razred v osnovi, kar pomeni nižanje plač in lahko pripelje celo do spremembe
               pogodb o zaposlitvi, ker ti delavci pač kar naenkrat ne bodo več izpolnjevali
               razpisnih pogojev. To je v nasprotju ne le z načeli tako imenovane bolonjske
               deklaracije oziroma bolonije, ki jasno govori, da nikomur ne sme biti odvzeta
               pridobljena izobrazba. Tu govorimo namreč o pridobljenih stopnjah izobrazbe, ampak
               tudi o slovenski ustavi v delu, ki govori o načelu zaupanja v pravo oziroma pravno
               varnost.</p>
               <p>V osnovi vas sprašujem minister: Zakaj premestitev, če hočete, premestitev
               diplomantov iz sedme stopnje v šesto raven? In seveda: Kaj je oziroma bo z omenjeno
               pravno varnostjo s strani države ogoljufanih študentov?</p>
            </sp>
            <sp xml:id="SDZ4-Redna-19-2006-07-10.sp78">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp79">

               <speaker>DR. JURE ZUPAN:</speaker>

               <p>Hvala lepa, spoštovani gospod predsednik, spoštovana gospa poslanka. Že večkrat sem
               pojasnil pa mislim, da je treba to še enkrat.</p>
               <p>Uredbo o uvedbi in uporabi klasifikacijskega sistema izobraževanja in usposabljanja
               je vlada Republike Slovenije sprejela na predlog Statističnega urada Republike
               Slovenije in ne na predlog našega ministrstva. Statistični urad, torej SURS, je to
               naredil, mu nalaga sprejem te odločbe oziroma te uredbe 31. člen. Torej, po 31. členu
               zakona o statistikah je SURS dolžan to narediti. Res pa je, da so pri izvedbi, pri
               strokovnem delu te uredbe sodelovali ministrstvo za visoko šolstvo, znanost in
               tehnologijo, ministrstvo za šolstvo in ministrstvo za delo in strokovnjaki
               Statističnega urada Republike Slovenije. Toliko o tem.</p>
               <p>Drugič. Ne gre za spremembo uredbe, prosim lepo, ne gre za spremembo uredbe, gre za
               prvo slovensko uredbo o klasifikaciji sistema izobraževanja in usposabljanja. Torej
               gre za prvo in edino. Kot je razvidno iz objavljenih gradiv, je potreba po
               klasifikaciji zaznamovana že v 90. letih, takrat je bil sprejet dogovor, to ni ne
               zakon, uredba, ampak dogovor, ki ne glede na to, da ni sprejet v naš zakonski sistem,
               so nekateri še to uporabljali, kar se je pač uporabljalo veliko različnih predpisov
               in uredb. Vendar, treba je posebej poudariti, v tem dogovoru nikoli ni bila uvrščena
               visoka strokovna izobrazba, ker je takrat ni bilo. In prvi programi visoke strokovne
               izobrazbe so prvič nastali šele leta 1994, 1995 na podlagi zakona od leta 1993; se
               pravi, v tisti uredbi, ki je nastala 15 let prej, tega ni bilo, tudi ni moglo biti.
               In zaradi tega, ker je to prva uredba, nikoli, nikoli ponavljam, ni bilo to v
               Sloveniji uradno uveljavljeno. Vsi ostali zakoni, ki so bili, so veljali samo za
               določen profil, za določene tarifne razrede, za določene profile, ne pa v splošnem
               pomenu zakonskega predpisa.</p>
               <p>Ker se je to čutilo, da te uredbe ni bilo, so se že leta 2002 in še prej razne
               skupine lotevale tega problema in so začele na tem delati. Vendar, v začetku je bila
               določena 10-stopenjska lestvica kot delovno gradivo, potem pa je le leta 2005
               Evropska skupnost dala dva dokumenta, in sicer ogrodje kvalifikacij in ogrodje
               kvalifikacij evropskega visokošolskega prostora, ki je predvidel osem-stopenjsko
               lestvico. Glede na to se je ta skupina odločila za osem-stopenjsko lestvico. In v tej
               osem-stopenjski lestvici je za prvo bolonjsko stopnjo šesta raven, za drugo bolonjsko
               stopnjo sedma raven in za tretjo bolonjsko osma raven. In ni nobene možnosti, da bi
               programi, ki so po svojem bistvu prva bolonjska stopnja, šli v sedmo raven. Ni
               možnosti. Zakaj ne? Zato, ker je treba upoštevati poleg tega tudi pogoje za vpis,
               trajanje študija, število kreditnih točk, vsebino programov, prehodnost in dosedanji
               strokovni naslovi. Ko se to upošteva vidimo, da je tipično trajanje starih
               visokošolskih programov tri leta. Ocena je približno, ker ni bilo ECT pri starih
               programih - stari programi, prosim lepo, niso bili nikoli ocenjeni z ECT, zato so
               ocene približne. So med 180 in 240 kreditnimi točkami, kar ustreza prvi bolonjski
               stopnji. Tipična možnost je bila nadaljevanje na univerzitetnih programih, kar jih
               tudi uvršča na šesto stopnjo, če je nadaljevanje na sedmi. Potem tudi bivši naslovi
               visoke strokovne so bili diplomirani to in to, višji naslovi univerzitetne izobrazbe
               pa so bili univerzitetni to in to. Tudi tu je razlika. Če pa gledamo na univerzitetne
               programe, pa ravno tako se razlikuje, ker so bili na sedmi, torej primerljivi z drugo
               bolonjsko stopnjo, imajo približno enako število kreditnih točk od 270 do 300, imajo
               ...<stage>/Nerazumljivo./</stage> kompetence približno enake in, kar je še posebej pomembno, tipična
               možnost za nadaljevanje študija, ker je po drugem, po univerzitetnem študiju bila
               možnost nadaljevanja na doktoratu, tako kot pri drugi bolonjski stopnji. To so bili
               razlogi, ki so v tem primeru vodili statistični urad in skupino, ki se je okrog tega
               ukvarjala za to, da so naredili to uredbo ...<stage>/Nerazumljivo./</stage> Hvala lepa.</p>
            </sp>
            <sp xml:id="SDZ4-Redna-19-2006-07-10.sp80">

               <speaker>PREDSEDNIK FRANCE CUKJATI:</speaker>

               <p>Hvala lepa. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-19-2006-07-10.sp81">

               <speaker>BARBARA ŽGAJNER TAVŠ:</speaker>

               <p>Hvala lepa. V prvi vrsti, minister, zgovarjati se na statistični urad za tiste teme,
               ki sodijo v okvir vašega resorja! Lepo vas prosim, minister! Ne nazadnje vi boste
               podpisani pod reformo, ki se ji bo reklo bolonjska reforma - pa ne ga hecati!
               Ogoljufanih, minister, bo 50.000 študentov. Vi ste razlagali o visokem programu, jaz
               sem govorila o visokem strokovnem programu, to je razlika; upam, da veste za to
               razliko. In niste mi odgovorili na osnovno vprašanje, minister: Zakaj je uradno
               priznana danes sedma stopnja za diplomante visokih strokovnih šol? Po novi uredbi po
               klasifikaciji je priznana šesta stopnja 6/2! Vnovič sprašujem, minister: Zakaj?
               Omenila sem okrog 50.000 študentov bo ogoljufanih, če hočete, odvzeta jim bo sedma
               stopnja, priznana sedma stopnja, s katero so se danes lahko zaposlili na tistih
               delovnih mestih, kjer je zahtevana sedma stopnja izobrazbe. 50.000 ljudi. Mar se vam
               ne zdi to, minister, dovolj velika številka, vredna v osnovi razmisleka? In ne
               nazadnje tudi popravka, pa bom rekla, napačne odločitve, pa naj za njo stoji
               statistični urad ali pa vaše ministrstvo? Še vedno trdim, da je za to odgovorno vaše
               ministrstvo oziroma vlada, ki je uredbo potrdila. Gre za očitno degradacijo ljudi,
               spoštovani minister, pa tudi izobraževanja v naši državi.</p>
               <p>In dovolite še en podatek in vprašanje. Študentje podpisujejo peticijo na internetu
               danes popoldne je bila številka 15.210 podpisnikov peticije zoper takšno ravnanje,
               zoper to degradacijo.</p>
               <p>Vnovič sprašujem, minister: Kaj boste storili? Konkretno, ali boste popravili uredbo
               o uvedbi in uporabi klasifikacijskega sistema izobraževanja in usposabljanja?</p>
            </sp>
            <sp xml:id="SDZ4-Redna-19-2006-07-10.sp82">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp83">

               <speaker>DR. JURE ZUPAN:</speaker>

               <p>Hvala lepa. Najprej na kratko o študentih. Če bi upošteval željo študentov, bi dal
               še dodatnih 130.000 na šesto stopnjo. Toliko o zahtevah študentov. Prosim lepo,
               študenti so na vseh pogajanjih zahtevali, da se vsi, tudi univerzitetni diplomirani,
               uvrstijo na šesto stopnjo. Potem bi bilo skoraj 200.000 takšnih. Toliko o zahtevah
               študentov.</p>
               <p>Kar se pa tiče sedme stopnje, nikoli, prosim lepo še enkrat, nikoli ni bila višja
               strokovna izobrazba, nikoli, uvrščena uradno na sedmo raven. Nikoli, ker je to prva
               uredba, nikoli ni bilo. Vse kar je bilo, imam tukaj zakon, ki velja, o javnih
               uslužbencih, ki velja za javne uslužbence, ali lahko poudarim, velja za javne
               uslužbence in ne splošno. Na tej lestvici imamo tudi deveto stopnjo, kjer je doktorat
               in je tudi tu preprosto, kot se temu reče, ti se lahko prerazporedijo. Vendar, glede
               na evropsko osem ravensko lestvico je jasno, da tri v terciarnem izobraževanju ravni,
               ki so določene, gredo jasno in glasno: prva bolonjska stopnja v šesto, drugo
               bolonjska v sedmo in tretja bolonjska v osmo stopnjo. Nobene možnosti ni, da bi
               visokošolska izobrazba šla na raven druge bolonjske stopnje.</p>
            </sp>
            <sp xml:id="SDZ4-Redna-19-2006-07-10.sp84">

               <speaker>PREDSEDNIK FRANCE CUKJATI:</speaker>

               <p>Hvala. Imate predlog, gospa Žgajner Tavš? Izvolite.</p>
            </sp>
            <sp xml:id="SDZ4-Redna-19-2006-07-10.sp85">

               <speaker>BARBARA ŽGAJNER TAVŠ:</speaker>

               <p>Hvala lepa. Tudi jaz bom podala predlog, da se o tem odgovoru opravi v državnem zboru
               širša razprava zato, ker minister vnovič nočete ali si pa po svoje razlagate določena
               dejstva. Sedma stopnja je uradno priznana v tej državi za diplomante visokih
               strokovnih šol. Na podlagi sedme stopnje, poudarjam, pa če hočete, sem jaz tisti
               primer, ker sem lahko kandidirala in bila zaposlena v javnem sektorju na mestu
               svetovalke, ker sem imela sedmo stopnjo izobrazbe priznano za visoko strokovno
               izobrazbo. Ker določene fakultete takrat niso bile priznane kot fakultete, ker jim je
               manjkalo toliko in toliko število, ne vem, mislim, da izrednih profesorjev.</p>
               <p>Če drži tisto, kar vi trdite, potem minister fakultete zavajajo, zavajajo študente!
               In omenila sem, da je 50 tisoč študentov takšnih, ki bodo zaradi te vladne uredbe
               ogoljufani. Odvzeta jim bo danes priznana sedma stopnja izobrazbe, minister! Ali to
               pomeni, da bodo morali zapustiti službo, ki jo imajo danes, ker ne izpolnjujejo več
               pogojev? Ali to pomeni, da bodo ob določen del plače zaradi tega, ker ne izpolnjujejo
               več pogojev? Skratka, so določena dejstva in omenila sem 15 tisoč in še nekaj
               podpisnikov peticije, tudi za njih bi bilo smiselno opraviti širšo razpravo, pa niso
               to zgolj aktualni oziroma sedanji študentje, ampak so tudi bivši študentje med njimi.
           </p>
            </sp>
            <sp xml:id="SDZ4-Redna-19-2006-07-10.sp86">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke gospe Žgajner Tavš, da državni zbor na naslednji seji
               opravi razpravo o odgovoru ministra za visoko šolstvo, znanost in tehnologije na
               njeno poslansko vprašanje, bo državni zbor odločil v okviru jutrišnjih glasovanj.</p>
               <p>Gospod Josip Bajc, ali kljub temu da je minister za notranje zadeve odsoten, želite
               postaviti vprašanje? Izvolite.</p>
            </sp>
            <sp xml:id="SDZ4-Redna-19-2006-07-10.sp87">

               <speaker>JOSIP BAJC:</speaker>

               <p>Hvala, gospod predsednik! Da, želim postaviti ustno vprašanje. Spoštovani gospodje
               ministri, kolegice in kolegi. Naj na uvodu mojega poslanskega vprašanja poudarim, da
               smo v Slovenski ljudski stranki zadovoljni, da je bil k zakonu o varstvu javnemu redu
               in miru sprejet naš amandma, ki določa prepoved zadrževanja, mlajših od 16 let, med
               24. in 5. uro v lokalih in na prireditvah, kjer se toči alkoholna pijača. V poslanski
               skupini Slovenske ljudske stranke smo prepričani, da je to samo del mozaika in boja
               proti prekomerni porabi alkohola med mladimi. Enako nam potrjujejo tudi ankete, ki so
               jih v prejšnjem tednu objavili nekateri mediji.</p>
               <p>V Slovenski ljudski stranki že dlje časa opozarjamo na problematiko varstva
               mladoletnikov, zlasti glede zlorabe na področju prodaje alkoholnih pijač mladoletnim
               osebam. Že večkrat smo tudi opozorili, da je zakonodaja v Sloveniji na tem področju
               dobra in po našem mnenju tudi primerljiva z ostalimi državami. Z novelo zakona o
               varstvu javnega reda in miru pa se je še dodatno to področje izboljšalo, problem pa
               ostaja in nastaja na področju nadzora nad izvajanjem zakonodaje. Medresorsko
               usklajevanje in ukrepi za nadzor so nujen pogoj, da bo zakonodaja na tem področju
               učinkovita. Dosedanja praksa se žal po našem prepričanju ni izkazala kot najboljša.
               Naj omenim le nedavno prireditev v Ljubljani, na kateri se sicer ni točila alkoholna
               pijača, kljub temu pa se je na njej videlo veliko mladih, vsekakor mlajših od 15 let,
               ki so kazali očitno znake opitosti. In ti mladi so seveda nekje kupili alkoholno
               pijačo. Kdo jo je in kdaj prodal in zakaj? Zakon o omejevanju porabe alkoholne pijače
               je namreč jasen na temu področju.</p>
               <p>Očitno gre zopet za težave pri nadzoru nad izvajanjem zakonodaje, zato vas
               spoštovani gospod minister, sprašujem: Ali načrtujete medresorsko usklajevanje in
               ukrepe v preprečevanju aktivnosti in povečanja aktivnosti na področju zaščite
               mladoletnikov pred kupovanjem in uživanjem alkoholnih pijač? Zakonodaja določa velike
               omejitve, obveznosti organov, pristojnih za nadzor, se povečujejo, kadrovske in
               finančne zmožnosti odgovornih zmožnost inštitucij pa so ostale na enaki ravni kot
               doslej. Kje torej vidite rešitev teh težav? Pričakujem ustni odgovor na prvi
               naslednji seji državnega zbora. Hvala.</p>
            </sp>
            <sp xml:id="SDZ4-Redna-19-2006-07-10.sp88">

               <speaker>PREDSEDNIK FRANCE CUKJATI:</speaker>

               <p>Hvala. Ustni odgovor boste prejeli na prvi naslednji seji. Gospod Ljubo Germič bo
               postavil poslansko vprašanje ministru za šolstvo in šport. Prosim.</p>
            </sp>
            <sp xml:id="SDZ4-Redna-19-2006-07-10.sp89">

               <speaker>LJUBO GERMIČ:</speaker>

               <p>Hvala lepa za besedo, gospod minister, spoštovane kolegice in kolegi.</p>
               <p>Gospod minister, na vas nastavljam vprašanje: Kaj boste ukrenili v zvezi s težavami,
               ki so jih povzročili vaši kriteriji za vpis v srednje šole v letošnjem letu, torej za
               šolsko leto 2006-2007? In: Ali lahko upamo na to, da boste končno prisluhnili stroki,
               staršem in otrokom, ki vas opozarjajo, da so letošnji kriteriji za vpis slabi in ne
               opravičujejo svojega namena? To vprašanje naslavljam na vas zaradi dejstva, da se je
               na mene obrnilo veliko staršev, ki so izrazili najprej nestrinjanje v zvezi z
               letošnjimi kriteriji, predvsem pa so izražali zaskrbljenost za natančnost in
               razumevanje kriterijev za vpis v srednje šole. Izkazalo se je namreč, da so bili ti
               kriteriji popolnoma zgrešeni in so v šolski sistem vnesli zmedo, negotovost in strah,
               kajti tako teoretiki kot praktiki se strinjajo, da izbirni postopek za vpis v šolsko
               leto 2006-2007 že dolgo ni bil tako stresen kot letos, kar je v nasprotju z vašimi
               predvolilnim obljubami in tudi z vašim nastopom, ko ste kandidirali za mesto ministra
               za šolstvo in šport, da boste skrbeli za to, da naj bi postala šola čim manj stresna,
               tako za učence, dijake, za starše, in da bo šola čim bolj prijazna.</p>
               <p>Na težave, ki so nastale zaradi neupoštevanja rezultatov nacionalnih preizkusov
               znanja, so večkrat in vztrajno opozarjali mnogi strokovnjaki, zato se je zapletlo
               tudi pri odločitvah v strokovnem svetu. Kljub opozorilom strokovnjakov ste ostali
               gluhi za vsa opozorila in s trmastim vztrajanjem ste pri svojih kriterijih otroke in
               s tem starše pripeljali v razmere, v katerih se tudi odličnjaki s sami peticami niso
               mogli vpisati na želene gimnazije.</p>
               <p>Gospod minister, velikokrat ste dejali, da želite dograjevati šolski sistem. Seveda
               dejanja in posledice vaših ravnanj kažejo na to, da ne gre za dograjevanje, ampak gre
               za razgradnjo šolskega sistema. Velikokrat je bilo tudi moč slišati, da ne gre za
               ekstremne posege v šolski sistem. Sprašujem se, ali ne gre za to, da tik pred vpisom
               v deveti ali pred vhodom v deveti razred devetletke, ko se pojavijo merila in
               kriteriji za vpis v srednje šole, ali ni to zelo ekstremen poseg v ravnanje staršev
               in dijakov, ki so potem postavljeni v zelo kratek časovni okvir, ko morajo
               izpolnjevati pogoje, kriterije za vpis v srednjo šolo, ki so pa lahko zelo različni.
               Šole so bile za letošnje šolsko leto postavljene v situacijo, da so morale na vrat na
               nos vpeljati tudi dodatne kriterije, na osnovi katerih se je potem pokazalo tudi
               veliko slabosti.</p>
            </sp>
            <sp xml:id="SDZ4-Redna-19-2006-07-10.sp90">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-19-2006-07-10.sp91">

               <speaker>DR. MILAN ZVER:</speaker>

               <p>Hvala za besedo, gospod predsednik. Hvala tudi za poslansko vprašanje. Najprej tisto
               o razgradnji. Ta teza gospoda Gabra, ki jo vi vztrajno ponavljate, se že vleče vsaj
               pol leta in ob vsaki priložnosti jo ponovite. Ampak dejstvo, da imamo končno stabilen
               plačni sistem v šolstvu, da ni večjih lukenj, da je sistem likviden, da normalno
               deluje, da imamo vzpostavljeno celo piramido strokovnih organov, ki normalno
               delujejo, da na vseh ravneh šolski sistem normalno deluje, potrjuje dejstvo, da ne
               gre za razgradnjo, ampak za stabilizacijo sistema, ki je bil pred menoj res precej
               razgrajen. Naj spomnim samo na 20 milijardno zgubo. Tako je bil voden in upravljan s
               strani vaše stranke.</p>
               <p>Zdaj pa mi dovolite, da odgovorim še na konkretna vprašanja, da pustim očitke ob
               strani. V letošnjem letu je bilo razpisanih 25.685 vpisnih mest in 6. junija se je
               vpisalo 22.175 kandidatk in kandidatov v srednje šole. To pomeni, da smo razpisali
               kar 3500 mest več, kot je bilo kandidatk in kandidatov. Jasno pa je, da v nekaterih
               predelih, zlasti v Ljubljani recimo, kjer poznamo nekatere elitne gimnazije, da se
               vsi otroci niso mogli vpisati na ene in iste gimnazije. Mi smo omogočili, da se je
               kar 92% dijakov in dijakinj lahko vpisalo že prvič v želen program in na želeno šolo,
               ostali so pa se morali vpisati na isti program, vendar na drugi šoli. Enostavno
               nimamo teh kapacitet, da bi lahko kar vsem 100% zagotovili in uresničili prvo željo,
               in to ni nobena tragedija, kot pravijo nekateri danes, nek igralec si je zapisal:
               "Moj sin se ni mogel vpisati na želeno šolo, to je tragedija, ergo zato želim odstop
               ministra za šolstvo." Postavljati svoje izkušnje vnaprej in iz njih vleči neke
               politične konsekvence, zaključke se mi zdi nekoliko neprimerno. Dejstvo je, da bo
               vedno tako, da so postavljena neka merila in da nekateri ne pridejo skozi to sito,
               boljši uspejo, slabši ne pridejo in vedno je bilo tako in vselej bo. Dokler
               razpolagamo z omejenimi količinami dobrin - kakršnihkoli, do takrat se moramo
               racionalno obnašati, racionalno gospodariti in upravljati z njimi. In v šolskem
               sistemu tudi to pomeni alokacijo vseh teh mest in tudi dijakov. Le najboljši se lahko
               vpišejo na tisto želeno šolo, na katero je največji pritisk. In tudi letos so se vsi
               uspeli vpisati v te programe, ki so jih želeli, samo nekateri na nekatere šole niso
               mogli. Enostavno in vedno je bilo tako, tudi prejšnja leta, tudi takrat, ko je bil
               vaš kolega minister, in takrat se niste prav nič zgražali, gospod Germič. Nobena
               merila niso optimalna. Zlasti če je njegov otrok prizadet, bo starš jezen in bo rekel
               "ravno ta merila je moral postaviti ta minister, ki niso povšeči meni in mojemu
               otroku," ampak vselej je tako. Mi smo postavili neka merila lani, ne mi, urad,
               ravnatelji tistih šol, ki imajo omejen vpis, oni so jih sami pripravili. Kritika bi
               morala v prvi vrsti leteti na tiste, ki so jih pripravili. Letos smo ugotovili, da
               tudi sicer bi morali pripraviti nova merila, trajnejša, in bomo pripravili in ravno
               te dni pripravljamo in že vrsta strokovnih ljudi, stroka sodeluje pri pripravi. Menda
               ne mislite, gospod Germič, da bom to jaz pripravil sam. Poskušamo pripraviti
               optimalna merila, na neki način vključiti tudi eksterna preverjanja znanja, čeprav je
               to "šlager" založniškega lobija, ampak vendarle bomo poskušali najti nek kompromis,
               vendar merila bodo vselej. Funkcija meril je, da določi diferenciacijo na tisti
               spodnji meji, ko se uvrstijo dijaki, da jih pač najde, merila napravijo razliko,
               neenakosti, razliko in določijo boljše od nekoliko najboljših in dobrih in vselej bo
               tako. Če sin od kakšnega elitneža v Sloveniji - in teh je bilo veliko, veliko je bilo
               pritiskov na šolski sistem - pač ni bi bil uvrščen na želeno šolo, bog pomagaj, je
               pač tako.</p>
            </sp>
            <sp xml:id="SDZ4-Redna-19-2006-07-10.sp92">

               <speaker>PODPREDSEDNIK DR. MARKO PAVLIHA:</speaker>

               <p>Minister, hvala lepa. Gospod Germič, dopolnitev odgovora.</p>
            </sp>
            <sp xml:id="SDZ4-Redna-19-2006-07-10.sp93">

               <speaker>LJUBO GERMIČ:</speaker>

               <p>Hvala lepa. Seveda, gospod minister, citiram samo izjavo gospe Jane Kostič z vašega
               ministrstva, ki pravi, da se zavedate, da letošnja merila niso bila popolna, prav
               zato bomo v skladu s sprejetimi stališči strokovnega sveta za splošno združevanje po
               vsej verjetnosti za prihodnje leto pripravili nekoliko popravljena merila. Kje je
               problem? Problem je v tem, da ste lansko leto v juliju spremenili ta pravila, in
               danes je zelo nekorektno govoriti, da so šole, ki so julija pravzaprav imele možnosti
               dopolniti v okviru pravil to, o čemer danes govorimo, o petih točkah, zelo nekorektno
               glede na to, da vemo, da so v juliju te spremembe zelo težke, ker je začetek šolskega
               leta v septembru in so vodstva šol in učitelji že na počitnicah.</p>
               <p>Govorite o tem, da strokovni organi normalno delujejo. Vprašam vas, zakaj še danes,
               10. julija, strokovni svet za splošno združevanje ni opredelil meril za vpis v šolsko
               leto za leto 2007/2008. V javnosti je pojavlja veliko kombinacij in zato seveda
               obstaja bojazen netransparentnosti in obstajajo tudi že indici o tem, da ne
               zagotavljamo s temi kriteriji enakih možnosti za vse dijake. Kako lahko neka šola
               zahteva in prizna glasbeno šolo, čeprav vemo, da je vpis v glasbene šole vezan na
               zelo različne elemente?</p>
               <p>Tukaj je veliko odprtih vprašanj tudi za vnaprej, torej gre predvsem za naprej. Mi
               se danes nahajamo 10. julija in, gospod minister, niste jasno odgovorili, kako deluje
               strokovni svet za splošno izobraževanje, ki bo ponovno predpisal pogoje, ki bodo
               lahko nadgrajeni za naslednji vpis v šolsko leto, in dijaki, ki bodo 1. septembra že
               stopili prvi dan v ta razred, ta letnik pravzaprav ne bodo vedeli ne oni, ne starši,
               kateri bodo tisti dodatni pogoji, ki bodo omogočili potem tekmovanje za vpis v tiste
               šole, ki si jih želijo.</p>
            </sp>
            <sp xml:id="SDZ4-Redna-19-2006-07-10.sp94">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-19-2006-07-10.sp95">

               <speaker>DR. MILAN ZVER:</speaker>

               <p> Hvala za besedo. Strokovni svet merila pripravlja že nekaj let, to vi dobro veste
               in že nekaj let nekateri člani, ki so že nekaj let člani strokovnega sveta, niso bili
               sposobni pripraviti tovrstnih meril. Jaz verjamem, da tudi ti isti člani tudi v
               prihodnje tega ne bodo storili iz tudi nekaterih drugih razlogov, ne samo strokovnih.
               Zavod Republike Slovenije za šolstvo jih bo pripravil in jih bomo sprejeli še ta
               mesec. Čeprav bi teoretično lahko tudi jeseni, nič ne bi zamudili, prav ničesar ne bi
               zamudili, če bi jih tudi jeseni sprejeli, ampak jih bomo tudi prej. Vendar, še enkrat
               poudarim, tukaj gre za nekajletno bitko, zlasti pa, odkar sem jaz minister, o tem,
               ali naj bodo eksterci oziroma rezultati o zunanjih preverjanj sestavni del merila ali
               ne, samo za to gre in samo o tem je zgodba. Seveda bi založniki radi, da bi bili
               eksterci sestavni del, ker bi potem starši kupovali delovne zvezke z rešitvami nalog
               za vsak predmet, in teh je veliko in seveda si obetajo nekateri ogromen "biznis". Mi
               smo si že pred leti zastavili načrt, da NPZ-ji ne bodo igrali selektivne funkcije,
               ampak samo kot nek normalni zaključek osnovne šole. S tem smo močno razbremenili
               starše in tudi učence. Ne zdi se mi "fer", da bi mi postavili malo maturo, ki je
               hujša - večjo funkcijo bi imela po bivšem zakonu, ki ga je pripravila vaša koalicija
               takrat - kot matura, če nekdo ne bi napravil NPZ-ja na koncu osnovne šole, ne bi
               zaključil osnovne šole, to je pisalo v vašem zakonu in seveda smo spremenili to in
               tudi novi koncept NPZ-ja ne predvideva, nima selekcijske funkcije ali pa v osnovi ne
               bi smel imeti. V perspektivi, morda jo bomo deloma sedaj vključili, če bo učenec
               pristal na to, da se to tudi merilo kot del eksternosti tudi vključuje, bomo videli,
               kaj bodo rekli strokovni organi. Ampak v perspektivi, čez nekaj let bomo pa morali
               filozofijo obrniti. Naj se trudijo univerze, da dobijo kader po svoji meri, naj
               medicina določi, kdo naj bo njihov študent, ne pa matura pa točke na srednješolski
               ravni, in isto logiko bomo peljali pri prehodu iz osnovne v srednjo šolo. Šele to je
               racionalen sistem. Ne pa, da mi prejudiciramo in določamo vrednost nekega dijaka in
               učenca, ki naj ima možnost vpisa v nadaljnji študij ali šolo ali ne. Obrniti je treba
               logiko, edino to je racionalno. Ampak ta hip tega nismo zmožni narediti, zato bomo
               uvedli nova merila, ta merila bodo pač neki kompromis, vendar zagotovo bodo začasna,
               trajala pa bodo najmanj tri leta, tako si vsaj želim, ker bi vključevala uspeh
               celotne zadnje triade.</p>
            </sp>
            <sp xml:id="SDZ4-Redna-19-2006-07-10.sp96">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Germič.</p>
            </sp>
            <sp xml:id="SDZ4-Redna-19-2006-07-10.sp97">

               <speaker>LJUBO GERMIČ:</speaker>

               <p>Hvala lepa, predsedujoči. Na podlagi poslovniških možnosti predlagam, da glasujemo o
               odgovoru gospoda ministra na moje poslansko vprašanje. Zakaj? Dovolite mi, da še sam
               preberem neke statistike. Letos imamo številčno šibkejšo generacijo, dobrih 22.000,
               ki jih je želelo nadaljevati izobraževanje v srednjem šolstvu. To je skoraj tisoč
               manj kot v letu poprej. Ampak kljub temu bomo imeli bistveno večje število učencev,
               ki so morali letos iti skozi sito, torej izbirno sito, kajti lani se je na šole z
               omejitvijo vpisa želela vpisati le dobra četrtina vseh kandidatov, torej dobrih 25%,
               letos pa na teh šolah ima željo biti več kot tretjina. Torej, najvišji delež po
               šolskem letu po letu 1997, 1998. In izbirni postopek se pelje na 46 šolah, v
               primerjavi recimo z lanskim letom, kjer je bil izbirni postopek na 36 šolah. Ali to
               samo po sebi ne govori dovolj o tem, da postopek, ki smo ga spremenili, smo
               spremenili nedorečeno in danes govorite, da bo veljal nek postopek kriterijev za
               naslednje daljše obdobje, najmanj 3 leta. Jaz se sprašujem, ker vi s tako
               lahkotnostjo govorite, da ni potrebno, da to učenci in starši vedo danes, ker je
               devetletka, v devetem oddelku pravzaprav pred to generacijo že tukaj, da je dovolj
               časa še, če bomo to naredili septembra, oktobra. Gospod minister, govorite, da pač ni
               nujno in da je to možno narediti tudi septembra, in potem boste zopet naslovil
               kritiko na šole, da so zelo slabo pripravile tisti del, za katerega lahko one
               določijo 5 točk. Danes je seveda vprašanje na mizi o tem, ali ni bilo glede na
               statistične podatke, kar je možno zaslediti, bistveno povečan delež tistih, ki so
               zaključili izobraževanje z odličnim uspehom v primerjavi z uspehom leto prej. Ker
               imamo na drugi strani še slabše uspehe na eksternem preverjanju, ki pa ne štejejo, se
               seveda postavlja vprašanje, ko govorite o razbremenitvi učencev in staršev, beremo,
               da eksterno preverjanje naj bo prostovoljno.</p>
            </sp>
            <sp xml:id="SDZ4-Redna-19-2006-07-10.sp98">

               <speaker>PODPREDSEDNIK DR. MARKO PAVLIHA:</speaker>

               <p>Gospod Germič, kaj je postopkovni predlog?</p>
            </sp>
            <sp xml:id="SDZ4-Redna-19-2006-07-10.sp99">

               <speaker>LJUBO GERMIČ:</speaker>

               <p>O tem, da opravimo razpravo odgovorov ministra na moje poslansko vprašanje. Jaz sem
               to navedel že ob začetku, gospod predsedujoči.</p>
            </sp>
            <sp xml:id="SDZ4-Redna-19-2006-07-10.sp100">

               <speaker>PODPREDSEDNIK DR. MARKO PAVLIHA:</speaker>

               <p>Ja, ampak vendarle je šlo to malo predaleč, ne.</p>
            </sp>
            <sp xml:id="SDZ4-Redna-19-2006-07-10.sp101">

               <speaker>LJUBO GERMIČ:</speaker>

               <p>Glejte, govorimo o tem, da so nastali zapleti v zvezi z vpisom v srednje šole v
               letošnjem letu. Vprašanje je v izogib temu, da se predlagajo spremembe tudi za šolska
               leta v naprej, kako so ta merila in kriteriji domišljena in na osnovi tega, kar je
               danes minister tukaj v odgovoru navedel, obstaja bojazen, da bo prihajalo še naprej
               do zapletov. Hvala lepa.</p>
            </sp>
            <sp xml:id="SDZ4-Redna-19-2006-07-10.sp102">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kot veste, pač bo o vašem predlogu državni zbor odločal, ali bo opravil
               razpravo ali ne, na naslednji seji v okviru jutrišnjih glasovanj. Hvala lepa.
               Nadaljujemo s poslanskimi vprašanji. Na vrsti je gospod Samo Bevk, ki bo postavil
               vprašanje, v odsotnosti verjetno, ministru za gospodarstvo. Prosim.</p>
            </sp>
            <sp xml:id="SDZ4-Redna-19-2006-07-10.sp103">

               <speaker>SAMO BEVK:</speaker>

               <p>Hvala za besedo, gospod podpredsednik, spoštovani zbor. Zakon o preprečevanju
               posledic rudarjenja v rudniku živega srebra Idrija v 1. členu določa, da je potrebno
               zavarovati okolje neposredno nad rudnikom ter tako obvarovati mesto Idrija pred
               posedanjem in drugimi posledicami, ki se odražajo v rudarski škodi in zdravstvenem
               stanju nekdanjih rudarjev zaradi dolgoletnega rudarjenja, ter sanirati te posledice
               in zagotoviti sredstva za sanacijo. V zvezi s tem ministra za gospodarstvo mag.
               Andreja Vizjaka sprašujem.</p>
               <p>Kdaj boste občini Idrija vrnili objekte in zemljišče rudnika v državni lasti, ki
               niso v neposredni povezavi z zapiralnimi deli?</p>
               <p>Kako je z izplačilom rudarske škode, ki je iz leta v leto bolj skromna in ne omogoča
               celovite sanacije mesta Idrija zaradi posledic rudarjenja?</p>
               <p>Kako sodelujte z ministrstvom za okolje, ki pripravlja program monitoringa za
               naslednje obdobje v skladu s sprejeto novelo zakona iz leta 2004, in ali se skupaj z
               okoljskim ministrstvom vključujete v sprejemanje strategije Evropske unije o živem
               srebru, kar je eden pomembnejših okoljskih projektov v Evropi?</p>
               <p>Kako sodelujete v projektu sanacije otroškega vrtca v Idriji, ki je obremenjen z
               radioaktivnim radonom in ga bodo v teh dneh zaprli ter otroke preselili na dve
               različni varni lokaciji?</p>
               <p>Sanacija posledic poltisočletnega rudarjenja je zadeva več vladnih resorjev, ki pa
               niso povsem usklajena, zato pričakujem od ministrstva za gospodarstvo in vlade več
               koordinacije in sodelovanja med različnimi ministrstvi, kot so ministrstvo za okolje,
               ministrstvo za zdravje, ministrstvo za šolstvo in ministrstvo za gospodarstvo, ki je
               matično ministrstvo za to področje in za uresničevanje tega zakona. Ker dolgoročni
               program preprečevanja posledic rudarjenja v rudniku živega srebra Idrija velja za
               obdobje 2001-2006, vas na koncu, gospod minister Vizjak, sprašujem:</p>
               <p>Kdaj bo vlada Republike Slovenije sprejela novelo tega programa, saj je jasno, da se
               zapiralna in tudi druga dela v zvezi z zapiranjem rudnika in sanacijo okolja v mestu
               Idrija ne bodo končala z letošnjim letom? Poleg tega me na koncu zanima vsebina tega
               programa in kako pristojno ministrstvo izvaja novelo zakona o preprečevanju posledic
               rudarjenja v idrijskem rudniku, ...<stage>/opozorilni znak za konec razprave./</stage>.. ki je bila
               v tem državnem zboru sprejeta leta 2004. Jaz prosim gospoda ministra, da mi ustno
               odgovori na naslednji seji državnega zbora. Hvala lepa.</p>
            </sp>
            <sp xml:id="SDZ4-Redna-19-2006-07-10.sp104">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolegu Bevku, tudi da ste opredelili, kako naj bo podan odgovor. Vabim pa
               dr. Slavinca, da postavi vprašanje ministru za promet, mag. Božiču. Prosim lepo.</p>
            </sp>
            <sp xml:id="SDZ4-Redna-19-2006-07-10.sp105">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Spoštovani gospod minister mag. Božič!
               Kljub opozorilom, pobudam, predlogom in drugim prizadevanjem se prebivalci Pomurja,
               še posebej tisti, ki živijo ob cesti G1/3, ne morejo znebiti občutka, da jih država
               obravnava kot tretjerazredne državljane. Tudi sklepi in informacije iz zadnje seje
               odbora za sprotno spremljanje izgradnje avtoceste jih niso zadovoljili, nasprotno,
               zmeraj večje je nezadovoljstvo in prav v izogib najradikalnejšim ukrepom, ki jih
               prizadeti ob cesti popolnoma upravičeno napovedujejo za letošnjo jesen, vas,
               spoštovani gospod minister, z naslednjimi vprašanji želim pozvati, da naredimo skupen
               napor in razrešimo nevzdržne razmere, še posebej v Prekmurju. Konkretno, za letos
               napovedana zamenjava oken na zgradbah ob omenjeni cesti, še posebej tistih najbolj
               izpostavljenih, naj bi bila napovedana za realizacijo komaj leta 2007 in 2008. Upam,
               da je vsem jasno, da so to za prebivalce popolnoma nerazumljivi, nesprejemljivi roki,
               saj k sanaciji moramo pristopiti čim prej, ne komaj takrat, ko bo avtocesta že
               zgrajena in seveda več ne bo realne potrebe za to, ker se bodo razmere tako ali tako
               uredile same od sebe. Naslednja stvar, obnova cest v Prekmurju bistveno zaostaja za
               napovedanimi roki in še več, za odseke, na katerih bi se, kot konkretno
               Črešnjevci-Dolnji Lakoš, obnova morala že zaključiti pred dobrima dvema tednoma, še
               ni niti oddano naročilo za dela.</p>
               <p>Zato me zanima, kdaj se bo pričelo z obnovo tega in drugih odsekov ceste in zakaj je
               nastala zamuda in kdo je za to zamudo odgovoren.</p>
               <p>Iz pregleda pogodb za vzdrževanje cest je razvidno, da na območju cestnega podjetja
               Murska Sobota razpisane vrednosti za obnovo rekonstrukcije kažejo na relativno
               najmanjšo vrednost za obnovo enega kilometra ceste, in to razmerje, za ilustracijo,
               je celo 22-krat manjše kot na primer v Ljubljani.</p>
               <p>In na koncu še, spoštovani gospod minister:</p>
               <p>Zakaj ste v uredbi za omejitev prometa na cestah v Republiki Sloveniji v nedeljo
               vožnjo tovornih vozil omejili le do 21. ure, medtem ko na nekaterih drugih območjih
               ta omejitev velja do 24. ure. Lepo se vam zahvaljujem za odgovore. Hvala lepa.</p>
            </sp>
            <sp xml:id="SDZ4-Redna-19-2006-07-10.sp106">

               <speaker>PODPREDSEDNIK DR. MARKO PAVLIHA:</speaker>

               <p>Minister mag. Božič.</p>
            </sp>
            <sp xml:id="SDZ4-Redna-19-2006-07-10.sp107">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod podpredsednik državnega zbora. Spoštovane poslanke in
               poslanci! Hvala za vprašanje, dr. Mitja Slavinec. Same aktivnosti, vezane na
               problematiko glavne ceste G-13 so v zadnjem obdobju zelo velike. Pospešeno se izvaja
               pasivno varovanje pred hrupom, obnova cest in izgradnja površin za pešce, kolesarje
               in traktorje. Pri tem je potrebno povedati, da vse aktivnosti potekajo v skladu s
               predpisanimi postopki in v minimalnih možnih rokih, kot jih predpisuje zakonodaja.
               Glede na navedeno se nikakor ne morem strinjati, da državljane Pomurja država, kar
               zadeva razvoj cestne infrastrukture, obravnava kot tretjerazredne državljane.</p>
               <p>Najprej bi odgovoril na prvo vprašanje glede protihrupne zaščite. Glede pasivne
               zaščite pred hrupom lahko povem, da sta dve študiji in en elaborat že izdelani, dva
               elaborata sta naročena, za 10 naselij pa se za pripravo elaboratov trenutno izbira
               izvajalca. Vrednost elaboratov pasivne protihrupne zaščite, ki bodo izdelani v
               letošnjem letu, presega vrednost 50 milijonov tolarjev. Elaborati so bili naročeni na
               podlagi dodatnih sredstev, ki so bila zagotovljena za kratkoročne ukrepe, ker so bila
               sredstva iz proračuna 2006 že angažirana na podpisanih pogodbah iz leta 2005. S
               postopki za začetek izvedbe pasivne protihrupne zaščite je direkcija Republike
               Slovenije za ceste pričela že v drugi polovici leta 2005, ko je izvedla postopek
               javnega naročila za izvedbo prve faze protihrupne zaščite za Dolnji Lakoš, torej za
               polovico predvidenih objektov. Razpis žal ni uspel, čeprav je k oddaji ponudb
               direkcija Republike Slovenije za ceste povabila osem podjetij, večinoma z območja
               Pomurja. Razpis je bil na to ponovljen in na ponovljenem razpisu so tudi s pomočjo
               nekaterih članov odbora za spremljanje izgradnje avtoceste v Pomurju dobili ponudbo
               enega ponudnika, s katerim je bila 28.10.2005 tudi podpisana pogodba. Izbrani
               izvajalec je dela izvedel do spomladi letošnjega leta. Trenutno je v teku izbira
               izvajalca za izvedbo druge faze protihrupne pasivne zaščite v Dolnjem Lakošu.
               Ocenjena vrednost del znaša 15 milijonov tolarjev, dela bodo izvedena do konca
               letošnjega leta. Do jeseni pa bo direkcija Republike Slovenije za ceste nadaljevala z
               oddajo del za izvedbo protihrupne zaščite v skladu z razpoložljivimi sredstvi in
               izdelanimi elaborati protihrupne zaščite. Skupna ocena predvidenih stroškov za
               izvedbo protihrupne zaščite na G1-3 med Gornjo Radgono in Dolnjim Lakošem znaša 407
               milijonov tolarjev.</p>
               <p>Drugo vprašanje, ki je bilo glede obnove cest, glede zamud pri obnovi cest oziroma
               preplastitev oziroma zaostajanja za napovedanimi roki, lahko odgovorim naslednje.
               Dosedaj so bile vse preplastitve izvedene v najkrajših možnih rokih, če upoštevamo
               dejstva, da so bila sredstva za začetek pri izvedbi obnov zagotovljena šele v juniju
               2005, potem pa je bilo potrebno še potrditi investicijsko dokumentacijo in izvršiti
               postopke javnih naročil. Vsa naročena dela so bila nato opravljena v treh jesenskih
               mesecih leta 2005. Dejstvo je, da dela na nekaterih odsekih še niso končana ali pa
               tudi še ne pričeta, vendar je razlog za to izključno v pomanjkanju finančnih
               sredstev.</p>
               <p>Vrednost opravljenih gradbenih del in projektnih naročil v letu 2004 je znašala 138
               milijonov tolarjev, v lanskem letu pa kar milijardo 174 milijonov tolarjev. Ker so
               bila za izvedbo del v letu 2005 angažirana in porabljena proračunska sredstva za leto
               2006 in ob enem angažirana tudi sredstva iz proračuna 2007, se v letošnjem letu za
               enkrat izvajajo le dela na ureditvi odseka ceste med Gornjo Radgono in naseljem
               Melje, ki so sedaj že v zaključni fazi. Z vladno prerazporeditvijo je bilo
               zagotovljenih tudi 360 milijonov tolarjev za nadaljevanje realizacije kratkoročnih
               ukrepov, ki se bo pričela takoj po sklenitvi ustreznih pogodb oziroma aneksov k
               podpisanim pogodbam. Dela se bodo jeseni izvajala tudi na podlagi sredstev proračuna
               2007. V državnem proračunu bo v letih 2007 in 2008 tako potrebno poleg že
               zagotovljenih sredstev zagotoviti še sredstva v višini cirka 870 milijonov tolarjev.
               Pred zagotovitvijo teh dodatnih sredstev za realizacijo vseh z oborom za sprotno
               spremljanje izgradnje avtocest v Pomurju dogovorjenih ukrepov ne bo možna. Še nekaj
               besed o zavarovanem cestnem območju Cestnega podjetja Murska Sobota. Glede zneskov za
               vzdrževanje cest vam lahko povem, da vaša trditev pač ne drži. Iz analize podatkov na
               vseh vzdrževanih postavkah je razvidno, da je po pogodbi za redno vzdrževanje cest na
               področju Cestnega podjetja Murska Sobota namenjenih 962.755 tolarjev na kilometer
               ceste. Najmanjši odsek ceste po posameznem območju, na kilometer ceste pa je v višini
               955.678 tolarjev. Ob tem naj še dodam, da višina sredstev ni odvisna samo od dolžine
               cest po posameznem območju, temveč še od veliko faktorjev, kot so red ceste, stanje
               vozišča, ostrost zime v posameznem letu in drugo. Ker mi zmanjkuje časa, upam, da mi
               bo uspelo.</p>
            </sp>
            <sp xml:id="SDZ4-Redna-19-2006-07-10.sp108">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Slavinec, verjetno dopolnitev odgovora.</p>
            </sp>
            <sp xml:id="SDZ4-Redna-19-2006-07-10.sp109">

               <speaker>DR. MITJA SLAVINEC:</speaker>

               <p>Ja, seveda, iz dveh razlogov, da bo ministru omogočeno nadaljevanje odgovora in ker
               tudi nisem zadovoljen z odgovori. Najprej konkretna stvar, da moji podatki ne držijo,
               ne drži podatek, da so Pomurci obravnavani kot tretjerazredni, obravnavi so kot 22
               razredni državljani, je res 22-kratni faktor. In sicer za 440,992 kilometra cest na
               območju 7 je namenjenih 114 milijonov, kar znese približno 250.000 na kilometer.
               Govorimo o razpisani vrednosti DRSC za obnovo in rekonstrukcijo cestnega območja
               Republike Slovenije. Za 674 kilometrov na območju dva pa je 2,5 milijarde; še večji,
               tisti največji faktor pa je na cestnem podjetju Ljubljana, območje 5, kjer je za 857
               kilometrov 4 milijarde 759. Torej, pet in pol milijona na kilometer, 22-kratni
               faktor.</p>
               <p>Druga stvar pa, zmanjkalo je denarja, ampak jaz sem vprašal, zakaj zmanjkuje denarja
               in zakaj se najmanj investira na najbolj ogroženi cesti v Sloveniji. Ministrstvo in
               vi kot minister ste prav gotovo dolžni zagotoviti takšne prioritete, da se sanirajo
               razmere, ki so najbolj ogrožene. In s tem se verjetno lahko vsi skupaj strinjamo, da
               bolj ogrožene ceste kot je G1-3, še posebej na območju Prekmurja, kjer večina cest
               teče skozi naselja, v Sloveniji ni in zaradi tega je bilo moje vprašanje postavljeno,
               da vas ponovno opozorimo, da se zavedate tega in da s skupnimi napori res preprečimo
               tisto, kar se že napoveduje za jesen. Hvala lepa.</p>
            </sp>
            <sp xml:id="SDZ4-Redna-19-2006-07-10.sp110">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, ponovno.</p>
            </sp>
            <sp xml:id="SDZ4-Redna-19-2006-07-10.sp111">

               <speaker>MAG. JANEZ BOŽIČ:</speaker>

               <p>Hvala lepa za možnost dodatnega pojasnila oziroma za dokončanje na zastavljena
               vprašanja.</p>
               <p>Glede odredbe o omejitvi prometa bi nadaljeval. Omejitve so različne glede na namen
               in obdobje, ki ga posamezna omejitev zasleduje, pri usklajevanju odredbe o omejitvi
               prometa smo zasledovali tudi gospodarski pomen in v odredbi splošna omejitev, ki
               velja celo leto, ob nedeljah, razen v času turistične sezone, smo skrajšali iz 22. na
               21. uro. Na določenih cestah, kot pravilno ugotavljate tudi vi, gospod poslanec, pa
               velja, res je omejitev do 24. ure, vendar v samo tako imenovani turistični sezoni, ki
               je glede na odredbo od vključno zadnjega konca tedna v juniju do vključno prvega
               konca tedna v septembru. To so najbolj obremenjeni odseki cest, ki v glavnem vodijo
               proti slovenski obali in Istri, kot so avtocesta Ljubljana-Klanec, regionalna cesta
               Ljubljana-Klanec- ...<stage>/Nerazumljivo./</stage>..., cesta Škofije-Sečovlje, Kopa-Dragonja in
               proti Kvarnerskemu zalivu na cesti Postojna-Jelšane. Kljub omejitvi, ki traja na
               cestah do 24. ure, pa je po avtocesti iz smeri Ljubljana proti Divači v času med
               turistično sezono med 22. in 24. uro dovoljen promet. Na ministrstvu za promet
               poskušamo omejitev tovornega prometa urejati na način, s katerim skušamo zadovoljiti
               potrebam po čim večji stopnji mobilnosti in varnosti ter čim manj omejevati tovorni
               promet, ki predstavlja pomembno storitev znotraj nacionalnega gospodarstva.</p>
               <p>Dolžan sem še dodaten komentar, ki ste ga dali. Lahko rečem, da se na našem
               ministrstvu zelo močno in z zelo veliko angažiranostjo trudimo za ureditev razmer na
               G-13 cesti, in sicer mnogo aktivnosti poteka, kot sem omenil, ne nazadnje tudi sama
               gradnja avtoceste poteka v korakih, kot smo si jih zastavili. Skratka, sem optimist,
               ne glede na to pa seveda pozivam prebivalstvo, da moramo potrpeti še nekaj mesecev,
               ki nam preostane do zaključka gradnje avtoceste, to je nekaj mesecev, do konca leta
               2008, ko bo avtocesta v Pomurju tudi zgrajena. Hvala lepa.</p>
            </sp>
            <sp xml:id="SDZ4-Redna-19-2006-07-10.sp112">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Nadaljujemo z vprašanji, na vrsti je gospod mag. Sajovic, ki bo postavil
               vprašanje odsotnemu ministru za gospodarstvo, če to želi storiti.</p>
            </sp>
            <sp xml:id="SDZ4-Redna-19-2006-07-10.sp113">

               <speaker>MAG. BORUT SAJOVIC:</speaker>

               <p>Hvala lepa, gospod podpredsednik, kolegice in kolegi. Vprašanje zastavljam ministru
               za gospodarstvo, gospodu Vizjaku, in od njega na naslednji seji pričakujem ustni
               ugovor.</p>
               <p>Gre za pobudo, vprašanje, v bistvu pa tudi prošnjo, da se osebno kot minister
               aktivneje vključi v vlogo pri reševanju problematike nekaterih gorenjskih podjetij, v
               katerih ima veliko vlogo in pomemben lastniški delež tudi ta država in vlada, katere
               minister je gospod Vizjak. V mislih imam predvsem dve podjetji. Eno je podjetje Iskra
               Imeco iz Kranja, drugo pa je podjetje PGP, ki je sestavni del podjetja Peko, ki je
               Peko d.d., ki je pa v večinski lasti države. Obema podjetjema je skupno kar nekaj
               stvari. Obe podjetji sta v zadnjih dveh letih zapadli v resne gospodarske težave in v
               obeh podjetjih dela veliko število prebivalcev občine Tržič, kateri pripadam, moram
               reči, da sta za občino Tržič podjetji izredno pomembni, tudi Iskra Imeko, ker kljub
               temu, da podjetje leži v sosednji občini, v njem dela izredno veliko število
               Tržičanov, občina Tržič pa ima po raziskavah zavoda za zaposlovanje v tem trenutku na
               Gorenjskem najvišjo brezposelnost in seveda najnižje plače v regiji, tako da boste
               lahko razumeli našo skrb, za kaj gre. Mislimo, da se ministrstvo za gospodarstvo
               glede na delež, ki ga imata KAD in SOD v teh dveh podjetjih, drži nekako preveč ob
               strani, pričakovali smo odločnejšo besedo, predvsem pa ukrepanje samega gospoda
               ministra, kajti določena ravnanja kažejo, da tako ministrstvo kot KAD in SOD v vseh
               teh aktivnostih niso usklajeni. Da pa gre seveda za velik, izredno pomemben in močan
               vpliv politike na to zgodbo, pa dokazujejo naslednji podatki. V KAD-u je
               podpredsednica nadzornega odbora gospa Andrijana Starina Kosem, poleg tega je gospod
               Gregor Gomišček predsednik skupščine KAD-a, predsednik uprave KAD-a je Tomaž Toplak
               in Janez Janša je predsednik skupščine SOD-a. Vsi ti ljudje pripadajo eni politični
               opciji, ki mora v tem trenutku prevzeti tudi ključne ukrepe in odgovornost, da se ta
               zgodba reši tako, kot si vsi želimo, to se pravi, da se ohrani premoženje malih
               delničarjev, da se ohranijo vsa delovna mesta in da se proizvodnja nadaljuje. Hvala
               lepa.</p>
            </sp>
            <sp xml:id="SDZ4-Redna-19-2006-07-10.sp114">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji bo postavil vprašanje ministru za delo, družino in socialne
               zadeve, mag. Drobniču, Matjaž Han. Prosim.</p>
            </sp>
            <sp xml:id="SDZ4-Redna-19-2006-07-10.sp115">

               <speaker>MATJAŽ HAN:</speaker>

               <p>Hvala lepa za besedo, spoštovani podpredsednik. Spoštovani ministri, spoštovani
               zbor! Zavod Republike Slovenija za zaposlovanje je nedavno objavil podatke, ki kažejo
               na to, da imamo v Sloveniji trenutno najnižje število registriranih brezposelnih
               oseb. Če ta podatek gledamo izolirano, bi lahko rekli, da je stanje na tem področju v
               Sloveniji solidno. Žal ali na srečo poznamo pregovor, da hudič tiči v podrobnostih.
               Hitro zmanjševanje števila brezposelnih namreč ne temelji na pospešenem zaposlovanju
               brezposelnih, ampak na dosti manj spodbudnih administrativnih ukrepih. To v praksi
               pomeni, da se brezposelni niso zaposlili, ampak jih je zavod iz takšnih ali drugačnih
               razlogov umaknil iz evidence iskalcev zaposlitve. Letos se je glede na enako obdobje
               lani zaposlilo le približno 1400 oseb več. Število odstranjenih iz evidenc pa je v
               enakem obdobju kar za 8.000 oseb višje kot lani, takšnih, ki jih je zavod umaknil iz
               evidence, ker niso bili na voljo za zaposlitev, so odklonili ponujeno delo ali
               vključitev v ukrep aktivne politike zaposlovanja ali pa so delali na črno, je bilo
               lani skoraj 6500, letos v enakem obdobju pa slabih 9700 ljudi. To pomeni povečanje za
               50%, kar je skrajno nenavadno, če vemo, da zavod letos dela pod enako zakonodajo kot
               v lanskem letu.</p>
               <p>Spoštovani minister, očitno ste si za zgled zmanjševanja brezposelnosti vzeli kolega
               Viranta, ki je tako elegantno oklestili število zaposlenih v javni upravi s tem, da
               je spremenil metodologijo in določenih kategorij enostavno ni več hotel imeti
               zaposlenih. Tudi nekateri zakonski ukrepi, ki ste jih pripravili in jih bomo
               obravnavali na tej seji, bodo povzročili določen odliv iz evidenc brezposelnosti.
               Siljenje ljudi, da morajo sprejeti vsako zaposlitev ali celo neplačano delo, ne da bi
               jih na kakršenkoli način za to stimulirali in nagradili, bo imelo za posledico, da bo
               marsikdo zamahnil z roko in si denar za preživetje poiskal z delom na črno, uradno pa
               ga med iskalci zaposlitve ne bo več.</p>
               <p>Spoštovani minister, na osnovi navedenega vas sprašujem, kako komentirate podatke
               Zavoda Republike Slovenije za zaposlovanje o številu brezposelnih, ki naj bi bilo
               rekordno nizko kljub temu, da v Sloveniji ne beležimo opaznejšega povečanja števila
               delovnih mest. In zakaj ob tako odlični statistiki na področju brezposelnosti
               Slovenija potrebuje korenite spremembe na področju zaposlovanja, za kar se vi osebno
               zavzemate. Hvala lepa.</p>
            </sp>
            <sp xml:id="SDZ4-Redna-19-2006-07-10.sp116">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, samo besedo ali dve. Lepo prosim cenjene kolege
               poslanke in poslance, naj ne omenjajo v svojih vprašanjih drugih ministrov, ker
               nimajo te možnosti, da odgovarjajo. Vsi poznamo poslovnik, dajmo se ga držati tako,
               kot je treba, kot pritiče tej instituciji. Sedaj pa vabim gospoda ministra Drobniča,
               da odgovori na vprašanje.</p>
            </sp>
            <sp xml:id="SDZ4-Redna-19-2006-07-10.sp117">

               <speaker>MAG. JANEZ DROBNIČ:</speaker>

               <p>Nekaj statističnih podatkov statističnega urada, ki jih imate možnost kjerkoli
               videti. V letošnjem letu se je število delovno aktivnega prebivalstva povečalo za
               6.320, od 813.558 v mesecu decembru, toliko jih je bilo leta 2005, in sedajle v
               aprilu, še ne pol leta, na 819.878. Takšen je podatek, 6.000 več aktivnosti. Zato
               pojasnjuje tudi brezposlenost. V letošnjem se je število registriranih brezposelnih
               zmanjšalo za 7.700 oseb, in sicer od 92.575 v mesecu decembru na 84.875. Pri tem ste
               omenili tudi to statistični podatek na posebni evidenci. V okviru prejšnje vlade je
               bila uvedena posebna evidenca, na katero je prišlo približno 14.500 brezposelnih, s
               katero se je statistično zmanjšala brezposelnost, dejansko pa ne. To posebne evidence
               v okviru mandata, sedaj skorajda dve leti, nismo bistveno povečali, zagotovo ne v
               takšni količini, kot je bila v prejšnjem mandatu. Zato je zmanjšanje brezposelnosti
               predvsem dejavnik aktivnosti, ki se dogajajo na trgu dela. V letošnjem letu se je
               število registriranih brezposelnih zmanjšalo za 7.700 oseb, od 92.575 na 84.875 na
               koncu junija 2006. To je najmanjša brezposelnost v poosamosvojitvenem obdobju. To je
               dejstvo. To lahko vsak vidi. Anketna brezposelnost, merjena po metodologiji
               mednarodne organizacije za delo, kaže zmanjšanje brezposelnosti že v prvem četrtletju
               iz 7,3% na 6,9%. To zavod za zaposlovanje ne dela, to dela statistični urad po
               mednarodnih standardih. Sedaj bomo dobili predvidoma tudi naslednji kazalec za drugo
               četrtletje, vendar ga zaenkrat še nimam. V letošnjem letu se je povečalo zaposlovanje
               brezposelnih, in sicer letos je bilo zaposlenih 30.341 oseb ali za 4,7% več kot v
               primerljivem obdobju lani. V letošnjem letu, v prvem polletju se je zaposlilo 986
               invalidov, kar je za 38% več kot lani v istem obdobju, ker smo uvedli kvotni sistem
               za zaposlovanje. S tem so seveda tudi zadovoljni socialni partnerji, predvsem
               sindikati. V letošnjem prvem četrtletju se je po podatkih statističnega urada
               povečalo število prostih delavnih mest za 2091, to je za približno 20%. To so pač
               podatki, ki jim ni mogoče oporekati.</p>
               <p>Torej, zakaj delamo reforme? Zato, ker me kot ministra seveda skrbi tudi ta
               preostali del brezposelnih, ki je sicer zmanjšan, četudi je to 50.000 brezposelnih,
               je še vedno veliko stisk in problemov v družini, zato smo dolžni izvajati reforme, ki
               bodo zagotavljale večje število delavnih mest, večjo blaginjo, zato smo pripravili
               tudi zakone, ker bo več reda, kjer bo manj dela na črno, zato smo tudi pripravili
               zakon o preprečevanju dela na črno, ki bo delo prejšnjih vlad nadgradil, izboljšal
               tako, da bomo imeli boljše rezultate. Pospešiti moramo tudi zaposlovanje težje
               zaposljivih oseb. V zakonu o zaposlovanju so sedaj ukrepi in to ne ukrepi aktivne
               politike zaposlovanja, ki so odvisni od denarja, ki je namenjen za aktivno politiko
               zaposlovanja, ampak v vsakem primeru za starejše od 55 let, za mlajše do 28 let in za
               ženske, da jih ne bi delodajalci zapostavljali.</p>
               <p>Zakaj smo jih toliko črtali? Navajate razloge, ker niso hoteli sprejeti zaposlitev,
               ker delajo na črno. Mislim, da se celotna avdienca tukaj strinja, da smo črtali na
               zavodu za zaposlovanju; očitno imajo druge razloge za preživljanje in takšnim seveda
               ni potrebno v takšni meri pomagati pri zaposlitvi, zato se zavod z zaposlovanjem
               usmerja k tistim, ki resnično potrebujejo delo. Podpiramo delo Zavoda za
               zaposlovanje, ki usmerja svoje aktivnosti v tiste, ki želijo delati. Trenutno
               potrebujemo 3.000 voznikov, približno 400 sezonskih delavcev in 2.000 zidarjev in še
               nekatere druge profile na storitvenem področju, negi, zdravstvu, informatiki,
               matematikov, potem prevajalcev, glasbenikov in podobno.</p>
            </sp>
            <sp xml:id="SDZ4-Redna-19-2006-07-10.sp118">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel. Hvala lepa. Kolega Han, prosim.</p>
            </sp>
            <sp xml:id="SDZ4-Redna-19-2006-07-10.sp119">

               <speaker>MATJAŽ HAN:</speaker>

               <p>Hvala lepa. Spoštovani minister, statistike so ena stvar, življenje je pa, jaz
               mislim, čisto nekaj drugega. Z vašim odgovorom jaz sicer sem lahko delno zadovoljen,
               ne morem pa biti v celoti. Kot opozicijski poslanec ste trdili, da so številke
               registriranih brezposelnih netočne, zavajajoče in lažne, to govorim v prejšnjem
               mandatu. Med registrirane brezposelne bi po takratnem vašem prepričanju namreč morali
               vključiti tudi več kot 13.000 oseb iz tako imenovane posebne evidence, gre za osebe,
               ki uveljavljajo pravice iz pokojninskega in invalidskega zavarovanja in ki niso
               aktivni iskalci zaposlitve. Po prevzemu funkcije ministra pa ste očitno obrnili
               ploščo, ne samo, da niste teh ljudi uvrstili v evidenco brezposelnih, celo obratno,
               dobro skrbite, da se brezposelni odlivajo v tako imenovano posebno evidenco, ki ste
               jo prej tudi imenovali.</p>
               <p>Če bi se število brezposelnih resnično zmanjševalo tako hitro, kot kažejo
               statistike, ne poznam ministra za delo, ki bi šel spreminjat sistem in tvegal, da se
               te trendi obrnejo. Zato vas, spoštovani minister, prosim, kaj se dejansko skriva za
               vašim poudarjanjem potrebi po večji fleksibilnosti na trgu dela in zmanjševanja
               pravic zaposlenih? Sistem, za katerega trdite, da je preveč tog, očitno deluje zelo
               dobro. Hvala lepa.</p>
            </sp>
            <sp xml:id="SDZ4-Redna-19-2006-07-10.sp120">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, ponovno.</p>
            </sp>
            <sp xml:id="SDZ4-Redna-19-2006-07-10.sp121">

               <speaker>MAG. JANEZ DROBNIČ:</speaker>

               <p>Hvala lepa. Vam bom še navedel točne podatke ob tej posebni evidenci, ki jo je uvedel
               gospod Dimovski, moj predhodnik, minister iz vaše stranke.</p>
               <p>V decembru leta 2004, veste, kaj je to bilo, je bilo na tej posebni evidenci kar
               14.306 oseb, in to se je v dveh letih napolnila ta evidenca zaradi statističnih
               podatkov. Na koncu junija 2006 približno v takšnem obdobju se je ta številka povečala
               ne za 1000 oseb, zakaj tega nisem torej črtal, da bi se lotil, kar je prejšnji
               minister. Prvič, nisem hotel vsega podirati, kar je postavil. Drugič, če bi to
               evidenco izbrisal, bi moral vse spraviti v aktivno evidenco in mednarodni javnosti
               pojasniti, kaj se je zgodilo v Sloveniji, da se je za toliko spremenila
               brezposelnost. Ker se dejansko pa nič ni zgodilo in bi bilo zelo zanimivo se
               spraševati, kako to pojasniti, nič se ni zgodilo, pa za 15 tisoč več brezposelnih,
               ker je prejšnji minister uvedel neko čudno evidenco. Ja, uvedel jo je v prejšnjem
               mandatu. Ta evidenca je na takšni ravni kot je, nič se ne povečuje, v tem je, nič se
               ne povečuje. Z ukrepi aktivne politike zaposlovanja, kar sedaj predlagamo, se bo pa
               zmanjševalo, ampak to ni bila inovacija te vlade. Je pa res, da so težko zaposljive
               te osebe, to je pa dejstvo.</p>
            </sp>
            <sp xml:id="SDZ4-Redna-19-2006-07-10.sp122">

               <speaker>PODPREDSEDNIK DR. MARKO PAVLIHA:</speaker>

               <p>Gospod minister, tudi vas moram opozoriti, da prejšnji minister ne more odgovarjati
               na vaša vprašanja.</p>
            </sp>
            <sp xml:id="SDZ4-Redna-19-2006-07-10.sp123">

               <speaker>MAG. JANEZ DROBNIČ:</speaker>

               <p>Se opravičujem, ampak sem bil dolžan pojasniti, kdaj je bilo to, leta 2002 je bila
               uvedena ta evidenca, je pa to javno dostopen podatek in ga lahko dobite.</p>
               <p>Tudi upoštevajoč, če se je za 1000 povečala ta umestitev na evidence, je pa padec
               brezposelnosti od 92 tisoč lanskega leta dosedaj na 84 tisoč. Pomemben statistično
               signifikanten kaže tudi, je skladen s standardi ILO in temu ni kaj moč za oporekati.</p>
               <p>Vesel bom, če skupaj upoštevamo oziroma sprejmemo tudi dodatne ukrepe za še dodatno
               zmanjšanje brezposelnosti. In tudi vaši predlogi, ki ste jih imeli v okviru
               partnerstva za razvoj v smislu tega zakona, so dobrodošli in konstruktivni, to sem
               tudi že povedal.</p>
            </sp>
            <sp xml:id="SDZ4-Redna-19-2006-07-10.sp124">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Cvikl, to je sicer silno neobičajno, da med poslanskimi vprašanji
               dajemo proceduralne predloge.</p>
            </sp>
            <sp xml:id="SDZ4-Redna-19-2006-07-10.sp125">

               <speaker>MAG. MILAN M. CVIKL:</speaker>

               <p>Gospod predsednik, jaz bi rad samo povedal, da sem proceduralno želel narediti točno
               to, kar ste tudi vi sami. Prej ste namreč poslance opozicije, seveda, opozarjali,
               kako ni v redu, da govorijo o ministrih, ki jih ni tukaj. In gospod minister za delo,
               družino in socialne zadeve je kar nekaj časa govoril o ministru, ki ga ni tukaj. Zato
               bi seveda bilo prav, da bi pač ministra na to opozorili. Samo to sem želel in se
               seveda zahvaljujem, da ste vi kot predsedujoči to ugotovili in gospoda ministra
               opozarjali. Sploh pa večina iz te vlade, sedaj že po skoraj dveh letih, še kar govori
               o bivših ministrih. Hvala lepa.</p>
            </sp>
            <sp xml:id="SDZ4-Redna-19-2006-07-10.sp126">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. To sicer ni bil postopkovni predlog, ampak se zahvaljujem za podporo in
               dajem besedo dr. Gantarju, ki bo postavil vprašanje dr. Virantu, ministru za javno
               upravo.</p>
            </sp>
            <sp xml:id="SDZ4-Redna-19-2006-07-10.sp127">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovana ministra in odhajajoči minister. Najprej
               pa seveda gospodu ministru Virantu. Prejšnji teden ste se, gospod minister, pohvalili
               z uspešno izvedenim javnim razpisom za storitve mobilne telefonije. Sam razpis, kot
               vemo, je obsegal dva sklopa, v sklopu ena so bile zajete storitve tako imenovane
               govorne telefonije, vključno z nekaterimi drugimi storitvami, ki tehnično niso ravno
               govorna telefonija, kot je SMS, odjemnik elektronske pošte in podobno. V sklopu dva
               pa so bile zajete storitve prenosa podatkov, s čimer verjetno mislite storitve
               prenosov podatkov po hitrih mobilnih omrežjih na terminale, ki se imenujejo
               računalniki, ne pa mobilni telefonski aparati. Kot najboljši ponudnik za sklop 1 je
               bil izbran Mobitel d.d., za sklop dva pa Simobil d.d. Kot je razvidno, je bil
               ponudnik za ceno klica znotraj mobitelovega poslovnega uporabnika "javna uprava", je
               bila tarifa 2,78 SIT na minuto. Ta cena je sicer, kot minister verjetno ve, enaka
               Mobitelovi ceni, ki jo Mobitel ponuja vsem velikim poslovnim uporabnikom, pri čemer
               so za njega veliki poslovni uporabniki že od 2 do 4 naročniška razmerja naprej, kar
               je zelo zanimivo. Torej, tu je razpis dosegel samo to, kar je v ceniku Mobitel že
               sicer ponujal.</p>
               <p>Sprašujem ministra z podvprašanjem: Ali so bile tarife za govorno telefonijo pred
               tem razpisom že oblikovane po cenikih za Mobitelovo poslovno omrežje, kadar je šlo za
               Mobitelove uporabnike ali ne, v javni upravi?</p>
               <p>Drugič me zanima ta delitev na sklop 1 in sklop 2, saj je znano, da elektronske
               komunikacije mobilne konvergirajo in pri govorni telefoniji imamo celo vrsto
               podatkovnih prenosov, ki sem jih že omenil, hkrati pa preko tako imenovanih prenosov
               podatkov lahko opravljamo telefonijo preko "voice over IP", se to konvergira. In
               tretjič.</p>
               <p>Kakšna je tarifa za priključno takso naročnine za storitve iz sklopa 1, ker te nisem
               razbral iz podatkov, ki ste jih objavili? Hvala.</p>
            </sp>
            <sp xml:id="SDZ4-Redna-19-2006-07-10.sp128">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem ministru dr. Virantu.</p>
            </sp>
            <sp xml:id="SDZ4-Redna-19-2006-07-10.sp129">

               <speaker>DR. GREGOR VIRANT:</speaker>

               <p>Hvala lepa, gospod podpredsednik. Hvala tudi za poslansko vprašanje. Pred izvedbo
               tega krovnega oziroma skupnega javnega naročila je sklepanje naročniških razmerjih
               potekalo parcialno, v glavnem na podlagi naročil male vrednosti. Ni bilo enotnega
               pristopa do mobilne telefonije in s tem tudi ni bil izkoriščen potencial državne
               uprave in njene konkurenčne prednosti kot velikega poslovnega sistema. Kar se tiče
               tarife za storitve govorne telefonije znotraj posameznih ministrstev in drugih
               organov, je večina ministrstev res imela to tarifo, vendar pa celotna državna uprava
               ni bila tretirana kot enotno poslovno okolje in smo se zato med ministrstvi med
               različnimi organi klicali po višji tarifi. Zato smo se odločili za enotni pristop in
               če se odločiš za enotni pristop in greš v naročilo za celotno državno upravo in pri
               tem povabiš tudi občine, sodišča, državni zbor in druge, da pristopijo, potem je
               treba ravnati skladno z zakonom o javnih naročilih, dati možnost vsem operaterjem, ki
               so na trgu, in omogočiti tudi konkurenco med njimi. Na podlagi tega javnega razpisa
               smo dejansko oddali javno naročilo za dva sklopa, pri čemer smo kot merila upoštevali
               izključno ceno, in sicer cene storitev glede v košarici, ki je odsev naše dejanske
               uporabe, torej simulirali smo dejansko uporabo povprečnega uporabnika v državni
               upravi, kakšna je struktura te porabe, koliko se kličemo med seboj, koliko kličemo
               recimo zunanje partnerje, koliko se kliče v tujino, koliko se kliče v Mobitelovo,
               Simobilovo omrežje, v stacionarno omrežje in tako naprej, tako da je bilo merilo
               izraženo v obliki zelo dolge formule, na podlagi katere je bil Mobitel izbran kot
               najugodnejši ponudnik za storitve govorne telefonije in nakup mobilnih aparatov, pri
               čemer je res, da cena pogovorov znotraj poslovnega okolja javne uprave stane toliko,
               kot tudi sicer Mobitel ponuja velikim poslovnim uporabnikom, medtem ko so pri drugih
               storitvah cene nižje. Tako je recimo cena klica v Mobitelovo omrežje 15 tolarjev, VPO
               paket Mobitela po ponuja 20 tolarjev, cena klica v Simobil omrežje je 29, v VPO paket
               pa 39. Cena enega SMS-a 10 tolarjev, v VPO paketu pa 20 tolarjev. Mi smo na primeru
               našega ministrstva izračunali, da je prihranek 27% samo zaradi teh nižjih cen. Če je
               bila prej povprečna uporaba 12.900, bi bila po teh novih cenah 9.000 tolarjev, pri
               čemer je še dodaten prihranek cena aparatov treh kategorij, to je 3.900. 9.900 in
               39.900, namesto cen, ki jih ponuja Mobitel v svojem velikem poslovnem paketu, ki so
               pa 29.900 v primerjavi s 3.900, 60.900 v primerjavi z 9.900 in 60.000 v primerjavi z
               39.900. Ob tem je dodaten prihranek to, da bodo vsi naročniki v enotnem poslovnem
               okolju državne uprave plus vse občine, ki so želele pristopiti, plus sodišča, plus
               državni zbor, državni svet in še nekateri drugi, zavod za zdravstveno zavarovanje
               tretirani kot enotno poslovno okolje in se bomo tudi med seboj klicali po tej nizki
               tarifi oziroma po tej tarifi 2,784 tolarjev z upoštevanim DDV-jem.</p>
               <p>Zakaj smo šli v dva sklopa? Ocenjujemo, da se prva storitev uporablja oziroma ne
               samo da ocenjujem, ampak je to dejstvo, da se prva storitev uporablja za govorno
               telefonijo, katere neznaten del je prenos podatkov, čeprav je res, da tudi v okviru
               te storitve poteka prenos podatkov, na primer pošiljanje sporočil. Drug sklop pa je
               namenjen zgolj prenosu podatkov z uporabo posebne kartice za prenos teh podatkov na
               prenosnih računalnikih, zato sta ti dve storitvi ločljivi. Ta ločitev je pomembna
               tudi z vidika gospodarnosti. To se je tudi izkazalo empirično, kjer je bil za sklop 2
               izbran ugodnejši ponudnik. Če bi vse storitve jemali v okviru enega sklopa, bi ne
               dobili v vsakem sklopu ugodnejšega ponudnika. Tako smo tudi na ta način nekaj
               prihranili.</p>
               <p>Še odgovor na vprašanje glede takse naročnine. V prvem sklopu priključne takse ni.
               Naročnina pa znaša 1.000 tolarjev.</p>
            </sp>
            <sp xml:id="SDZ4-Redna-19-2006-07-10.sp130">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Gantar.</p>
            </sp>
            <sp xml:id="SDZ4-Redna-19-2006-07-10.sp131">

               <speaker>DR. PAVEL GANTAR:</speaker>

               <p>Hvala za pojasnila za tiste podatke, ki jih sam nisem uspel odkriti oziroma jih ni
               bilo. Najprej bi rekel to, da dejstvo, da je šla javna uprava v razpis, je vsekakor
               dobro in je treba pozdraviti. To se je moralo zgoditi. Vprašanje pa je, vsaj jaz na
               to gledam iz različnih zornih kotov. En zorni kot je seveda stroški v javni upravi.
               Ta razpis bo gotovo na nek način prav gotovo prispeval k zmanjšanju stroškov
               telefonije v javni upravi. Toda ali ste se, minister, kdaj vprašali, da bi morali
               pravzaprav storiti to, kar so storili v vseh državah, in sicer uporabniki mobilnih
               telefonov, službeni uporabniki mobilnih telefonov naj jih ne uporabljajo v osebne
               namene, ne pa razni limiti in tako naprej. Če sem bil kje v tujini, sem videl
               uradnike ali visoke funkcionarje, ki so imeli pri sebi dva telefona: službenega in
               privatnega. In praviloma, seveda, na službenega niso telefonirali oziroma so
               sporočili, kateri so tisti klici, ki so privatni in so bili obračunani posebej. To je
               prva zadeva, s katero bi lahko močno znižali stroške v tem segmentu.</p>
               <p>Drugič je treba reči, pri sklopu dva - torej drugič je razdelitev med dva glavna
               operaterja, to je vprašanje tržnosti. Rad bi omenil to, da bi prej pričakoval, da in
               eden in drugi operater dobita in drugi sklop v nekem določenem razmerju, kot pa to,
               kar se je zgodilo sedaj, ker so tistih nekaj Simobilovih odtrgali iz javne uprave.
               Zato seveda menim, da ste s tem, s takšnim razpisom kršili 28. člen zakona o
               elektronskih komunikacijah, ki preprečuje dajanje neupravičeno prednosti določenim
               končnim uporabnikom, kar se kaže pri določenih cenah, ki so nižje, kot ste jih
               navedli, in to je seveda resno vprašanje.</p>
            </sp>
            <sp xml:id="SDZ4-Redna-19-2006-07-10.sp132">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Minister želite še dodatno pojasnilo? Prosim.</p>
            </sp>
            <sp xml:id="SDZ4-Redna-19-2006-07-10.sp133">

               <speaker>DR. GREGOR VIRANT:</speaker>

               <p>Hvala. To vprašanje je bilo večkrat zastavljeno, ali skozi to javno naročilo tudi
               nekako uravnavamo konkurenco na trgu elektronskih komunikacij. Moj odgovor na to
               vprašanje je vedno bil: v fazi javnega naročila, v fazi razpisa smo konkurenco odprli
               na najbolj pošten in transparenten možen način, ker smo vsem ponudnikom omogočili
               enake možnosti, da se potegujejo za ta posel. Res je, da je na prvi razpis padla
               revizija Western Wireless, torej podjetja, ki se je kasneje s slovenskega trga
               umaknilo, tako da danes, gledano za nazaj jemljem to revizijo, ta revizijski zahtevek
               kot dokaj neresen. Vendar smo potem v drugi fazi razpis peljali do konca, revizije na
               razpisna merila ni bilo, kar pomeni, da sta ponudnika, oba operaterja pristala na
               pravila igre, in šlo je za pošten konkurenčni boj, tudi na izbiro ni nobene revizije.
               Jaz mislim, da to izkazuje, da se oba strinjata, da je šlo za pošten konkurenčen boj.
               Kot naročnik moramo ravnati racionalno, to je bistvo javnih naročil, torej priti do
               storitve, ki ustreza določenim standardom, na najugodnejši možni način. To smo z
               razpisom zagotovili, prihranke ocenjujemo, tisti zanesljivi prihranki so približno
               okoli ene tretjine, to so ti, ki sem jih našteval, torej nižje cene tistih storitev,
               ki sem jih našteval, plus 40 milijonov letno na samih aparatih. In pa neka ocena,
               tukaj pa priznam, da je bolj "čez prst", koliko bomo prihranili s tem, da uprava
               postaja enotno poslovno okolje, to je moja ocena, okoli 140 milijonov dodatnih. Tako
               s tega vidika imam kar dober občutek glede izvedenega javnega razpisa. To je glede
               tega vprašanja.</p>
               <p>Še nekaj, če lahko. Ravno zaradi tega, ker je bil razpis izveden na transparenten
               način in je nudil vsem ponudnikom enake pogoje, mislim, da ne more biti govora o
               kakršnemkoli posegu v konkurenco.</p>
               <p>Se opravičujem, če lahko dokončam, čeprav sem se prekinil. Spraševali ste glede
               privatne porabe. Privatna uporaba službenih telefonov se nedvomno na najučinkovitejši
               način omejuje z limiti porabe. Glede na to, da bomo imeli popolnoma novo krovno
               pogodbo za javno upravo z Mobitelom in seveda v drugem sklopu s Simobilom, je to
               priložnost, da te limite na novo definiramo. Sedaj veljajo še vedno limiti, ki jih je
               še, vlada, v kateri ste bili tudi vi, sprejela, so dokaj ohlapni, samo dva limita sta
               v bistvu: 50 tisoč za najvišje funkcionarje in 30 tisoč za vse ostale. Ministrstva so
               res te limite znižala in se v povprečju gibljejo nekje od 5, 7 tisoč 500 za
               uslužbence, 15 tisoč za vodje organizacijskih enot itd. Sedaj imamo mi lepo
               priložnost, da te limite bistveno znižamo iz naslova nižjih tarif, torej nižjih cen,
               in da ob tem izkoristimo priložnost, da jih še dodatno znižamo za to, da bi omejevali
               te privatne klice. Iti na to varianto, da bi se to prepovedalo pod neko pretnjo kazni
               in da bi potem spremljali izpiske telefonskih številk itd., mislim, da tu bi šli
               nekoliko predaleč. Jaz sem prepričan, da tudi vi, sem pa tja kadar je nujno,
               uporabite službeni telefon v privatne namene, za to ste navsezadnje plačevali tudi
               boniteto, dokler je zakon o dohodnini to predpisoval.</p>
            </sp>
            <sp xml:id="SDZ4-Redna-19-2006-07-10.sp134">

               <speaker>PODPREDSEDNIK DR. MARKO PAVLIHA:</speaker>

               <p>Hvala.</p>
            </sp>
            <sp xml:id="SDZ4-Redna-19-2006-07-10.sp135">

               <speaker>DR. PAVEL GANTAR:</speaker>

               <p>Z odgovorom nisem preveč zadovoljen, zato v skladu s poslovnikom predlagam, da se o
               tem odgovoru ministra opravi razprava.</p>
               <p>Sam bi seveda povedal predvsem to okoli tega zadnjega. Ne gre za nobeno policijsko
               zgodbo, v drugih administracijah je samo po sebi umevno, da je službeni telefon za
               službene namene in da so za privatne namene privatni telefoni. In če kdo po sili
               razmer opravi privaten pogovor, to pač pove in sporoči, to je stvar bolj kulture kot
               česarkoli drugega, ne pa neke represije ali česarkoli drugega.</p>
               <p>Tisto, ob tem razpisu, o čemer bi potekala razprava, je - in sam pravim tudi, da
               nisem povsem prepričan in bom to preizkusil z neke vrste prijavo agenciji za pošto in
               elektronske komunikacije in uradu za konkurenčnost je, ali je ta očiten "deal",
               dogovor o tem, da eden prevzame podatkovno komunikacijo, drugi pa glasovno
               telefonijo, lahko bi rekli v korist ali v škodo konkurenčnosti v Sloveniji. Zdi se
               mi, da na ta način smo poleg tega prihrankov, ki ste jih omenili in verjetno so
               takšni - kaj smo ob tem izgubili. Izgubili smo, da na podatkovnem segmentu javna
               uprava ne bo računala na trenutno najbolj napredno podatkovno tehnologijo hitrih
               prenosov in to je seveda UMTS, ki je na poti k četrti generaciji, ker ga ta ponudnik
               nima. Hkrati na glasovni telefoniji mi ne bomo mogli računati na razmeroma ugodne
               storitve, ki jih ponuja drugi ponudnik, to je Simobil, ker je pač integriran v
               Vodafon v svetovni sistem in ima zato seveda vrsto naborov storitev v tujini. In zato
               se mi zdi ta rešitev slaba. Kakšna je dobra, je težko reči, se strinjam, ker imamo
               takšen dvopolni trg, kjer se lahko ta dva dogovorita med seboj. Verjetno bi bilo
               smiselno, da se postavi neke ponderje, da se omogoči, da Simobil nastopi in na
               podatkovnem in na glasovnem segmentu vsaj do višine, ki presega za 10% ali 20% njegov
               tržni delež. Na ta način bi verjetno prispevali k večji konkurenčnosti v Sloveniji in
               ne k bistveno nižjim cenam. Še enkrat pa poudarjam, te nizke cene so dumpinške in to
               pomeni ta 2,78, da jih bodo na nek drug način plačali - kdo; vsi drugi običajni
               uporabniki. Stara mama, ki ima mobi telefon s kartico bo na nek način plačevala višje
               cene, ker bomo mi lahko telefonirali znotraj javne uprave za 2,80 tolarjev. Ampak to
               ni vaš problem, se strinjam, gospod minister, to je problem konkurenčnosti agencije
               za pošto in elektronske komunikacije. Hvala lepa.</p>
            </sp>
            <sp xml:id="SDZ4-Redna-19-2006-07-10.sp136">

               <speaker>PODPREDSENIK DR. MARKO PAVLIHA:</speaker>

               <p>Hvala lepa, dr. Gantar. O vašem predlogu, da se opravi razprava o odgovoru ministra
               dr. Viranta bomo glasovali jutri v okviru glasovanj. Zdaj pa nadaljujemo s
               poslanskimi vprašanji. Gospod poslanec Bojan Kontič bo postavil vprašanje odsotnemu
               ministru mag. Vizjaku, ministru za gospodarstvo. Prosim.</p>
            </sp>
            <sp xml:id="SDZ4-Redna-19-2006-07-10.sp137">

               <speaker>BOJAN KONTIČ:</speaker>

               <p>Hvala lepa, gospod podpredsednik. Znano je, da že nekaj časa potekajo aktivnosti za
               izgradnjo bloka 6 z močjo 600 mega vatov v termoelektrarni Šoštanj. Gre za objekt z
               dodatnimi 150 megavati, kot je znano, je pridobljeno energetsko dovoljenje za 500
               megavatov, zatika pa se pri načrtovanjih oziroma želenih dodatnih 100 megavatih. V
               prepričanju, da nesprejetje odločitve ni povezano s tako imenovanim drugim stebrom v
               energetiki, spoštovanega gospoda ministra Vizjaka sprašujem: Kako je s predvideno
               investicijo? Načrtovana investicija je vsekakor sodnega pomena za Šaleško dolino
               glede samozadostnosti z oskrbo električne energije pa tudi za celotno državo
               Slovenijo. Pomemben dejavnik pri tem vsekakor je izboljšanje okoljevarstvenih
               vplivov, kajti predvidena investicija je v primerjavi s sedanjim stanjem okolju
               prijaznejša. Pri tem je vsekakor potrebno poudariti, da so se v preteklosti, v
               preteklem desetletju prejšnjega stoletja in v začetku tega, vodile aktivnosti, ki so
               pripomogle k temu, da je bilo sanirano okolje oziroma vpliv na okolje s strani
               termoelektrarne Šoštanj, je pa ta investicija še korak naprej, zato jo v dolini
               prebivalke in prebivalci nestrpno pričakujemo.</p>
               <p>Vso podporo projektom na področju energetike in posledično tudi pridobivanje premoga
               v nadaljnjih letih v premogovniku Velenje je s svojo navzočnostjo in slavnostnim
               govorom na praznovanju dneva rudarjev v Velenju nekako podal tudi predsednik vlade
               gospod Janez Janša. Da gre za resne zadeve verjetno priča tudi obisk dr. Jožeta
               Zagožna, ki je pred tem na tem istem praznovanju skočil čez kožo, kot je običaj pri
               rudarjih, in tako postal sestavni del premogarjev v Velenju, ki je v preteklem tednu
               v nočni izmeni obiskal premogovnik Velenje in se spustil v rudniške jaške
               premogovnika Velenje in verjetno tudi s tem pokazal, da resno misli na področju
               premogovništva v dolini.</p>
               <p>Mene resnično zanima: Kdaj bo o tej investiciji dokončno odločeno? Želim si pa, da
               dobim odgovor na naslednji seji državnega zbora, torej ustni odgovor, v katerem bo
               minister dejal, da je zadeva...<stage>/Izklop mikrofona./</stage>...</p>
            </sp>
            <sp xml:id="SDZ4-Redna-19-2006-07-10.sp138">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Rečeno storjeno. Predzadnji v prvem krogu je kolega Kokalj, ki bo
               postavil vprašanje ministru za promet mag. Božiču.</p>
            </sp>
            <sp xml:id="SDZ4-Redna-19-2006-07-10.sp139">

               <speaker>ANTON KOKALJ:</speaker>

               <p>Uvodoma bi se rad zahvalil sekretariatu državnega zbora, da ni izločilo še mojega
               vprašanja in da sem vsaj predzadnji, ne zadnji.</p>
               <p>Poslansko vprašanje postavljam na podlagi predloga župana občine Bled. Blejska
               razbremenilna cesta naj bi se gradila že skoraj 30 let in zaradi naraščajočega
               prometa ob obali Blejskega jezera na poti do Bohinjske Bele in glede na to, da na
               omenjeni cesti stoji več hotelov in promet moti tako goste kot prebivalce, poleg tega
               pa poteka ob jezeru ves tovorni promet na relaciji Bled-Bohinj, je vprašanje, kako bo
               s to cesto. Zaradi res nevzdržnega stanja zaradi problemov, ki jih imajo prebivalci
               Bleda, hotelirji in gostinci, locirani ob cesti, pa tudi zaradi ekološkega vidika je
               nujno potrebno, da se tako imenovana južna razbremenilna cesta začne graditi. Občina
               Bled je po županovih podatkih leta 2002 sprejela akt, s katerim je potrjen lokacijski
               načrt in to ponovno potrdila leta 2005, tako da formalno s strani lokalnega nivoja ne
               bi smelo biti več zadržkov. Kljub temu pa se ta projekt ni uvrstil v razvojne načrte.
               Glede na to, da vemo, da je Bled eden osrednjih krajev tudi za mednarodno promocijo,
               menim tudi kot poslanec, da je treba k temu problemu konstruktivno pristopiti.</p>
               <p>Ministra sprašujem: Kakšne so možnosti oziroma kakšne so ovire, da projekt še ni bil
               uvrščen med razvojne prioritete? Kaj lahko napove, v kakšni prihodnosti bi se projekt
               začel izvajati? Hvala lepa.</p>
            </sp>
            <sp xml:id="SDZ4-Redna-19-2006-07-10.sp140">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-19-2006-07-10.sp141">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod podpredsednik. Hvala lepa za vprašanje. V zvezi s tem
               bi želel reči, da je ta projekt, ki res traja že celo večnost, projekt južne
               obvoznice Bleda, je uvrščen med razvojne prioritete, in sicer ga bomo tudi kot
               takšnega obravnavali in je na seznamu projektov za pridobitev sredstev iz EU skladov
               za obdobje od 2007 do 2013. Glede na višino pridobljenih sredstev bo iz teh sredstev
               izdelana projektna dokumentacija oziroma tudi del gradnje, v kolikor bo to seveda
               mogoče. Postopki za izgradnjo te obvoznice potekajo, kot je bilo že ugotovljeno, od
               leta 2002, ko je občina Bled sprejela odlok o lokacijskem načrtu za celotno traso
               južne razbremenilne ceste. Za potrjeno traso iz lokacijskega načrta je bil nato
               izdelan idejni projekt, topografski posnetek, izvedene geotehnične raziskave,
               potrjena predinvesticijska zasnova ter pripravljen osnutek protokola o ureditvi
               medsebojnih razmerij. V letu 2004 je bila podpisana pogodba z izvajalcem, da pripravi
               pogodbe za odkupe objektov, potrebnih za rušitev. Na podlagi razgovorov je Direkcija
               Republike Slovenije za ceste v letu 2005 z eno stranko že podpisala pogodbo ter
               izplačala odškodnino, z drugo stranko pa še ni prišlo do usklajenega dogovora. V letu
               2006, torej v letošnjem letu, so predvidena finančna sredstva za plačilo drugega
               objekta, ki je predviden za rušitev. V letih od 2007 do 2011 bo Direkcija Republike
               Slovenije za ceste pridobila najprej izvedbeno projektno dokumentacijo, PGD in PZI,
               ter vsa potrebna dokazila o razpolaganju z zemljišči za traso. Treba je povedati, da
               je vrednost gradbenih del za obvoznico, ocenjena vrednost, okoli 4 do 5 milijard
               tolarjev.</p>
               <p>Torej, na osnovno vprašanje po predvidenih planih se bo z gradnjo pričelo v letu
               2009, v kolikor seveda bomo v celoti zagotovili ta sredstva v proračunu Republike
               Slovenije in tudi skozi evropske sklade. Hvala.</p>
            </sp>
            <sp xml:id="SDZ4-Redna-19-2006-07-10.sp142">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno gospod Kokalj.</p>
            </sp>
            <sp xml:id="SDZ4-Redna-19-2006-07-10.sp143">

               <speaker>ANTON KOKALJ:</speaker>

               <p>Hvala lepa.</p>
            </sp>
            <sp xml:id="SDZ4-Redna-19-2006-07-10.sp144">

               <speaker>PODPREDSEDNIK DR. MARKO PAVLIHA:</speaker>

               <p>Besedo ima gospod Prijatelj, ki bo postavil vprašanje ministru za gospodarstvo. Kot
               vemo, je odsoten, ampak vendarle, beseda je vaša.</p>
            </sp>
            <sp xml:id="SDZ4-Redna-19-2006-07-10.sp145">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovana ministra! Zastavil bom vprašanje in
               želim nanj tudi ustni odgovor na eni naslednjih sej, in sicer v zvezi s slovenskim
               podjetniškim skladom, ki vsako leto izvede javni razpis za dodelitev nepovratnih
               subvencij za nakup tehnološke opreme in razvoj gospodarstva. Povsem razumljivo je, da
               se na ta razpis vsako leto prijavlja vedno več privatnih, kakor tudi samostojnih
               podjetnikov, privatnih podjetij in samostojnih podjetnikov, večjih, manjšin, in
               povsem razumljivo je, da je v bistvu povpraševanje po teh sredstvih vedno večje. Med
               prosilci zato izpadejo iz razpisa tudi tisti, ki imajo sicer vse formalne pogoje. To
               me sicer ne moti, nedopustno pa je dejstvo, da se na slovenskem podjetniškem skladu
               izognejo težavam preprosto tako, da enostavno spremenijo razpisne pogoje po že
               zaključenem roku za prijavo in zvišajo potrebno število točk.</p>
               <p>Zato sprašujem ministra za gospodarstvo: Ali je takšno spreminjanje razpisnih
               pogojev, ko so razpisi že zaključeni dovoljeno? Ali je v skladu z zakonom? Ali je to
               mogoče predpisano s strani njegovega ministrstva? Kdo nadzoruje zakonitost poslovanja
               omenjenega sklada? Ali se kdaj preverja, kako se delijo ta sredstva? S tem mislim
               predvsem na preverjanje: Ali se sredstva razdelijo vedno istim osebam, ali gre to za
               nek krog, ali se lahko v tem krogu pojavljajo abonenti, če lahko temu tako rečem, in
               vedno izpadejo tisti, ki sicer izpolnjujejo pogoje in nimajo nekih VIP vez in
               poznanstev?</p>
               <p>Seveda svoje vprašanje utemeljujem s priloženim pismom, ki ga bom ministru dostavil,
               in sicer gre za podjetje "Itelkrem" iz Maribora, ki je vodilno v praženju kave,
               naredili so velik objekt na svoje stroške in bi želeli tehnološko opremiti to
               podjetje, vendar pa so že drugo leto zavrnjeni. Teh pritožb ni malo, so tudi druge,
               prejeli smo jih na našo stranko s strani, recimo, samostojne podjetnice iz Zagorja,
               pa potem tudi s Primorske, ampak ta je evidentna.</p>
               <p>Zato seveda od ministra za gospodarstvo pričakujem, da mi na naslednji seji jasno
               odgovori: Kaj in kako je s tem skladom? Ali posluje transparentno, zakonito? Ali je
               tudi sam zadovoljen s tem, kar smo mi dobili v poslansko skupino in je povsem
               transparentno razvidno, da gre za spreminjanje pravil znotraj že ..<stage>/Izklop
               mikrofona./</stage>...</p>
            </sp>
            <sp xml:id="SDZ4-Redna-19-2006-07-10.sp146">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ni nas prav dosti maratoncev, ampak vendarle bomo začeli teči drugi krog
               vprašanj. K besedi vabim dr. Slavinca, da postavi vprašanje ministru za šolstvo in
               šport dr. Zveru. Prosim.</p>
            </sp>
            <sp xml:id="SDZ4-Redna-19-2006-07-10.sp147">

               <speaker>DR. MITJA SLAVINEC:</speaker>

               <p>Hvala lepa za besedo, gospod podpredsednik. Spoštovani gospod minister, dr. Zver.
               Danes ste že na podobno vprašanje odgovarjali, kar nedvoumno priča o tem, da gre za
               pomembno vprašanje, za perečo problematiko mnogih, ki stojijo pred svojo življenjsko
               odločitvijo, kako nadaljevati osnovnošolsko izobraževanje, kako se šolati naprej in
               si pripraviti prve temelje za svoj študij in kariero ali pa seveda tudi kakršenkoli
               drugi poklic.</p>
               <p>Veliko smo že slišali o kriterijih, ki veljajo in ki so vzpostavljeni za vpis v
               srednje šole. Konkretno bom vprašanje postavil glede vpisa na gimnazije in
               ugotovljeno je bilo, tudi sami ste tako povedali, da so ti kriteriji sedaj
               spremenjeni, predvsem zaradi ukinitve vloge in pomena tako imenovanih ekstercev,
               eksternega preverjanja, pa je vprašljiva tudi medsebojna primerljivost uspeha ocen in
               s tem seveda posredno tudi točk, ki jih posamezni učenci, bodoči dijaki, prinesejo s
               sabo in na osnovi katerih se potem razpis vrednoti. Prav tako je različno ovrednoteno
               in tudi z mnogimi pripombami tistih tako imenovanih gimnazijskih 5 točk, na kakšen
               način jih dobijo in kaj vse se vrednoti. Nedvomno je to tudi potrdila statistika, da
               se je povprečen uspeh v tej generaciji povečal, kajti to je na nek način logično, saj
               so bili učitelji izpostavljeni mnogim pritiskom, kajti konkreten uspeh posamezne
               šole, ne glede na primerljivost le-tega z drugimi, predstavlja potem vpisne pogoje
               in, kot sem prej povedal, konkretne točke. Prav zaradi tega je prišlo tudi do mnogih
               vprašanj in do mnogih prošenj glede dodatnih razredov in tudi na vas je bil
               naslovljen dopis, prošnja za povečanje obsega vpisa v program gimnazije na Gimnaziji
               Franca Miklošiča v Ljutomeru in iz vašega ministra je bil potem posredovan sklep o
               tem, da ne soglašate s povečanjem obsega vpisa, tudi z razlogom, da se na ta način
               ogroža obstoj Gimnazije v Murski Soboti in Ormožu, vendar so potem kasneje pokazale
               analize, da ti dve gimnazije z morebitnim dodatnim razredom v Ljutomeru nista
               ogrožene. Tudi na nivoju kluba pomurskih poslancev smo vam pisali pošto.</p>
               <p>Sedaj vas, spoštovani gospod minister, sprašujem: Zakaj ste sprejeli takšno
               odločitev? In: Ali so kakšne možnosti, da omogočimo vpis tudi dijakom v ta dodatni
               razred? Hvala lepa.</p>
            </sp>
            <sp xml:id="SDZ4-Redna-19-2006-07-10.sp148">

               <speaker>PODPREDSENIK DR. MARKO PAVLIHA:</speaker>

               <p>Hvala lepa za vprašanje. Besedo dajem ministru dr. Zveru.</p>
            </sp>
            <sp xml:id="SDZ4-Redna-19-2006-07-10.sp149">

               <speaker>DR. MILAN ZVER:</speaker>

               <p>Hvala lepa za besedo, gospod predsedujoči. Spoštovani gospod poslanec, res je
               vsebinsko to vprašanje vezano na predhodno, na katerega sem poskušal že odgovoriti.
               Morda uvodoma samo to, da bi bilo res potrebno nekako na novo določiti razmerje med
               gimnazijskimi programi in pa poklicnimi strokovnimi srednjimi programi, da neke
               fiksne meje ni in da je 40% in še več, kot se populacije vpiše v gimnazije, eden
               danes težko reče, ali je to preveč ali premalo - glede na hitro spremembo same
               strukture družbe, glede na to, da je slovenska družba učeča se družba in da je vedno
               večji delež tistih, ki študirajo, in da je na nek način normalno, da se vse večji del
               populacije vpisuje v programe, ki omogoča lažji dostop do terciarnega študija. Do tu
               vse lepo in prav in jaz osebno nikoli nisem trdil, da je ta odstotek prevelik za vpis
               v gimnazije. Pomembno pa je, in to je moja naloga -, da omogočimo neko revitalizacijo
               poklicnih in strokovnih programov in to ravno ta hip delamo. Namreč, vsa Evropa teži
               k temu, da poskuša na hitro prenoviti poklicno izobraževanje, ravno zaradi klica
               ekonomije evropske, ki pa postaja vedno bolj združena, v kolikor želi Evropa postati
               tudi konkurenčna ostalim regijam v svetu.</p>
               <p>Torej, gre za dva sinhrona procesa, na eni strani je hitra reforma v mnogih
               izhodiščih, tudi sistemska reforma z novim zakonom o poklicnem in strokovnem
               izobraževanju, po drugi pa nujna potreba, da se jasno definira tudi vloga in pomen
               gimnazijskega splošnega srednjega izobraževanja.</p>
               <p>In tudi kar se tiče tega dela srednjega izobraževanja, moramo ohranjati in paziti na
               mrežo, da nek dobitek v neki šoli ne povzroči večje škode na drugi šoli. 5. maja
               letos je res bil posredovan sklep ljutomerski gimnaziji, in sicer da ne soglašamo z
               povečanim obsegom vpisa. To smo poskušali utemeljiti z naslednjim. Mi smo v pomurski
               regiji razpisali letos spomladi 424 prostih mest za gimnazijske programe, kandidatov
               je pa bilo 411, torej smo v tej regiji razpisali 12, 13 mest več, kot je bilo prvotno
               vpisanih kandidatov. Edini presežek se je pojavil na omenjeni gimnaziji, in sicer 160
               namesto 120, kljub temu da gre na tej šoli za omejene prostorske zmožnosti, da že
               zdaj poteka delno pouk na osnovni šoli in da nas samo mesečna najemnina stane milijon
               šesto, ampak to niti ni največji problem. Problem je v tem, da so kapacitete na tej
               šoli omejene, jaz pa tudi razumem zaradi visokega ugleda šole, visokega ratinga v
               javnosti, da želijo nekateri vpisovati otroke ravno na to gimnazijo tudi iz Prekmurja
               in z Goričkega. Istočasno pa vas je treba vendarle popraviti, imamo še deset prostih
               mest na soboški gimnaziji in še 20 na ekonomski gimnaziji, tako da to ne drži; v
               kolikor bi tukaj dodatno razpisali oddelek bi murskosoboška gimnazija močno utrpela
               še dodaten manjko. Vedno je tako, da se moramo odločiti med dvema zlema, zlasti
               sedaj, ko imamo vedno manj dijakov in še v naslednjih letih pričakujemo upadec
               števila dijakov zaradi slabih letnikov v drugi polovici 90-ih let. Jaz upam, da se bo
               ta trend zaključil, da bomo z boljšimi merili tudi dijakom omogočili čim bolj
               enakopravne pogoje. Vendar dejstvo je to, ker ste omenili merila; merila so sito.
               Njihov namen je, da ustvarijo razliko med dobrimi učenci. Je tako, da se nekateri
               uvrstijo na želeno gimnazijo, drugi ne. Zelo pomembno pa je, da omogočimo vsem, da se
               vpišejo v želen program. Če bi nekritično odpirali neke oddelke na nekih šolah, potem
               ogrozimo mrežo, se pravi spravimo v težaven položaj sosednje gimnazije in v tem
               primeru bi trpele prekmurske oziroma murskosoboške. Hvala.</p>
            </sp>
            <sp xml:id="SDZ4-Redna-19-2006-07-10.sp150">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Dr. Slavinec.</p>
            </sp>
            <sp xml:id="SDZ4-Redna-19-2006-07-10.sp151">

               <speaker>DR. MITJA SLAVINEC:</speaker>

               <p>Hvala lepa. Seveda se lahko z vami strinjam, da je stvar diskusije odstotek dijakov,
               ki se vpisujejo v gimnazije. Prav gotovo je smiselno spodbujati tudi zaradi trendov
               in zaposlitvenih možnosti - ne nazadnje tudi evropskih potreb - poklicno
               izobraževanje, še posebno naravoslovno-tehnične usmeritve imam tukaj v mislih; vendar
               dokler niso zagotovljena določena merila pri napredovanju potem iz srednjih šol
               naprej in morebiti tehnične gimnazije ali kakorkoli se jim bo že reklo, tako dolgo je
               prav spreminjanje meril, in to še toliko bolj, dokler nova merila niso v celoti, kot
               jih najavljate, vzpostavljena, potem ta "ad hoc" spreminjanje meril lahko pripelje do
               situacij, kot so se tukaj zgodile, da kriteriji niso vnaprej definirani. In seveda
               tudi učenci ne vedo, ali bodo postali dijaki ene gimnazije in kaj potrebujejo, kakšen
               nivo in konkretno število točk, za to. Še enkrat poudarjam, da ta merila na takšen
               način so sito, vendar žal z neenako velikimi luknjami za vse. Še enkrat poudarjam
               tisto, kar sem povedal, da je odličen uspeh na eni osnovni šoli in odličen uspeh na
               drugi osnovni šoli, dokler ni medsebojne primerjave, sigurno različno vreden, čeprav
               se potem kasneje to vrednoti pri posameznih šolah enako. Torej, nimamo zunanje
               primerjave, v kolikor se odločite, da jih ne bomo delali, potem sprejemni izpiti ali
               kaj takšnega pride v poštev, kar seveda ni popularno. Ampak v izogib tega v tem
               konkretnem trenutku vsekakor še samo vprašanje: Ali je vaša odločitev definitivna?
           </p>
            </sp>
            <sp xml:id="SDZ4-Redna-19-2006-07-10.sp152">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Dr. Zver.</p>
            </sp>
            <sp xml:id="SDZ4-Redna-19-2006-07-10.sp153">

               <speaker>DR. MILAN ZVER:</speaker>

               <p>Sedanja pravila, morda jih niti toliko ne poznam, ampak niso bila tako
               katastrofalna, kot se je zdelo. Upošteval se je končni učni uspeh plus pri predmetih,
               ki so bili ponderirani s številom ur pri posameznem predmetu, prenesene na količnik.
               Na ta način smo poskušali dobiti razliko med odličnimi dijaki oziroma tistimi dijaki,
               ki so se želeli vpisati na najboljše gimnazije. In več ali manj so merila vzdržala.
               Res pa je, da smo omogočili še šolam, da so imele pravico v 5%, samo v 5% same šole
               avtonomno določiti nekatera merila in mislim, da je bil v praksi tu največji kamen
               spotike. S tem, da smo dali šolam avtonomijo, po mojem, to so tudi šole same
               praktično pripravile v osnovi ta predlog, nismo kršili nekih velikih načel enakih
               možnosti. Nasprotno, jaz mislim, da bo v perspektivi moral biti dan poudarek šoli, da
               ona izbere tudi s sprejemci kader, ki si ga želi. Zlasti bo šola iskala tiste
               kompetence, znanje in veščine, s katerimi se skuša v širši okolici tudi uveljaviti
               kot taka. Ampak, še enkrat poudarjam, to je vprašanje prihodnosti, to filozofijo
               moramo spremeniti, do takrat bomo pa res pripravili še ena merila, o katerih sem
               govoril prej, bodo pravočasno znana, prav nič ne bo prepozno, če bodo sprejeta ta
               mesec. Z merili pa so bile težave vse od leta 2001 in nobeno leto ni bilo velikih
               javnih polemik. Več ali manj se vse opravlja debata med strokovnim svetom in pa
               ministrom, ki sta prelagala svoje obveznosti drug na drugega. Jaz bom prevzel to
               odgovornost, da bodo tudi dijaki in učitelji in šole imeli pravočasno pred seboj vse
               pogoje za vpis v naslednjih letih. V preteklosti te odgovornosti ministri niso
               sprejemali. Jaz pač bom, tokrat bomo pač poskušali napraviti sistem tudi kompromisen
               na podlagi tistih hudih kritikov sedanjih meril, in jaz upam, da merila takrat ne
               bodo požela tolikšne javne pozornosti, zlasti kritike. Res pa je, da nikoli ne bodo
               vsi zadovoljni. Negativno presenečajo me edino nekateri izstopi v zadnjem času v
               javnem mnenju, češ moja hči pa ni bila izbrana zaradi tega, ker je ministrstvo pač
               slabo vodeno. To so pa dokaj neprimerni argumenti. Hvala.</p>
            </sp>
            <sp xml:id="SDZ4-Redna-19-2006-07-10.sp154">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In dr. Slavincu pa na zdravje. Besedo dajem mag. Potrati, ki ima
               vprašanje za ministra za javno upravo, za dr. Viranta.</p>
            </sp>
            <sp xml:id="SDZ4-Redna-19-2006-07-10.sp155">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod minister in vsi tisti, ki
               ste še zdržali v dvorani. Moje vprašanje bo znova povezano z nevladnimi
               organizacijami. Ni prvič, da o tem sprašujem, na vlado sem že naslovila pisno
               vprašanje in nanj dobila tudi odgovor. Moram reči, da zelo obsežen odgovor, ki mi je
               zagotavljal, da je dialog med vlado in nevladnimi organizacijami kakovosten. Takrat
               sem spraševala tudi o sporazumu o sodelovanju med nevladnimi organizacijami in vlado
               Republike Slovenije in ugotoviti moram, da je ta dokument mogoče zaslediti na
               spletnih straneh, da je bilo mogoče tudi ugotoviti, naj bi bilo oblikovano stališče
               vlade o osnutku tega programa, saj gre vendar za obdobje od leta 2005 do 2008, do
               konca junija. Jaz tega mnenja še ne poznam. Poleg tega pa obstaja na spletni strani
               ministrstva za javno upravo tudi strategija vlade Republike Slovenije za sodelovanje
               z nevladnimi organizacijami. In tam v sklepnem poglavju Ukrepi za izvajanje
               strategije je zapisano, da bo do podpisa dogovora o sodelovanju med vlado in
               nevladnimi organizacijami prišlo, da bo prej pa vlada zagotovila izdelavo treh
               analiz, in sicer so to: analiza obstoječih oblik vključevanja nevladnih organizacij v
               pripravo in izvajanje vladnih politik, analiza pravnega ter ekonomskega okvira za
               delo nevladnih organizacij ter analiza možnosti opravljanja določenih javnih funkcij
               v nevladnih organizacijah.</p>
               <p>Ker je tudi v drugih dokumentih mogoče zaslediti - mislim predvsem na različne
               resolucije o nacionalnih programih - izreden poudarek nevladnih organizacij, me
               zanima:</p>
               <p>Kdaj bosta končani še analiza obstoječih oblik vključevanja nevladnih organizacij v
               pripravo in izvajanje vladnih politik ter analiza možnosti opravljanja določenih
               javnih funkcij v nevladnih organizacijah?</p>
               <p>Kakšne ukrepe bo vlada sprejela na podlagi ugotovitev vseh treh analiz? Res je, da
               je ena od teh že gotova in nosi letnico 2006, ampak vseh treh vendarle še ni. Ali se
               vam po tej prvi opravljeni analizi morebiti že nakazuje potreba po oblikovanju
               posebnega zakona o nevladnih organizacijah? Se vam zahvaljujem za odgovor.</p>
            </sp>
            <sp xml:id="SDZ4-Redna-19-2006-07-10.sp156">

               <speaker>PODPREDSENIK DR. MARKO PAVLIHA:</speaker>

               <p>Hvala lepa. Gospod minister, dr. Virant.</p>
            </sp>
            <sp xml:id="SDZ4-Redna-19-2006-07-10.sp157">

               <speaker>DR. GREGOR VIRANT:</speaker>

               <p>Hvala, gospod podpredsednik, hvala gospe poslanki za vprašanja. V zvezi z ukrepi za
               izvajanje strategije sta bili doslej že opravljeni dve od treh predvidenih analiz, in
               sicer analiza vključevanja nevladnih organizacij v pripravo in izvajanje vladnih
               politik in analiza pravnega in ekonomskega okvira za delovanje nevladnih organizacij
               in obe sta že dostopni na spletnih straneh ministrstva za javno upravo pod rubriko
               Sodelovanje z nevladnimi organizacijami. Izvedbo tretje analize, to je analiza
               možnosti opravljanja določenih javnih funkcij v nevladnih organizacijah, pa
               ministrstvo načrtuje v prihodnjem letu.</p>
               <p>V zvezi z opravljenimi analizami je ministrstvo sprejelo več ukrepov. Prvi je
               povezan s pripravo stališč k osnutku sporazuma o sodelovanju vlade Republike
               Slovenije z nevladnimi organizacijami. V zvezi s tem je ministrstvo podalo pobudo za
               ustanovitev medresorske delavne skupine za reševanje odprtih vprašanj na področju
               sodelovanja vlade z nevladnimi organizacijami, ki jo je vlada tudi sprejela, podprla
               oziroma sprejela. Naloge stalne medresorske skupine so: priprava predloga vladnih
               stališč k osnutku sporazuma o sodelovanju nevladnih organizacij z vlado, usklajevanja
               izvajanja strategije za sodelovanje z nevladnimi organizacijami in obravnava drugih
               odprtih vprašanj in priprava predlogov za njihovo reševanje na področju sodelovanja
               vlade z nevladnimi organizacijami. Pri tem so bili temeljno izhodišče za pripravo
               vladnih stališč k osnutku sporazuma in spremljajočega paketa ukrepov za izboljšanje
               položaja za delovanje NDO-jev prav izsledki zgoraj omenjenih analiz. Priprava vladnih
               stališč k sporazumu in predlog ukrepov sta v zaključni fazi in bosta posredovana
               vladi v obravnavo konec meseca avgusta in po potrditvi bosta ponujena nevladnim
               organizacijam v razpravo. Na podlagi usklajevanj z njimi bodo določeni prioritetni
               ukrepi, ki bodo dobili svoj izraz v letnih akcijskih načrtih.</p>
               <p>Glede vprašanja pravnega statusa nevladnih organizacij: v mesecu juniju je pričel
               veljati nov zakon o društvih, ki je poenotil ureditev ugotavljanja delovanja društev
               v javnem interesu oziroma javno koristnega delovanja društev, določil je tudi
               neposredno posledico pridobljenega statusa, ki je v določeni prednosti takih društev
               pri javnih razpisih. Ker javno koristno delovanje društev priznavajo tudi drugi
               zakoni, recimo zakon o humanitarnih organizacijah, invalidskih organizacijah,
               potrošniških organizacijah, posamezni zakoni pa ga razširijo tudi na druge pravne
               osebe zasebnega prava, denimo zasebne zavode in ustanove, ali pa na drug način
               urejajo položaj NDO vlada načrtuje predvsem proučitev različnih ureditev in dobrih
               praks na tem področju ter zagotovitev medsebojne usklajenosti teh ureditev, krovnega
               zakona pa ne načrtuje.</p>
            </sp>
            <sp xml:id="SDZ4-Redna-19-2006-07-10.sp158">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Potrata, prosim.</p>
            </sp>
            <sp xml:id="SDZ4-Redna-19-2006-07-10.sp159">

               <speaker>MAG. MAJDA POTRATA:</speaker>

               <p>Hvala. Vendar, ko sem vas poslušala se mi vseeno odpirajo še nekatera vprašanja.</p>
               <p>V osnutku sporazuma o sodelovanju je v 8. točki navedeno, kaj se ne šteje k vladnim
               organizacijam. V tej raziskavi, ki sem jo lahko našla na spletnih straneh, pa je v
               analizi nekaj čez 20 tisoč subjektov, ki so obravnavani in od katerih je čez 19 tisoč
               tistih, ki so v organizacijski obliki društva. Tako da je tisto, kar je nevladna
               organizacija v ožjem pomenu besede, po moje vendarle treba definirati zaradi tega,
               ker gre tudi za vprašanje financiranja. In tu se sedaj začne vprašanje, ki bi vam ga
               rada še dodatno zastavila.</p>
               <p>Jaz vem, da ste, tako piše, iz občil sem to pobrala, da ste 24. novembra lani
               ustanovili to delovno skupino, katere naloge ste tudi predstavili. Pa če še vse
               tisto, kar sem lahko prebrala, povežem, je ena od temeljnih kvalitet pri delovanju
               nevladnih organizacij tudi njihova trajnost oziroma trajnost njihovih programov od 1
               do treh let. Tu pa se po moje začne problem, ker iz nekaterih nevladnih organizacij
               prihajajo signali, da tudi tiste, ki so do sedaj se na razpise javljale s programi,
               ki so bili dobro ocenjeni po svoji kakovosti, ne dobivajo več sredstev ali so na
               razpisih neuspešne, pokrivajo pa družbeni segment, ki ga vlada ne pokriva. Razumljivo
               je, da ima vlada pravico do svojih usmeritev, ampak informiranje in dejavnost
               Legibitre ali pa Škuca, ki nista bila uspešna na razpisu ministrstva za delo, družino
               in socialne zadeve, pa le sodi v ta okvir ..<stage>/Izklop mikrofona./</stage>... Hvala.</p>
            </sp>
            <sp xml:id="SDZ4-Redna-19-2006-07-10.sp160">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ponovno minister. Prosim.</p>
            </sp>
            <sp xml:id="SDZ4-Redna-19-2006-07-10.sp161">

               <speaker>DR. GREGOR VIRANT:</speaker>

               <p>Hvala lepa. Razumem, da se vprašanje nanaša na konkretne primere javnih razpisov za
               dodeljevanje sredstev iz državnega proračuna oziroma za izvajanje nekih storitev, na
               katerih so lahko kandidirale tudi nevladne organizacije - zelo težko komentiram
               konkretne razpise, ker jih ne poznam, na razpisih so določena merila in ta merila se
               morajo spoštovati. Drugače pa je ravno ena od teh raziskav, o katerih govorimo,
               pokazala, da so prihodki nevladnih organizacij v Sloveniji v primerjavi z nevladnimi
               organizacijami v tujini, da je relativno visok delež teh prihodkov ravno iz javnih
               virov. Slovenske nevladne organizacije pridobijo iz javnih virov kar 36,3%, drugi
               najpomembnejši vir so prihodki od prodaje dobrin in storitev 30%, primerjalni podatki
               pa kažejo, da so v povprečju najpomembnejši vir prihodkov prihodki od prodaje blaga
               in storitev. Torej, naše nevladne organizacije v večji meri kot nevladne organizacije
               v drugih državah so odvisne ali pa se financirajo iz javnih sredstev. Kot rečeno,
               glede konkretnih javnih razpisov pa težko komentiram izbiro, ker ne poznam konkretnih
               primerov.</p>
            </sp>
            <sp xml:id="SDZ4-Redna-19-2006-07-10.sp162">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Smo že pri predzadnjem poslanskem vprašanju, ki ga bo postavil mag.
               Sajovic ministru za promet mag. Božiču. Prosim.</p>
            </sp>
            <sp xml:id="SDZ4-Redna-19-2006-07-10.sp163">

               <speaker>MAG. BORUT SAJOVIC:</speaker>

               <p>Hvala lepa za besedo, gospod podpredsednik. Spoštovani gospod minister in ostali
               prisotni. Seveda vprašanje je dobrohotne in dobronamerne narave in ne pomeni neke
               kritike dela ministra, opozarja pa na nek resen problem, ki je za tiste prebivalce,
               ki živijo ob tej cesti na Gorenjskem, očitno najpomembnejši. Na podlagi tega problema
               so spisali tudi peticijo, na kateri je preko 70 podpisov, jaz upam, da je na
               ministrstvu ta peticija, ki je bila naslovljena name, prišla tudi na gospoda
               ministra. Zavedamo se problema, da je želj po ureditvi in po podobnih obvoznih cestah
               v Sloveniji nič koliko, vendar za tiste, ki prihajamo s tistega konca, je domače
               gnojišče najpomembnejše, in na podlagi dejstev, ki jih je minister že dobil v pisni
               obliki, ga sprašujem: Kakšne so možnosti in rešitve tega problema? Hvala lepa.</p>
            </sp>
            <sp xml:id="SDZ4-Redna-19-2006-07-10.sp164">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, mag. Božič.</p>
            </sp>
            <sp xml:id="SDZ4-Redna-19-2006-07-10.sp165">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod podpredsednik in tudi na poslansko vprašanje, ki ni
               bilo sicer na glas povedano, ampak vseeno bi poskušal, ker gre za šest vprašanj na
               kratko o posameznih vprašanjih odgovoriti.</p>
               <p>Prvo vprašanje je bilo: Zakaj Direkcija Republike Slovenije za ceste do danes ni
               storila ničesar za zaustavitev slabšanja prometne varnosti na Begunjski cesti v
               Bistrici pri Tržiču? In: Kdaj bo Direkcija za ceste izvedla ustrezne ukrepe za
               zaustavitev trenda slabšanja prometne varnosti na Begunjski cesti? Torej, Begunjska
               cesta v Tržiču ni uvrščena na seznam kritičnih odsekov, ki jih na Direkciji Republike
               Slovenije za ceste obravnavajo prioritetno v okviru programa izboljšanja prometne
               varnosti na lokacijah, ki so uvrščene na sezname črnih točk. Glede na navedeno
               predlagam, da občina Tržič v skladu z določili 32. in 44. člena zakona o javnih
               cestah prične z aktivnostmi za realizacijo gradbenih ukrepov za umirjanje prometa in
               gradnjo površin za pešce.</p>
               <p>Za označitev šolske poti s prometnimi znaki mora občina Tržič ali šola na Direkcijo
               Republike Slovenije za ceste posredovati izvleček elaborata varnih poti v šolo. Na
               njegovi podlagi bo Direkcija Republika Slovenije za ceste vzdrževalcu ceste odredila
               postavitev ustrezne prometne signalizacije.</p>
               <p>Tretje vprašanje je bilo: Ali bo Direkcija za ceste omejila tovorni promet na
               Begunjski cesti? Stalna prepoved prometa vseh ali določenih vrst vozil na javni cesti
               je v skladu z določili petega odstavka 46. člena zakona o javnih cestah v
               pristojnosti ministra za promet. V kolikor za to obstojajo opravičeni razlogi,
               predlagam, da občina Tržič posreduje predlog z obrazložitvijo na Direkcijo Republike
               Slovenije za ceste, ki ga bo proučila in v primeru tudi upravičenosti tudi
               posredovala na naše ministrstvo.</p>
               <p>Četrto vprašanje: Kdaj bo Direkcija izvedla nujno obsežno rekonstrukcijo Begunjske
               ceste? Ali se je že pogovarjala o izgradnji pločnikov z občino Tržič? Ali je občina
               Tržič morebiti že opozorila na nujnost rekonstrukcije te ceste? Direkcija je
               seznanjena s problematiko Begunjske ceste. Na to temo so že potekali razgovori med
               občin Tržič in Direkcijo Republike Slovenije za ceste, in sicer zlasti v območju
               šole. Dejstvo pa je, da zaradi omejenih finančnih sredstev v sprejetih proračunih ni
               bilo zagotovljenih finančnih sredstev za realizacijo aktivnosti.</p>
               <p>Peto vprašanje: Zakaj so bili odstranjeni prometni znaki za omejitev hitrosti vozil
               na 40 kilometrov na uro? Zakaj Agencija za ceste smatra dodatno hitrostno omejitev na
               Begunjski cesti skozi Bistrico pri Tržiču za nepotrebno? Na kratko odgovor. Pri
               sprejetju zakona o varnosti cestnega prometa v letu 1998, s katerim je bila najvišja
               dovoljena hitrost na cestah v naselju zmanjšana s 60 na 50 kilometrov na uro, je
               Direkcija na večini državnih cest odstranila prometne znake z omejitvijo na 40
               kilometrov na uro. Na Direkciji za ceste menijo, da postavljanje dodatne prometne
               signalizacije ni potrebno, lahko pa občina Tržič na Direkcijo posredujejo predlog z
               utemeljitvijo, ki ga bodo na Direkciji proučili in tudi seveda ustrezno obvestili
               občino.</p>
               <p>Šesto vprašanje je bilo vprašanje glede nove obvozne ceste Bistrica pri Tržiču,
               Brezje, s katero bi večina prometa speljali mimo samega naselja Bistrica pri Tržiču.
               Na kratko. Direkcija je v letu 1993 naročila izdelavo idejnega projekta ureditve
               ceste skozi Tržiško Bistrico. To je projekt P499/93 iz maja 1993, izdelalo pa ga je
               Cestno podjetje Kranj. Obdelana je bila tudi varianta obvozne ceste Tržiške Bistrice.
               Predmetna cesta je obremenjena s približno 700 vozil na dan, torej zaradi relativno
               nizkih prometnih obremenitev se ni pristopalo v preteklosti k nadaljnji realizaciji
               projekta rekonstrukcije. Seveda pa v nadaljevanju pri sprejemanju nacionalnega
               programa modernizacije državnega cestnega omrežja bo tudi ta problem ustrezno
               enakovredno obravnavan. Hvala lepa.</p>
            </sp>
            <sp xml:id="SDZ4-Redna-19-2006-07-10.sp166">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Sajovic želite še besedo?</p>
            </sp>
            <sp xml:id="SDZ4-Redna-19-2006-07-10.sp167">

               <speaker>MAG. BORUT SAJOVIC:</speaker>

               <p>Hvala lepa, gospod minister za te odgovore. Odgovore bomo posredovali prebivalcem ob
               cesti in ustrezne pobude tudi občini Tržič in upam, da bomo z nekim sodelovanjem v
               bližnji prihodnosti dosegli neko uspešno rešitev. Hvala lepa.</p>
            </sp>
            <sp xml:id="SDZ4-Redna-19-2006-07-10.sp168">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še poslednji ima besedo mag. Cvikl. Odsotnemu ministru za finance dr.
               Bajuku in seveda vsem ostalim odsotnim in nekaterim prisotnim, prosim lepo.</p>
            </sp>
            <sp xml:id="SDZ4-Redna-19-2006-07-10.sp169">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Poslanci, ki vztrajate. Gospoda Bajuka, žal,
               odsotnega ministra sem želel vprašati: Kaj so prioritete vlade in ministra samega v
               upravljanju javnih financ? Pakt stabilnosti, članicam evro območja - in mi bomo to
               nedvomno postali od jutri naprej s nepreklicnim navzkrižnim tečajem - se priporoča
               zniževanje primanjkljaja za 0,5 odstotne točke bruto domačega proizvoda letno, za 40
               milijard tolarjev letno. Vladi gospoda Janše, gospodu Bajuku, bo to uspelo, kot so
               izračunali nekateri strokovnjaki, šele v štirih letih.</p>
               <p>Hkrati imamo visoko rast javnih finančnih izdatkov in vse to rezultira v visoko
               zadolževanje oziroma izdajanje garancij. Izračunali smo, da bo v času mandata te
               vlade, da je zadolževanje, vključujoč garancije in predvidene nakupe vojske, že
               preseglo tisoč 150 milijard ali skoraj milijon tolarjev na vsakega davkoplačevalca.
               Vlada še ni na sredini mandata in če bi bil gospod minister z nami, bi mu danes
               čestital, kako je lahko tako po argentinsko ali balkansko če hočete v letu in pol
               skoraj za enoletni proračun zadolžil državo.</p>
               <p>Kaj je torej, gospod minister, z obljubami vlade o varčevanju? V vrsti dokumentov je
               vlada rekla ravno obratno, rekla je, da bo za dve odstotni točki, za 160 milijard
               zmanjšala javnofinančne odhodke do leta 2008. Vendar v preteklem tednu objavljeni
               podatki kažejo ravno nasprotno - vlada bo očitno ignorirala svarila Mednarodnega
               denarnega sklada, ki opozarja, da je bila gospodarska preobrazba v zadnjih 12-ih
               letih uspešna, zaostajamo pa pri strukturnih reformah, še posebej, odkar se je
               izvedla antireforma pokojninskega sistema, in zaostajamo pri večji učinkovitosti
               javne porabe. Na to opozarjajo tudi domači strokovnjaki. Gospod Mrak, kot poroča STA,
               ocenjuje proračunski okvir za prihodnji dve leti kot preveč tvegan, ker se odhodki
               povečujejo in ne zmanjšujejo in seveda Slovenija izgublja priložnost, da bi
               prestrukturirala proračunske izdatke in se pripravila na težka leta. Poseben problem
               je struktura porabe. V zvezi s črpanjem evropskih sredstev se primanjkljaj iz leta
               2005 nadaljuje v leto 2006. V prvih petih mesecih imamo za 10 milijard več vplačil v
               evropski proračun, kot dobimo sredstev. Če pogledamo še ekonomsko strukturo odhodov,
               je jasno, da so prioritete vlade financiranje vojske, južne meje in konferenčnih
               dvoran.</p>
               <p>Sprašujem zato gospoda Bajuka, slovensko vlado: Kakšne so prioritete v upravljanju
               javnih financ? Zgolj visoko zadolževanje, sedaj, ko smo uspeli skočiti v evro
               območje? Prosim za ustni odgovor na naslednji seji. Hvala lepa.</p>
            </sp>
            <sp xml:id="SDZ4-Redna-19-2006-07-10.sp170">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo tudi končali s poslanskimi vprašanji. Ministrom, ki jih tudi ni
               več, se zahvaljujem za odgovore. Prav tako se zahvaljujem vsem vam, ki ste vztrajali
               tako dolgo časa. S tem prekinjam to točko dnevnega reda. Vam želim lep večer, za
               spremembo ne v nogometnem stilu, in vidimo se jutri ob 9.00 uri, ko nadaljujemo sejo.
               S tem prekinjam 19. sejo državnega zbora in jo nadaljujemo jutri ob 9.00 uri. Lep
                  večer! <stage>(SEJA JE BILA PREKINJENA 10. JULIJA 2006 OB 18.50 URI.)</stage>
               </p>
            </sp>
         </div>
      </body>
   </text>
</TEI>
