<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Izredna-24-2006-12-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1806E6C973D9A93BC125725E0043C9A3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=1806E6C973D9A93BC125725E0043C9A3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Izredna-24-2006-12-01.DZ" n="24">
               <name>Izredna</name>
               <date when="2006-12-01"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Izredna-24-2006-12-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">24. izredna seja</stage>
            <stage type="date">(1. december 2006)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 10.01.</stage>


            <sp xml:id="SDZ4-Izredna-24-2006-12-01.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci, spoštovani gostje! Prosim, da zasedete
               svoja mesta in se umirite! Pričenjam 24. izredno sejo Državnega zbora Republike
               Slovenije, ki sem jo sklical na podlagi drugega odstavka 58. člena ter drugega
               odstavka 60. člena Poslovnika Državnega zbora. Obveščen sem, da se današnje seje ne
               morejo udeležiti naslednje poslanke in poslanci: Franc <stage>(Feri)</stage> Horvat, mag. Vasja
               Klavora, Anton Kokalj, Martin Mikolič, dr. Marko Pavliha, Miran Potrč, Maria
               Pozsonec, dr. Mitja Slavinec in gospod Davorin Terčon. Na sejo sem vabil predsednika
               Vlade Republike Slovenije gospoda Janeza Janšo, ministra za delo, družino in socialne
               zadeve mag. Janeza Drobniča ter ostale člane Vlade Republike Slovenije. Vse prisotne
               lepo pozdravljam!</p>
               <p>Prehajamo na določitev dnevnega reda 24. izredne seje Državnega zbora Republike
               Slovenije. Predlog dnevnega reda ste prejeli s sklicem seje dne 28. novembra 2006.
               Predlogov za širitev oziroma umik točke z dnevnega reda nisem prejel, zato prehajamo
               na odločanje o določitvi dnevnega reda. Prosim poslanke in poslance, da preverijo
               delovanje glasovalne naprave. Glasujemo. Navzočih je 58 poslank in poslancev, za je
               glasovalo 48, proti 6.</p>
               <p><stage>(Za je glasovalo 48.)</stage> <stage>(Proti 6.)</stage></p>
               <p>Ugotavljam, da je dnevni red 24. izredne seje zbora sprejet.</p>
               <p>Prehajamo na <title>1. TOČKO DNEVNEGA REDA,</title> to je na <title>PREDLOG PREDSEDNIKA VLADE
                  GOSPODA JANEZA JANŠE ZA RAZREŠITEV MAG. JANEZA DROBNIČA, MINISTRA ZA DELO, DRUŽINO
                  IN SOCIALNE ZADEVE.</title>
               </p>
               <p>Predsednik Vlade Republike Slovenije gospod Janez Janša je Državnemu zboru dne 24.
               novembra 2006 predlagal, da mag. Janeza Drobniča razreši s funkcije ministra za delo,
               družino in socialne zadeve. Besedo dajem predsedniku Vlade gospodu Janezu Janši, za
               dodatno obrazložitev predloga. Izvolite.</p>
            </sp>
            <sp xml:id="SDZ4-Izredna-24-2006-12-01.sp2">

               <speaker>JANEZ JANŠA:</speaker>

               <p>Hvala za besedo, gospod predsednik. Spoštovani visoki zbor! Ko sem v tej dvorani
               prisegel kot predsednik Vlade, si nisem želel, da bi prišlo kadarkoli do situacije,
               ko moram predlagati zamenjavo nekoga iz ekipe, ki sem jo sam predlagal. Res je, da se
               je v doslej relativno mladi zgodovini parlamentarne demokracije v Sloveniji to že
               dogajalo, res je da se dogaja to tudi v drugih ureditvah, ki so pa nekoliko drugačne,
               kjer tam državni zbor oziroma parlament običajno ne odloča posamično o vsakem
               ministru posebej. Na podlagi ureditve, ki jo imamo v Sloveniji v skladu za Ustavo in
               z Zakonom o Vladi, pa tudi Poslovnikom Državnega zbora Republike Slovenije, je Vlada
               sestavljena na način, ki zahteva soglasje predsednika Vlade, ki ga najprej izvoli
               Državni zbor, in koalicijskih partneric, ki sestavljajo koalicijo. Niti predsednik
               Vlade ne more predlagati nekoga, za katerega ni podpore v koaliciji, niti ga ne more
               izvoliti, ker o tem glasuje večina v Državnem zboru. In seveda tudi noben koalicijski
               partner ne more v Vlado predlagati kogarkoli neposredno, ker mora ta predlog formalno
               v skladu z Ustavo podati predsednik Vlade. To v naši pravni ureditvi ustvarja neko
               specifično situacijo dvojnega soglasja, ki zagotavlja legitimnost vsake ministrske
               funkcije v Vladi. Dosedanja praksa kaže, da je zaradi takšne ureditve velikokrat
               prihajalo do konfliktov, ki so vsaj za kratek čas hromili delovanje izvršilne
               oblasti. Nekateri posamični primeri so bili zelo specifični, do nekaterih je
               prihajalo tik pred koncem mandata in tako naprej. Dogajalo se je tudi, da predsednik
               Vlade za takšne svoje predloge ni dobil podpore v Državnem zboru. Skratka, imeli smo
               že tudi v naši mladi zgodovini parlamentarne demokracije vse mogoče situacije.
               Tokratni položaj je nekoliko drugačen. Smo sredi mandata, Sloveniji gre dobro, smo v
               drugi fazi izvajanja gospodarskih in socialnih reform, Slovenija se pripravlja na
               predsedovanje Evropski uniji, skratka, je nek čas za trezen premislek o tem, kako
               izboljšati tudi delovanje izvršilne oblasti. No, in v konkretnem primeru Ministrstva
               za delo, družino in socialne zadeve je že nekaj časa prihajalo do neusklajenega
               delovanja, do nezadovoljivega vodenja resorja, do notranjih konfliktov v resorju, do
               nepotrebnih konfliktov pri vodenju socialnega dialoga in tudi do poseganja v
               pristojnosti drugih resorjev. Z ministrom smo opravili vrsto razgovorov. Bil je pisno
               opozorjen že februarja letos, da mora spremeniti način delovanja, izboljšati
               učinkovitost, zmanjšati stopnjo konfliktnosti. Žal se situacija ni bistveno
               spremenila. Ko je prišlo do ocene, da enostavno s to kadrovsko rešitvijo ne bo možno
               nadaljevati mandata, sem mu predlagal, da sam odstopi. V tistem trenutku je to
               potrebno dvojno soglasje, ki ga vsaka funkcija v Vladi potrebuje kot osnovo svoje
               legitimnosti, razpadlo. Jaz sem pričakoval, da bo to spoštovano tako z njegove strani
               kot tudi s strani koalicijske partnerice, ki ga je predlagala v Vlado. Žal se to ni
               zgodilo. Potem sem bil prisiljen ravnati v skladu z Ustavo in Zakonom o Vladi ter
               predlagati njegovo zamenjavo.</p>
               <p>Pravno gledano je situacija popolnoma korektna. Minister ni dolžan na podlagi
               formalnih pravil, ki veljajo, odstopiti. Lahko zahteva, da se opravi razprava v
               Državnem zboru. Gospod Drobnič je to možnost izbral. Po mojem mnenju ni dobra. Jaz
               sem postavljen v enak položaj, v kakršnega je bila postavljena katerakoli od
               koalicijskih partneric, če bi kdo od ministrov zamenjal stranko ali naredil kaj
               takšnega, ker bi katerokoli koalicijsko partnerico postavilo v nemogoč položaj,
               zahtevali bi njegovo zamenjavo. Zamenjavo lahko predlagam sam, samo jaz, formalno, v
               skladu z Ustavo in zakonom. Jaz tega ne bi bil pripravljen storiti. Koalicijska
               partnerica bi bila dejansko z razpadom tega dvojega soglasja postavljena v nemogoč
               položaj. V takšnem položaju sem danes jaz in žal mi je, da se je to zgodilo v
               situaciji, ki je vsaj po mojem mnenju popolnoma jasna, transparentna. S takšnim
               delovanjem na čelu Ministrstva za delo, družino in socialne zadeve, kot smo ga
               spremljali v zadnjem letu, ne bo možno dokončati nekaterih pomembnih reformnih
               ukrepov, ki jih je treba sprejeti v najkrajšem času in ker je prisotna zamuda, niti
               ne bo možno voditi usklajenih politik, ki so v pristojnosti Vlade in posamičnih
               resorjev, kajti z nekaterimi potezami je minister za delo, družino in socialne zadeve
               krepko posegel v pristojnosti drugih resorjev, ko je v osnutku dokumenta predlagal
               ukrepe, ki so neusklajeni z resorji, katerih temeljna pristojnost so ti ukrepi. Na ta
               način ne morem zagotavljati enotnega delovanja Vlade in enotnega izvajanja politik.
               To je moja ustavna odgovornost in glede na to, da minister in tudi predlagatelji niso
               spoštovali načelo legitimnosti, ki izhaja iz naše ustavne ureditve in dvojnega
               soglasja, sem bil prisiljen predlagati njegovo zamenjavo.</p>
               <p>Ob tem moram povedati, da je Ministrstvo za delo, družino in socialne zadeve v prvi
               polovici mandata naredilo mnogo koristnih stvari. Težko bi rekel, da se sam minister
               ni trudil. Na področjih, kjer so bile usklajene politike, smo dosegli pomembne
               preboje. To mu tako jaz kot drugi kolegi v Vladi nesporno priznavamo, vendar pa tiste
               stvari, ki so šle narobe, pretehtajo in glede bilance je situacija popolnoma jasna in
               v skladu s tem sem bil dolžan tudi sprejeti svojo odločitev.</p>
               <p>Naj povem še to, da odločitev ni bila lahka, da ni bila sprejeta čez noč, da nihče ni
               bil postavljen pred neko golo dejstvo in ultimat. Poskusi, da se stvar reši na
               drugačen način trajajo formalno od začetka februarja letos, se pravi devet mesecev,
               in glede na to, da se situacija ni popravila, je bil skrajni čas za takšno potezo.
               Ravnal bi neodgovorno, v kolikor bi ravnal drugače. Predlagam, da mojo odločitev
               podprete in da naredimo skupaj vse, da se to mesto čim prej popolni z ministrom ali
               ministrico, ki bo sposobna učinkovito voditi resor, ki bo sposobna usklajevati tiste
               ukrepe, ki ne zadevajo samo resorja, ki ga posameznik vodi, in da s pospešenim delom
               nadoknadimo tudi zamudo, ki je nastala pri pomembnem delu izvajanja reformnih ukrepov
               zaradi zastojev v pogajanjih in predlaganju nekaterih ključnih ukrepov s področja
               dela Ministrstva za delo, družino in socialne zadeve.</p>
               <p>Toliko na kratko v tej dodatni obrazložitvi. Če bodo kakšna konkretna vprašanja, sem
               seveda kasneje pripravljen nanja odgovarjati; časa je dovolj. Pričakujem pa še vedno,
               da bo minister vsaj na koncu ravnal odgovorno in sam ponudil odstop. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp3">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem ministru za delo, družino in socialne zadeve, mag. Janezu
               Drobniču. Prosim.</p>
            </sp>
            <sp xml:id="SDZ4-Izredna-24-2006-12-01.sp4">

               <speaker>MAG. JANEZ DROBNIČ:</speaker>

               <p>Spoštovani predsednik Vlade Republike Slovenije gospod Janez Janša, spoštovane
               poslanke in poslanci, državljanke in državljani! Ko sem v torek dopoldan dobil sklic
               za izredno sejo Državnega zbora, v katerem je bilo verjetno po pomoti - ker v dopisu
               s podpisom predsednika Vlade, kjer predlaga mojo razrešitev, ni navedena nobena
               priloga -, pripeto neko pisanje, ki nima niti oblike niti vsebine in katerega avtor
               je neznan, govori pa o nekaterih namigih, ki so se v zadnjem času pojavljali v
               javnosti glede mojega dela, vodenja in mojih komunikativnih sposobnosti kar pač nima
               nič skupnega z resničnostjo, sem bil presenečen, da ne rečem začuden, da mi niso bili
               posredovani resnični razlogi predsednika Vlade za mojo razrešitev. Dopuščam, da se
               dogajajo napake, da je kak dan bolj naporen in stresen za kako gospo ali gospoda in
               se dogajajo stvari v naglici. A ker sem že dve leti minister in ker dnevno podpišem
               precej pomembnih dokumentov, vem, kako nujno je imeti ob sebi kompetentne, strokovne,
               zanesljive in odgovorne osebe, ki jim ne uide nobena podrobnost. Vendar kljub temu
               nisem nikoli podpisoval spremnih dopisov, ne da bi vedel, kaj sledi v prilogi. In
               verjamem, da se dogaja v predsednikovem kabinetu podobno. Sam pa dopuščam možnost, da
               se je lahko napaka z neljubim papirjem dogodila tudi v Državnem zboru; tega nisem
               razčiščeval, verjamem, da bo ta pomota tekom dneva razčiščena in pojasnjena. Za to,
               kar podpišem, tudi odgovarjam. Torej moram vedeti, kaj podpisujem. Tudi za priloge,
               ki jih pripravljajo strokovni sodelavci, odgovarjam sam in so opremljene v skladu s
               pisarniškim poslovanjem in je njihov avtor znan. Vsi državni uslužbenci in
               funkcionarji smo zavezani, da delamo v skladu z zakonom, odgovorno in vestno in po
               navodilih ljudem prijazne uprave. Delo Vlade spremljam že dve leti. Ni pravilo, da bi
               na tak način komunicirali z ministrstvi. Vem pa, da so v nekaterih primerih zelo
               vestni, saj obstajajo celo zapisniki neformalnih in tajnih pogovorov, ki so bili
               napisani z vso skrbnostjo, natančnostjo in vsemi potrebnimi sestavinami uradnega
               dokumenta.</p>
               <p>Torej, nikogar ne bom krivil za napako, da pisno nisem bil obveščen o razlogih za
               mojo razrešitev in sem bil z njimi seznanjen pravkar. Ker ne želim povzročati
               postopkovnih zapletov in ker domnevam, da je že omenjeno pisanje delovni osnutek in
               ker se v zadnjem času delovni osnutek pojmuje kot usklajen in na Vladi sprejet
               dokument, ne bom predlagal prekinitve in preložitve seje, ampak bom poskušal
               odgovoriti na nekaj trditev, ki jih ta delovni osnutek vsebuje.</p>
               <p>Res je, da predsednik Vlade z menoj o mojem delu ni nikoli govoril, ampak me je v
               pismu obvestil, da ne dosegam pričakovanih rezultatov. Res je, da se je to zgodilo
               13. februarja 2006. To pisanje ima vse sestavine uradnega zapisa. Res pa je tudi, da
               sem 20. februarja 2006 na to pismo obširno odgovoril in dokumentirano ovrgel očitane
               pomanjkljivosti, nekatere pa zaradi napačnega pojmovanja pojasnil. Res pa je tudi, da
               sem v tem odgovoru predsedniku Vlade jasno izrazil moja pričakovanja. Naj citiram:
               <q>"Sicer pa pogrešam vaš odziv na moje delo o ključnih usmeritvah in vprašanjih
               ministrstva, kot je aktivna politika zaposlovanja, vprašanje rodnosti v Sloveniji,
               problem gradnje domov za ostarele, spremembe na trgu dela in socialne politike ter
               izvedbo reform, tudi kritiko."</q> Konec citata. Res je tudi, da sem ga zaradi njegove
               nedostopnosti o svojem delu večkrat pisno obvestil prek elektronske pošte, vendar
               povratnih informacij, stališč ali usmeritev ni bilo. Ni res, da ne dosegam
               pričakovanih rezultatov, kar dokazuje tudi dodatno gradivo, ki ste ga danes prejeli
               in ga z veseljem podpišem s polnim imenom in priimkom.</p>
               <p>Ministrstvo za delo, družino in socialne zadeve je v obdobju od 2005 do 2006
               pripravilo medresorsko s socialnimi partnerji in koalicijsko uskladilo, predložilo
               Vladi in Državnemu zboru v sprejem 25 zakonov in 47 drugih predpisov in podzakonskih
               aktov. To je statistika, ki ovrže vsakršno trditev, da je bilo moje delo
               neučinkovito. Ni res, da moje ministrstvo kadrovsko in organizacijsko ni
               konsolidirano. Dokaz za to je prej navedena statistika, saj ni možno pričakovati, da
               bi vso to zakonodajo pripravili nekompetentni, nestrokovni in šibko vodeni uradniki
               in strokovni sodelavci. In tudi ni res, da bi bili moji konflikti s podrejenimi, z
               nekaterimi socialnimi partnerji in kolegi v Vladi drastičen odstop od povprečja te
               sestave Vlade, razen v primeru, ko gre za upoštevanje 114. člena Ustave Republike
               Slovenije v delu, kjer govori, da je vsak minister odgovoren za delo svojega
               ministrstva, torej tudi za imenovanja, ki so v njegovi pristojnosti in
               odgovornosti.</p>
               <p>Naj ob koncu dodam še, da se je v času mojega vodenja ministrstva socialna varnost
               povečala in so bili sprejeti ukrepi, ki preprečujejo zlorabo socialnih transferjev.
               Da se je se pomočjo pravilnih in skrbno izbranih programov ter vzornega sodelovanja
               in učinkovitega delovanja Zavoda za zaposlovanje brezposelnost v Sloveniji znižala s
               93.932 brezposelnih konec leta 2005, torej v novembru, na 79.493 brezposelnih v
               novembru 2006. Da se je zaposljivost invalidov v letošnjem letu zaradi pravilne
               politike in sprejetja kvotnega sistema povečala skorajda za 50%, da se je s spremembo
               Zakona o pokojninskem in invalidskem zavarovanju - mimogrede, zakon je bil lani v
               parlamentu sprejet z veliko večino, s 66-imi glasovi - povečala socialno varnost
               upokojencev v Sloveniji. Da so bile sprejete spremembe na področju družinske
               zakonodaje, ki prinaša več socialne varnosti za mlade družine, za velike družine in
               družine z invalidnimi otroki, da smo z razpisi za koncesije za domove za ostarele in
               sprejetjem strategije za varovanje starejših poskrbeli za lepšo starost naših
               državljanov v tretjem življenjskem obdobju. Ne bom več našteval, čeprav seznam še ni
               končan, imate namreč tudi gradivo. Zavedam se, da vseh problemov ne bomo nikoli
               rešili, da vseh stisk posameznikov ne moremo preprečiti. Prepričan pa sem, da je moje
               dosedanje delo prineslo marsikateri nasmeh tistim, ki so se znašli v stiski, kar
               posledično prinaša več veselja do življenja, kar je bilo ves čas moje vodilo. Vas pa
               vprašam, je to delo pod pričakovanji, so to pripravili nestrokovni, nezainteresirani
               in šibko vodeni strokovni sodelavci, ki so v nevzdržnih konfliktih z vodjem.</p>
               <p>Naj zaključim, kakor sem zaključil 20. februarja 2006, v odgovoru predsedniku Vlade.
               Redno preverjam, tako svoje, kakor tudi delo mojih podrejenih sem pa prepričan, da če
               me želi predsednik Vlade razrešiti, je to pač njegova pristojnost. Razlogi, navedeni
               v tem pismu, pa bodo sila nenavadni. Sicer pa sem sprejel ministrsko funkcijo zaradi
               uresničevanja ciljev, za katere sem si prizadeval že kot uslužbenec Zavoda za
               zaposlovanje, kasneje uradnik na ministrstvu in končno zanje sem si prizadeval kot
               poslanec opozicije v okviru koalicije Slovenija, ki je žal povsem pozabljena. Jaz
               ministrskega položaja ne potrebujem zase, pač pa zaradi poslanstva, ki ga moramo
               uresničiti. To sem in to smo obljubili volivcem.</p>
               <p>To, kar sem predsedniku Vlade napisal letos februarja, velja tudi danes. Razlogi za
               mojo razrešitev so nenavadni in na podlagi opravljenega dela nerazumljivi. Dokaz za
               moje trditve je dokument, ki ga imate na mizi in zgovorno priča o moji uspešnosti
               oziroma učinkovitosti. Posredno pa je iz njega jasno vidno, da ministrstvo razpolaga
               z ustrezno usposobljenimi, pravilno vodenimi in za delo motiviranimi kadri. Zato s
               funkcije ministra ne nameravam odstopiti. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp5">

               <speaker>PREDSEDNIK FRANCE CUKJATI:</speaker>

               <p>Hvala. Besedo dajem predstavnikom poslanskim skupin. Gospod Jože Tanko, bo predstavil
               stališče poslanske skupine Slovenske demokratske stranke. Prosim.</p>
            </sp>
            <sp xml:id="SDZ4-Izredna-24-2006-12-01.sp6">

               <speaker>JOŽE TANKO:</speaker>

               <p>Hvala lepa za besedo. Lep pozdrav vsem, predsedniku Vlade in pa celotnemu
               ministrskemu zboru in seveda nam vsem prisotnim v dvorani.</p>
               <p>Pred seboj imamo predlog predsednika Vlade, ki je na Državni zbor naslovil predlog za
               razrešitev ministra za delo, družino in socialne zadeve, mag. Janeza Drobniča.
               Predsednik Vlade v obrazložitvi predloga navaja, da je ministra že 13. februarja
               letos opozoril, da ne dosega pričakovanih rezultatov, da ministrstvo ni zadovoljivi
               kadrovsko ekipirano in organizacijsko usposobljeno pa tudi, da je komunikacija z
               zunanjim svetom večkrat prepočasna in preveč formalistična. Predsednik Vlade je
               pričakoval odziv, pričakoval je izboljšanje dela in boljše rezultate. O tem je bil
               obveščen tudi predsednik koalicijske stranke. Predsednik Vlade je postopal zelo
               taktno, saj je ministra mag. Drobniča in predsednika Nove Slovenije dr. Bajuka pisno
               in diskretno opozoril na probleme, ki jih je zaznal pri delu tega resorja in izrazil
               pričakovanje glede nadaljnjega delovanja ministra v tej Vladi. Po 9-ih mesecih, ko je
               ocenil, da niso izpolnjena njegova pričakovanja, je ministru predlagal odstop, tudi
               to mu je predlagal taktno. Minister ni prisluhnil pobudi in predsedniku Vlade ni
               preostalo drugega, kot da ga je k odstopu pozval javno. Ko je bil tudi ta poziv
               prezrt, se je odločil, da v Državni zbor pošlje predlog za razrešitev.</p>
               <p>Tokrat se je v tej koaliciji prvič srečujemo s predlogom spremembe na ministrskem
               položaju, zato morda pade ta stvar nekoliko težje in bolj čustveno, kot bi sicer. V
               poslanski skupini menimo, da sta edini relevantni meri za presojo uspešnosti ministra
               dosežen rezultat in ocena predsednika Vlade, ali je z nadaljevanjem takega tempa in
               načina dela, zapisanih ciljev v koalicijski pogodbi, v omejenem roku, to je, do konca
               mandata, možno uresničiti. Čustva je potrebno pustiti ob strani.</p>
               <p>Na splošno gledano je danes Slovenija spoštovana država. V zadnjih dveh letih je
               odskočila v evropskem prostoru, postala je prepoznavna po svojih rezultatih. Med
               vsemi novimi članicami Evropske unije je najboljša in najuspešnejša. Kazalci, kot so
               rast bruto domačega proizvoda, izpolnjeni maastrichtski kriteriji, rezultati
               poslovanja gospodarskih družb, realna rast plač in izboljšanje vključitev v trg dela,
               ob tem pa izpeljana davčna reforma, ki bistveno izboljšuje davčni položaj
               posameznikov, samostojnih podjetnikov, kmetov, gospodarskih družb, svobodnih poklicev
               in še česa pa bistveno izboljšano administrativno okolje, znižani ali celo
               odpravljeni stroški javnih pooblastil, so samo nekaterih od kriterijev, ki Slovenijo
               držijo nad dosežki najuspešnejših držav. Evropa si je postavila lizbonsko strategijo,
               s katero hoče postati najuspešnejša svetovna ekonomija. Slovenija je še
               ambicioznejša. Strategija razvoja Slovenije je zahtevnejša in v njej postavljeni
               cilji so izrazito višji, kot so zapisani v lizbonski strategiji, saj želimo, da
               dohitimo evropske članice. Obstaja pa pomembna razlika. Slovenija bistveno boljše
               izpolnjuje svoje cilje in zato tudi brez težav ohranjamo maastrichtske kriterije in
               tudi bolje dosegamo cilje, kot jih Evropska unija kot celota. Kot prva članica bomo
               prevzeli evro, kot prva bomo tudi sopredsedovali Evropski uniji. Slovenija potuje z
               dobro hitrostjo in po varni poti.</p>
               <p>Vplivi ukrepov Vlade pa so interaktivni, medsebojno povezani in imajo pozitivne
               posledice na različnih področjih. Prav gotovo je dobro makroekonomsko okolje
               omogočilo izpeljavo davčnih reform in dalo gospodarstvu in posameznikom dodaten
               zagon. Nastajajo nova podjetja, razvijajo se novi, zahtevnejši programi, ustvarjajo
               se nova delovna mesta, tudi za mlade. To ima pozitiven odziv tudi na trgu dela in
               skupaj z ukrepi aktivne politike zaposlovanja in z drugimi ukrepi se znižuje
               brezposelnost, plače rastejo in znižuje se potreba po transferjih. Svoje je k
               skupnemu prispevalo tudi Ministrstvo za delo, družino in socialne zadeve. Brez dvoma
               zahteven, razvejan, socialno občutljiv in finančno težak resor. Vendar pa tudi ni
               nobena skrivnost, da so zastale aktivnosti na področju socialnega dialoga, da smo
               bili priča konfliktnim situacijam, ki so onemogočali pogajanja in dogovarjanja. Del
               težav iz izvršnega dela se je prenesel tudi v Državni zbor in pri vseh tistih
               predlogih ministra, pri katerih ni prišlo do soglasja ekonomskosocialnih partnerjev,
               soglasja v koaliciji ali kasneje v partnerstvu, smo imeli resne težave in
               zaplete.</p>
               <p>Čez eno leto bomo predsedovali Evropski uniji. Ob že tako napornem rednem delu se bo
               potrebno še dodatno angažirati, če želimo, da bo predsedovanje uspešno, in če želimo,
               da bo Slovenija postavila nov kamenček k mozaiku prepoznavnosti in uspešnosti. Še za
               mnogo več stvari bo potrebno popolno zaupanje v izvršni veji oblasti. Vlada bo morala
               delati še bolj sinhrono in med ministri bo morala vladati najvišja stopnja zaupanja
               in sodelovanja. Zato je potrebno pravočasno vzpostaviti pogoje za normalno
               delovanje.</p>
               <p>Predloga predsednika Vlade torej ne razumemo kot tekmovanje koalicijskih partnerjev,
               ampak kot ukrep normalizacije odnosov, ki je nujen, da bi izboljšali uspehe in
               pospešili razvoj. Vsi člani Vlade morajo delovati sinhrono, eden z drugim in ne eden
               mimo drugega ali eden celo proti drugemu. To velja tudi za koalicijo. Pričakujem, da
               bo koalicija delovala tudi naprej do konca mandata uspešno, kljub temu predlogu za
               razrešitev. V poslanski skupini bomo predlog predsednika Vlade podprli. Hvala lepa.
            </p>
            </sp>
            <sp xml:id="SDZ4-Izredna-24-2006-12-01.sp7">

               <speaker>PREDSEDNIK FRANCE CUKJATI:</speaker>

               <p>Hvala. Gospod mag. Anton Rop bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Izredna-24-2006-12-01.sp8">

               <speaker>MAG. ANTON ROP:</speaker>

               <p>Spoštovane poslanke in poslanci, gospod minister, predsednik Vlade! Tole, kar moramo
               danes poslušati, je morda sicer zanimivo, vendar moram kljub temu reči, da sem upal,
               da nam boste, poslancem, celotni slovenski javnosti prizanesli, prizanesli s svojimi
               razprtijami, razklanostjo in neusklajenostjo. Upal sem, da se boste sposobni
               dogovoriti kot zreli koalicijski partnerji, kot partnerji, ki se zavedajo, da so
               prevzeli odgovornost za vodenje države, za njen razvoj in stabilnost. Očitno so bila
               vaša prizadevanja neuspešna.</p>
               <p>V teh dneh vsak dan na različnih koncih Slovenije spremljamo kaos - kaos na ulicah,
               kaos pred in v vaseh, zmedo v policijskih vrstah, zmedene ministre, policijo, ki je
               prestrašena, vaške straže, ki kontrolirajo policijo, ki so prevzele vlogo pravne
               države, ki očitno ne funkcionira, povsod po Sloveniji in mimo institucij pravne
               države. Imamo torej vse slabše delujočo pravno državo in vsaj izgleda, da imamo tudi
               razpadajočo Vlado. Danes poslušamo najprej predsednika Vlade, ki trdi, da minister za
               delo, družino in socialne zadeve in podpredsednik Nove Slovenije ni sposoben
               opravljati svoje funkcije iz različnih razlogov. Potem pa poslušamo ministra, ki
               trdi, da se predsednik Vlade moti, da dela napačne ocene, da je on zelo uspešen
               minister in da je vendar samo izvajal politiko Vlade in tega istega predsednika
               Vlade.</p>
               <p>V poslanskem klubu LDS se sicer ne želimo vmešavati v prepire, razprtije in
               prerivanja znotraj vladne koalicije in Vlade, strinjamo pa se tokrat z obema, vsaj v
               delu. Strinjamo se s predsednikom Vlade, da sedanji minister za delo, družino in
               socialne zadeve ni primeren za opravljanje nalog ministra. A se strinjamo tudi z
               ministrom za delo, družino in socialne zadeve, da je on kot minister zelo učinkovito
               izvajal politiko te Vlade in politiko tega istega predsednika Vlade. O čem sploh
               govorimo danes? Mi smo prepričani, da govorimo predvsem o politiki, programu in delu
               celotne Vlade. Govorimo o politiki, ki sta jo oba, tako predsednik Vlade kot
               minister, in praktično, z redkimi izjemami, vsi poslanci vladajoče koalicije še do
               včeraj tukaj, v tej dvorani in pred slovensko javnostjo vneto in goreče zagovarjali.
               Vsi, vsakič, na vsaki seji matičnega odbora, na sejah Državnega zbora, ste sprejeli
               vse! Sprejeli ste vse, kar je minister Drobnič v imenu Vlade predlagal. Nikoli niste
               ničesar zavrnili prav nobenega predloga. Tudi nobenega predloga niti sugestije
               opozicije in teh je bilo ogromno, če na kakšnem področju, pa res na tem področju,
               niste nikoli upoštevali, nikoli. Nikoli nismo ničesar primernega predlagali in vedno
               je samo tisto, kar je Vlada predlagala in v imenu Vlade minister Drobnič, samo tisto
               je bilo dobro. Danes poslušamo drugo zgodbo še več. Ne samo, da nikoli niste
               poslušali opozicije, kar je morda celo razumljivo, upoštevali niste nobenih predlogov
               ne stroke ne strokovnih združenj. In še zlasti seveda, nikoli predloga socialnih
               partnerjev. Vse predloge ministra, ki ste ga danes dali na pranger, ste torej vsakič
               potrdili in vsakič ste ga podprli. Podpirala ga je Vlada, podpirala ga je koalicija,
               tako Nova Slovenija, tako SDS, tako SLS, kot tudi DeSUS. Samo v zadnjih 9-ih mesecih,
               samo v zadnjih 9-ih mesecih je koalicija in Vlada enotno podprla, da vas spomnim,
               tako Zakon o zaposlovanju in zavarovanju za primer brezposelnosti, Zakon o socialnem
               varstvu, Zakon o določitvi minimalne plače kot tudi Zakon o usklajevanju transferjev,
               posameznikov in gospodinjstev v Republiki Sloveniji - vse v zadnjem času, vse v teh
               9-ih mesecih, vse v tistem času, o katerem je danes govora, da ste se začeli
               pogovarjati znotraj koalicije. In praktično vsi ti predlogi, o katerih sem govoril,
               so bili neusklajeni s socialnimi partnerji in prav v vseh ste posegali v pravice
               zaposlenih in socialno ogroženih, pravice študentov in z vsemi ste povečali socialno
               razslojevanje in dohodkovne razlike v Sloveniji. A ste se z vsemi strinjali in vse
               potrdili in vse sprejeli. Minister Drobnič je bil nedvomno učinkovit, zelo učinkovit
               pripravljavec in izvajalec vladne politike. V čem je torej problem? Morda v tem, da
               je minister Drobnič, sicer propadle gospodarske in socialne reforme, o katerih ste
               toliko časa govorili, razlagali in jih tudi nekateri celo branili, da je edini te
               reforme Vlade razumel dobesedno in jih poskušal tudi dejansko izpeljati. Praktično
               edini. Morda zato, ker je Drobnič začel preveč očitno odkrivati obraz politike, ki jo
               vodi ta Vlada in ta predsednik Vlade; ali pa nekdo pač potrebuje grešnega kozla za
               svojo zgrešeno politiko in ga je našel; in to res idealnega v ministru Drobniču. Vse
               kaže tako, če je seveda res, da drži tisto, kar je predsednik Vlade sam zatrdil v
               oddaji Odmevi, 27.11.2006 citiram, citiram predsednika Vlade: <q>"Marca letos sem
               predsednika Nove Slovenije prvič zaprosil za to, da predlaga drugega kandidata, potem
               ko sva skupaj ocenila, ponavljam, skupaj ocenila, da sedanji ni ustrezen. In v bistvu
               9 mesecev čakam na novo ime in do danes, kljub ponovni prošnji, nisem dobil novo
               imena."</q> Konec citata. Zelo zanimivo. Praktično 9 mesecev je že od tega, kar sta se
               oba strinjala, predsednik Nove Slovenije, predsednik SDS in predsednik Vlade, da ta
               minister ne dela dobro, da ga je treba razrešiti, pa je kljub temu točno v tem času
               ta minister predlagal najpomembnejše zakone na področju socialne politike, na
               področju dela, na področju družinske politike - vse ste sprejeli, nobene pripombe
               niste imeli, nobenega dodatka, nič niste zavrnili. Točno v tem času, ko se je
               govorilo, da ni dober. In kar je seveda tudi zanimivo, z razrešitvijo sta soglašala
               oba, tako pravi predsednik Vlade, po tem magnetogramu tega. Odmeva je to več kot
               očitno, oba sta soglašala - tako predsednik Nove Slovenije kot predsednik SDS. V teh
               dneh poslušamo druge zgodbe, da to ni čisto tako. Slišimo tudi, da Nova Slovenija,
               kar se mi zdi seveda konsistentno, stoji za ministrom Drobničem, ki je pripravljal to
               politiko in ki je tudi vedno podprla to politiko in v tem kontekstu je to za mene
               konsistenten odnos in drža ene stranke. Ne vem sicer, kaj o tem meni predsednik
               stranke, saj ni jasno iz tega, kar sem do sedaj povedal ali kar lahko preberemo in
               tudi slišimo, predvsem pa ne iz tistega, kar govori tukaj pred nami predsednik
               Vlade.</p>
               <p>Spoštovane poslanke, spoštovani poslanci! V poslanskem klubu LDS smo prepričani, da
               je politika celotne Vlade, celotne Vlade na področju socialne politike neustrezna.
               Nismo se strinjali in se ne strinjamo z rešitvami, ki zaostrujejo in slabšajo položaj
               socialno najbolj ogroženih delov slovenskega prebivalstva, zato nismo podprli, na
               primer Resolucije o socialni varnosti, ki jo je podprla in sprejela Vlada. Nismo se
               strinjali in nismo podprli Zakona o zavarovanju za primer brezposelnosti v delu, v
               katerem je bila ukinjena pravica brezposelnim osebam, da se vključijo v program
               aktivne politike zaposlovanja. Nismo podprli poslabšanja pogojev za zaposlovanje
               študentov prek študentskih servisov. Nobene logike nismo v tem videli in številne
               predloge smo pripravili, s katerimi bi lahko ta zakon izboljšali. Ne samo mi, tudi
               študentje, tudi socialni partnerji - nič od tega ni bilo poslušano. Nismo podprli
               novega Zakona o minimalni plači, ki ste ga prav tako sprejeli v tem obdobju, ki
               prepušča določitev višine minimalne plače brez usklajevanja na Ekonomsko-socialnem
               svetu in brez socialnih partnerjev. Ta zakon je podprla in sprejela tudi Vlada.</p>
               <p>Predsednik Vlade nam danes razlaga neustrezno vodenje socialnega dialoga. Pa je mirno
               podprl, verjamem, da celo glasoval, verjetno ni bilo treba glasovati na seji, ko se
               je ta zakon sprejel; mimo socialnega partnerstva, mimo nekega najbolj običajnega
               mehanizma za določanje in usklajevanje višine minimalne plače v vsaki socialni
               državi. Nismo podprli novega Zakona o socialnem varstvu, ki krči dodeljevanje
               denarnih socialnih pomoči socialno najbolj ogroženim državljankam in državljanom
               Slovenije, podprli ste ga poslanke in poslanci koalicije in ta Vlada - Drobnič ga je
               pripeljal sem in ga izpeljal skozi Državni zbor. In nismo podprli Zakona o
               usklajevanju transferjev posameznikom in gospodinjstev v Republiki Sloveniji, ki
               tistim z najnižjimi prejemki v naslednjih treh letih jemljejo kar 12 milijard
               slovenskih tolarjev. Gre za zakon, ki je bil sprejet v istem tednu kot novi zakon o
               dohodnini, s katerim je Vlada, ob tem ko je zmanjšala tistim socialno ogroženim
               prejemke za 12 milijard, znižala pa tistim najbogatejšim, 40% zaposlenih z najvišjimi
               plačami davčne obremenitve za, 30 milijard. Nismo podprli, ampak v istem tednu ste to
               sprejeli! Najprej ste vzeli tistim, ki imajo najmanj 12 milijard, potem ste pa dali
               tistim oziroma še prej ste dali tistim, ki imajo največ 30 milijard. Tistim, ki imajo
               pa najmanj in najnižje plače, tistim 20-im odstotkom, ker ste se hvalili, da vsem
               dajete, ste pa v tem tednu res dvignili plače in jih boste dvignili za 600 tolarjev.
               To je socialna politika te Vlade, ki je celovita, ki sega od predsednika Vlade do
               ministra za finance pa tudi seveda in še kako tudi do ministra za delo, družino in
               socialne zadeve.</p>
               <p>In še več. Potem, ko ste vse to naredili v enem tednu, predsednik Vlade pošlje
               ministra Drobniča, da se pogovarja s sindikati o Zakonu o delovnih razmerjih, o
               skrajšanju odpovednih rokov za zaposlene, znižanju stroškov prevoza na delo, ukinitev
               malice. Precej težka naloga, a predsednik Vlade, ki je najprej podprl takšne
               spremembe, potem zahteva od ministra Drobniča, da doseže nemogoče, to je, dogovor s
               sindikati. Nemogoče, ni ga pogajalca, ki bi to zmogel ne Drobnič, ne Janša, ne Bajuk
               pa še marsikdo drug ne, verjetno nihče.</p>
               <p>In ne nazadnje nismo in ne moremo in tudi nikoli ne bomo podprli nove resolucije o
               povečevanju rojstev s skrajno, skrajno konzervativnimi predlogi in skrajno
               konzervativnimi, neprimernim predlogom o omejevanju splavov in njihovi plačljivosti
               in državnim prevzemanjem kontrole nad odločanjem o rojstvu otrok. Gre za predlog, ki
               je ne samo neustaven, nesocialen in v tem času nepojmljiv, ampak tudi dokaz o skrajni
               ideološki omejenosti nosilcev družinske politike v Vladi.</p>
               <p>Spoštovane poslanke, spoštovani poslanci! To, kar ste te dni dogaja v Sloveniji, ni
               dobro. Ni dobro, da se razrašča nestrpnost, da smo dnevno priča neredom, nemoč
               organov oblasti, da pravna država ne funkcionira, da Vlada razpada in ne funkcionira
               ter se ukvarja sama s seboj. To ni dobro ne za Slovenijo, ne za njen mednarodni ugled
               in še manj za uspešno pripravo na predsedovanje Evropski uniji.</p>
               <p>V poslanskem klubu LDS smo prepričani, da je politika celotne Vlade in predsednika
               Vlade zlasti na področju, ki zajema delo, družino in socialo, slabo, zgrešeno in
               neučinkovito minister Drobnič pa samo zvest in dosleden izvajalec te politike. To je
               temeljni razlog, da ne bomo glasovali proti njegovi razrešitvi.</p>
            </sp>
            <sp xml:id="SDZ4-Izredna-24-2006-12-01.sp9">

               <speaker>PREDSEDNIK FRANCE CUKJATI:</speaker>

               <p>Hvala. Gospod Matjaž Han bo predstavil stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Izredna-24-2006-12-01.sp10">

               <speaker>MATJAŽ HAN:</speaker>

               <p>Hvala lepa za besedo. Spoštovani predsednik državnega zbora, spoštovani predsednik
               Vlade, spoštovani zbor, dragi kolegi! Žal se moram tudi jaz strinjati z gospodom
               Ropom, ko govori, da je današnja seja izgubljanje časa. Slovenija ima preveliko
               problemov, da bi ure in ure sedeli v tej dvorani in reševali v bistvu izgubljeno
               zgodbo. Mislim, da bi tudi Vlada lahko delala ta trenutek kaj bolj modrega in bolj
               pametnega.</p>
               <p>V poslanski skupini Socialnih demokratov podpiramo predlog predsednika Vlade za
               razrešitev mag. Janeza Drobniča, ministra za delo, družino in socialne zadeve. Še
               preden je razrešitev predlagal predsednik Vlade, smo v poslanski skupini Socialnih
               demokratov izrazili pripravljenost, da podpremo in sodelujemo pri pripravi
               interpelacije zoper omenjenega ministra. V poslanski skupini Socialnih demokratov
               bomo brez zadržkov, ocenjujemo, da je minister za delo, družino in socialne zadeve
               delal izredno izredno slabo. Zanemarjal je socialni dialog, ignoriral naredil je
               študente in večino ostale civilne družbe, predlagal je nesocialne zakone, ki so bili
               predvsem do ljudi neprijazni. V izogib kritikam iz opozicije je mnogokrat manjkal na
               sejah matičnega delovnega telesa ali Državnega zbora in na ta način pokazal, kaj si
               na sploh misli o zakonodajni oblasti. Socialni demokrati mu zamerimo tudi, da se je
               namesto iskanja skupnih rešitev vse prevečkrat skliceval na že znano načelo te Vlade,
               da je zaradi nekaj dreves potrebno posekati cel gozd. Aroganten pa ni bil le do
               opozicije, ampak žal grob tudi do novinarjev. Minister Drobnič je s svojim načinom
               dela in s svojimi predlogi državi in državljanom delal slabo. Na vse njegove napake
               in zgrešeno delovanje smo v poslanski skupini Socialnih demokratov nenehno opozarjali
               javnost in tudi predsednika Vlade preko novinarskih konferenc, preko poslanskih
               vprašanj in pobud ter preko neposrednih pisem primeru. Z ustnim poslanskim vprašanjem
               smo ga na zaskrbljujoč odnos Vlade do socialnega dialoga in sodelovanja s civilno
               družbo, posebej na področjih, ki jih je pokrival minister Drobnič, opozorili že leta
               2005, in sicer aprila. Pred več kot letom in pol se je to zgodilo. Na samem začetku
               mandata te Vlade, januarja 2005, pa smo Vlado kot celoto na to opozorili preko
               novinarke konference. Predsednik Vlade je bil za naša opozorila prevečkrat slep in
               gluh. Celo nasprotno, duhovičil je z enostavčnimi odgovori ter ves čas zatrjeval, da
               z ministrovim delom ni nič narobe in da celotna Vlada, da torej tudi minister
               Drobnič, spoštuje socialni dialog.</p>
               <p>V celoti se strinjamo z vsemi razlogi, ki jih je predsednik Vlade navedel kot razlog
               za ministrovo razrešitev, sami pa seveda jih imamo še več.</p>
               <p>Kljub temu pa ostaja dejstvo, da se ti razlogi niso pojavili sedaj, ampak spremljajo
               ministra od samega začetka mandata in predsednik Vlade jih je ves čas zelo dobro
               poznal. Gospodu Janezu Janši tudi težko verjamemo, da je šele na zadnjem sestanku s
               predstavniki sindikatov izvedel, kako potekajo usklajevanja, za katera je odgovoren
               ravno minister za delo s sindikati pa na to opozarjajo že ves čas ministrovanja
               ministra Drobniča. Enaka opozorila pa je predsednik Vlade dobil tudi od študentov.
               Zakaj se je torej odločil, da predlaga Drobničevo razrešitev šele sedaj? Razlog gre
               verjetno iskati v tem, da so zadnje poteze in stališča ministra Drobniča doživele
               veliko kritik v javnosti; da se je zmanjšal ugled celotne Vlade in celotne koalicije.
               Janeza Janše torej ni motilo ministrovo dvoletno škodljivo delovanje in rušenje
               socialne države. Zganil se je šele, ko je ministrovo delo začelo metati senco na
               koalicijo, na Vlado in posledično seveda tudi na predsednika Vlade. Po naši oceni bo
               z razrešitvijo ministra Drobniča največ pridobila ravno socialna država. Ob tem pa
               seveda upamo, da ga ne bo nasledila oseba, ki bo predstavljala kontinuitete njegovega
               dela.</p>
               <p>Področje, kjer je bilo delovanje ministra Drobniča najbolj škodljivo, je zagotovo
               socialno partnerstvo oziroma socialni dialog. Socialno partnerstvo je eden izmed
               najpomembnejših dosežkov sodobnih družb, ki omogoča socialni mir, blaženje
               konfliktov, razvoj, ki prinaša korist vsem, in posledično blaginjo najširšega kroga
               državljanov. Vzpostavitev delujočega socialnega partnerstva in podpis socialnega
               sporazuma pa je zagotovo eden najpomembnejših dosežkov prejšnje Vlade in prejšnjega
               ministra, gospoda Dimovskega. Za Socialne demokrate je socialno partnerstvo ena
               temeljnih vrednot. Na naš predlog je Državni zbor že januarja leta 1998 priporočil
               Vladi, da pri vseh zakonih, katerih vsebina je povezana s kolektivnimi pogodbami ali
               drugimi oblikami sporazumevanja med socialnimi partnerji, izrecno navede, ali je
               dosežen sporazum s socialnimi partnerji, kako je potekalo usklajevanje, katera so
               neusklajena vprašanja, kako je nasploh potekala cela procedura zakona. Ob sprejemanju
               tega sklepa je socialno partnerstvo sestavni del urejanja slovenske družbe, žal pa se
               na to vse prevečkrat pozablja in celo namerno prezira.</p>
               <p>Slovenija je bila doslej gospodarsko uspešna in socialno vzdržna družba. In tudi
               zaradi tega, ker je uveljavljala socialni dialog, ker je krepila spoštovanje in
               zaupanje med socialnimi partnerji in ker je oblast razumela kot obveznost delovanja v
               javno korist, ne pa kot oholo in samopašno delovanje, ki vidi le svoje interese,
               pričakuje pokorščino drugih in vsebino podreja rokom. Na podlagi dogovora med
               socialnimi partnerji je bil sprejet tudi veljavni in z evropskimi normami skladen
               Zakon o delovnih razmerjih, socialni partnerji pa vztrajajo, da se na tak način tudi
               spreminja in dopolnjuje.</p>
               <p>Minister Drobnič je že od samega začetka mandata kazal podcenjevalen odnos do
               socialnih partnerjev, predvsem pa sindikatov. Njegovo zaničevanje in ponižujoč odnos
               do predstavnikov delojemalske strani pa sta se najbolj izrazila z njegovo znamenito
               izjavo, da bo kar sam zastopal delavce na pogajanjih o spremembah Zakona o delovnih
               razmerjih v okviru Ekonomsko-socialnega sveta. Minister je s tem pokazala, da ali ne
               razume pomena socialnega partnerstva in vloge predstavnikov posameznih interesov v
               njem ali pa ga enostavno zavrača.</p>
               <p>Naslednja skupina, ki ministru Drobniču očitno ni bila po godu, pa so študenti.
               Novela Zakona o zaposlovanju in zavarovanju za primer brezposelnosti v delu, ki
               govori o študentskem in dijaškem delu, je minister na začetku uskladil s študenti.
               Hitro pa se je pokazalo, da je bila ta uskladitev s figo v žepu. Študentska
               organizacija Slovenije, ki je zakonsko določen predstavnik študentov, se je bila
               pripravljena odpovedati delu sredstev iz koncesijske dajatve, da se povečajo sredstva
               za štipendije. Koaliciji to očitno ni bilo dovolj. Na seji matičnega delovnega telesa
               so se pojavljali amandmaji poslanskih skupin koalicije z očitnim prišepetavanjem in
               blagoslovom ministra, ki bi, če bi bili sprejeti, pomenili nepremišljeno klastenje
               študentskega dela, demontažo študentskih organizacij in ukinitev finančne
               neodvisnosti študentov. Na srečo so se ministru po ogorčenih reakcij študentov in
               opozicije takrat uprli tudi nekateri koalicijski partnerji. Minister je s študenti
               ponovno prišel v konflikt, pri spremembah Zakona o študentski prehrani. Ta zgodba
               seveda še ni končana in upati je, da bo ministrov naslednik za študentska stališča
               našel predvsem več posluha.</p>
               <p>Minister Drobnič je deloval tudi proti socialno najšibkejšim, se pravi proti tistim,
               za katere bi kot minister za socialo moral posebej skrbeti. Z Zakonom o usklajevanju
               transferjev posameznikov in gospodinjstev v Republiki Sloveniji je najbolj ogroženim
               prebivalcem s spremenjenim načinom usklajevanja socialnih transferjev dolgoročno
               poslabšal dohodkovni položaj. Pri nekaterih se zna narediti tudi to, da bo ogrožena
               njihova eksistenca. Prejemniki denarne socialne pomoči je z novelama Zakona o
               socialnem varstvu in zaposlovanju in zavarovanju za primer brezposelnosti prisilil,
               da sprejmejo vsako delo, tudi neplačano, ali pa praktično po odločitvi uradnika iz
               Zavoda za zaposlovanje izgubijo pravico do edinega dohodka. Minister je bil pri tem
               gluh za opozorila javnosti in opozicije, ki je takšnim rešitvam ostro
               nasprotovala.</p>
               <p>Socialni demokrati smo že ob obravnavi obeh novel zakona ves čas opozarjali, da je
               nesprejemljivo, da se obveznosti prejemnikov denarnih socialnih pomoči ureja s
               predpostavko, da so vsi ljudje lenuhi in špekulanti, ki se izogibajo delu. Zato smo
               predlagali, da se prejemnike denarne socialne pomoči izenači s prejemniki denarnega
               nadomestila za primer brezposelnosti. To bi še vedno pomenilo, da morajo sprejeti za
               dve stopnji nižjo zaposlitev glede na njihovo izobrazbo. Predlagali smo tudi, da bi
               država pripravila ljudi do dela s stimulacijami, ne pa zgolj z grožnjami in
               kaznovanjem.</p>
               <p>Minister Drobnič je že na začetku mandata pokazal, kakšen bo njegov način dela. Med
               prvimi so bili na vrsti tako imenovani vojni zakoni, ki prehodno niso bili deležni
               ustreznega usklajevanja. Z njihovo vsebino pa je minister jasno pokazal svoj odnos do
               polpretekle zgodovine. Pri tem je bil posebej pomenljivo predlagani poseg v pravice
               vojnih invalidov, ki ga je gospod Drobnič pospremil z manipulacijami o astronomskih
               višinah prejemkov iz tega naslova.</p>
               <p>Minister Drobnič se je posebej izkazal pri favoriziranju Rimskokatoliške cerkve, ki
               bo v primeru njegove razrešitve zagotovo izgubila najbolj zvestega zaveznika v tej
               Vladi. Čeprav za to ni bilo nobene potrebe, še manj pa strokovnih argumentov je
               minister Drobnič vztrajal, da se lahko po novem kot ustrezno kvalificirani delavci na
               področju socialnega varstva zaposlujejo tudi teologi s specializacijo. Pri tem pa
               seveda ni zmotilo dejstvo, da se še diplomanti socialnega varstva nimajo kje
               zaposliti in životarijo kot iskalci zaposlitve na Zavodih za zaposlovanje. Morda pa
               jih je minister namenim za humanitarno delo v cerkvenih gozdovih, nekako v skladu z
               načelom <q>"Moli in delaj"</q>. Benovelca do Rimskokatoliške cerkve se je pokazala tudi pri
               podeljevanju koncesij za domove za ostarele.</p>
               <p>Vestno pa je minister Drobnič izpolnjeval vladni cilj popolnega prevzemanja in
               utrjevanja oblasti. Kljub izrecnemu nasprotovanju socialnih partnerjev in opozicije
               je s spremembami zakonov povečeval vpliv v zavodih, ki so pri tem imeli partnerski
               sistem. Monopolizacije oblasti je bil še naprej deležen Zavod za pokojninsko
               zavarovanje, v zadnjem času pa tudi Zavod za zaposlovanje.</p>
               <p>Kot razlog za podporo razrešitve ministra Drobniča velja omeniti še njegov žaljiv
               odnos do posameznih skupin. Že na uvodnem zaslišanju na matičnem delovnim telesom je
               izjavil, da bi homoseksualci bolj sodili v ministrstvo za zdravje. Kaj je s tem hotel
               povedati, je jasno. Še jasneje pa je postalo ob vprašanju istospolnih partnerskih
               zvez.</p>
               <p>Ministra Drobniča pa si bomo zapomnili tudi po tem, kako je grobo odrinil roko
               novinarke Televizije Slovenija. S tem ja pokazal, kaj si misli o pravici javnosti, da
               je obveščena o njegovem delu. Socialni demokrati smo od predsednika Vlade gospoda
               Janeza Janše, takrat pisno zahtevali, da ministrovo dejanje javno obsodi. Predsednik
               Vlade tega ni storil, označil ga le za neprimerno. Ni treba posebej opozarjati, kako
               daleč je tako ravnanje od opevanega etičnega kodeksa in splošnih norm obnašanja v
               demokratični družbi. Ob tem pa velja spomniti, da je predsednik Vlade takrat
               kategorično trdil, da o zamenjavi ministra ne razmišlja, ker je bilo tisto
               novinarkino vprašanje, ki je ministra tako razjezilo, da je izgubil živce. Ob
               predlogu za razrešitev pa smo izvedli, da je predsednik Vlade ministra že februarja
               letos opozoril, da mora izboljšati delo ministrstva in vodenje resorja, če ne bo
               predlagal njegovo razrešitev. Incindent z novinarko se je ministru pripetil konec
               februarja letošnjega leta. Predsednik Vlade torej ni bil takrat iskren, ali pa ni
               iskren danes.</p>
               <p>Poslanke in poslanci Socialnih demokratov bomo glasovali za razrešitev ministra
               Drobniča. Mi Vlade Janeza Janše ne podpiramo in z glasovanjem za razrešitev ne
               izražamo kakršnekoli naklonjenosti Vladi Janeza Janše, ki je predolgo časa toleriral
               nesprejemljivo politiko ministra. Na vse napačne odločitve ministra, škodljive za
               socialno partnerstvo in socialno državo, smo namreč sproti odločno opozarjali in
               želimo tudi o predlogu za razrešitev ostati dosledni svoji politiki. Enako bi lahko
               zahtevali tudi od predsednika Vlade. Če bi namreč tudi pri ostalih članih vladne
               ekipe uporabil enaka merila in bi z razlogi, ki jih je navedel za razrešitev ministra
               Drobniča, ocenjeval tudi njihovo delo, bi danes lahko odločali o razrešitvi večjega
               dela ministrov te Vlade. Neupoštevanje zainteresirane in strokovne javnosti pri
               pripravi zakonodaje in predpisov, neupoštevanje socialnega dialoga, arogantno
               komuniciranje z mediji, neargumentirano zavračanje predlogov opozicije, pomanjkljivi
               odgovori na poslanska vprašanja in še in še bi lahko našteval, so namreč značilnosti,
               ki so v lastni večini ministrov te Vlade kot Vlade v celoti.</p>
               <p>Poslanska skupina Socialnih demokratov zato od predsednika Vlade pričakuje, da bo
               javnosti jasno povedal, kaj si misli o delu vsakega ministra posebej, in zahteval
               spremembo v načinu njihovega dela ali predlagal njihovo zamenjavo. Napovedi, da naj
               bi zamenjal tri ali štiri ministre, smo slišali že včeraj. Upamo, da bo menjal
               dejansko tiste, ki s svojim delom najbolj škodijo Republiki Sloveniji. Žal, glede na
               včerajšnje glasovanje o interpelaciji, nismo optimisti. Razlogov za razrešitev
               ministra Drobniča je še veliko veliko več. V uvodnem stališču se vseh namerno nisem
               dotaknil, ker jih bomo poslanke in poslanci poslanske skupine Socialnih demokratov
               predstavili tudi v nadaljnji razpravi.</p>
               <p>Ob koncu predstavitve stališča poslanske skupine Socialnih demokratov pa je potrebno
               še opozoriti, da soodgovornost za njihovo delo nosi tudi predsednik Vlade, ki je
               ministra predlagal za njegovo delo, ga toleriral celi dve leti. Celotna Vlada, ki je
               predloge zakona, kljub neprimernim rešitvam in neusklajenosti potrjevala in
               navsezadnje poslanke in poslanci koalicije, ki so te zakone nekritično in brez
               najmanjšega posluha za drugačne predloge potrjevali in ki bodo danes njegovo
               razrešitev tudi podprli. Socialni demokrati bomo podprli razrešitev gospoda Drobniča.
               Hvala.</p>
            </sp>
            <sp xml:id="SDZ4-Izredna-24-2006-12-01.sp11">

               <speaker>PREDSEDNIK FRANCE CUKJATI:</speaker>

               <p>Hvala. Mag. Franc Capuder, bo predstavil stališče poslanske skupine Nove Slovenije.
               Prosim.</p>
            </sp>
            <sp xml:id="SDZ4-Izredna-24-2006-12-01.sp12">

               <speaker>MAG. FRANC CAPUDER:</speaker>

               <p>Hvala lepa, gospod predsednik. Predsednik Vlade in ministri, poslanke in
               poslanci!</p>
               <p>Delokrog Ministrstva za delo, družino in socialne zadeve je zelo heterogen in
               obravnava ter servisira državljanke in državljane v vseh njihovih obdobjih življenja.
               Zaradi tega je delo na tem ministrstvu tudi zelo zahtevno. To pa je praktično tudi
               edino ministrstvo, ki v zadnjih nekaj letih ni doživelo korenite prevetritve. Ob
               prevzemu se je mag. Janez Drobnič tega kot minister zavedal in njegovo delo na tem
               ministrstvu lahko ocenimo kot pozitivno, glede na dane okoliščine, v katerih je lahko
               delal. V začetku oktobra letos je Vlada Republike Slovenije sprejela svoje prvo
               poročilo o uresničevanju reformnega programa za izvajanje lizbonske strategije v
               Sloveniji in ga nekaj dni kasneje poslala Evropski komisiji v Bruselj. Poročilo med
               najpomembnejšimi vladnimi reformami dosežki poudarja ukrepe na socialnem področju, ki
               bodo povečali pripravljenost ljudi za sprejemanje dela in spodbudili podjetja k
               večjemu zaposlovanju. V uvodu k poročilu je napisana, navajam: <q>"Učinke davčne reforme
               na zaposlovanje bodo podprle letos sprejete zakonodajne spremembe, ki pravico do
               prejemanje nadomestila za brezposelnost in denarnih socialnih pomoči strožje kot
               doslej vežejo na pripravljenost za sprejemanje ponujenega dela. Skupaj z vladnim
               predlogom zakona, po katerem bi se vsi socialni transferji usklajevali samo še z
               rastjo cen življenjskih potrebščin in ne več tudi glede na rast plač, bo to ustvarilo
               dodatne spodbude za delovno aktivnost manj kvalificiranih oseb. In še, v prihodnjem
               letu nas na tem področju čaka predvsem povečanje preglednosti in enostavnosti sistema
               socialnih transferjev, izboljšanje delovanja aktivne politike zaposlovanja ter
               nadaljevanje pogajanj s socialnimi partnerji o Predlogu zakona o delovnih razmerjih,
               s katerim se želi vlada približati sistemu varne fleksibilnosti."</q> Konec navedka.</p>
               <p>Gre za ukrepe oziroma sprejete zakone, ki so bili pripravljeni v okviru Ministrstva
               za delo, družino in socialne zadeve pod vodstvom ministra mag. Janeza Drobniča. Z
               njim se vlada lahko upravičeno pohvali pred Evropsko unijo in minister Drobnič je
               vložil v to delo veliko znanja, truda in energije pa še veliko polen je dobil pod
               noge. Naj se ustavim samo na nekaj poudarkih iz dela ministra mag. Janeza Drobniča,
               ki sami za sebe povedo dovolj o njegovem delu, o doseganju pričakovanih rezultatov in
               usklajevanju s socialnimi partnerji.</p>
               <p>V celotnem mandatu sedanje Vlade se ni zmanjšala niti ena pravica, pač pa je bilo
               uveljavljenih vrsto novih, in to je najbolj pomembno. Na to je lahko ponosen
               pristojni minister Drobnič, Nova Slovenija in celotna Vlada. Izboljšal se je položaj
               upokojencev, mladih mamic, invalidov, nekaterih brezposelnih, veteranov in vrsto
               drugih. Mislim, da se vsi lahko strinjamo s tem, da je ministru Drobniču uspelo
               predvsem na področju brezposelnosti nekaj, kar bi si lahko želeli v vsaki razviti
               evropski državi. Brezposelnost je vsepovsod poglavitni vzrok za revščino in
               posledično socialno izključenost. Že kar nekaj časa lahko spremljamo podatke zavoda
               za zaposlovanje, da je brezposelnost v naši državi dosegla najnižjo raven od leta
               1991, torej, najnižjo v samostojni Sloveniji. Ta je v novembru znašala 79 tisoč 493,
               glede na lanski november se je zmanjšala za 14%, v istem obdobju pa se je zaposlilo
               6% več brezposelnih oseb. Razlogi za ta uspeh ministrstva tičijo predvsem v trdem,
               odgovornem in zelo strokovnem delu na ministrstvu ter dobri povezavi ministrstva,
               Zavoda za zaposlovanje in posameznih centrov za socialno delo. Na ta način je
               minister oziroma ministrstvo brez bistvenega povečanja finančnih sredstev v proračunu
               doseglo izjemne dosežke na področju zaposlovanja, z uporabo pravih instrumentov in
               pravih programov aktivne politike zaposlovanja. To pa je bilo lahko doseženo le z
               dogovorom med Vlado in socialnimi partnerji.</p>
               <p>Torej se je minister Drobnič zavedal potrebe po socialnem dialogu in je socialni
               dialog tudi upošteval pri svojem vsakodnevnem delu. Da je socialni dialog v naši
               državi uspešen, potrjuje tudi podatek ministrstva, da je bilo kar 28 predpisov, ki
               jih je v minulih dveh letih predlagalo Ministrstvo za delo, družino in socialne
               zadeve, usklajenih na Ekonomsko-socialnem svetu, in da le pri dveh oziroma treh ni
               bilo popolnega soglasja. V času vodenja ministrstva je minister Drobnič uspel med
               socialnimi partnerji uskladiti tudi take zakone, ki so se prej usklajevali tudi več
               let, na primer, Zakon o kolektivnih pogodbah kar štiri leta.</p>
               <p>V obdobju njegovega vodenja Ministrstva za delo se je uveljavil višji dodatek za
               veliko družino ter hkrati odpravil davek na ta dodatek. Zagotovljene so bile možnosti
               priznanja delovne dobe enemu izmed staršev, če ima štiri ali več otrok in pri tem
               ostane doma. Omogočen je polovičen delovni čas za dva otroka do določene starosti. S
               predlogi ministrstva smo omogočili tudi samozaposlenim enak položaj pri starševskem
               varstvu. Z zadnjimi spremembami na področju invalidskega varstva se je povečalo
               zaposlovanje invalidov v tem letu za več kot 40%. Torej, skrb ministra in ministrstva
               za vse. Več o njegovem delu bodo povedali še moji poslanski kolegi.</p>
               <p>Minister Drobnič je bil večkrat v Državnem zboru označen za nestrpneža, ksenofoba,
               nazadnjaka in še bi lahko našli kakšen vzdevek, ki mu je bil prilepljen. Da ni tako,
               kaže sprejetje Zakona o istospolni partnerski skupnosti. Če bi bil minister res
               takšen, kot se mu je v preteklosti očitalo, potem sem prepričan, da zakona s takšno
               vsebino niti povohal ne bi, ne pa, da mu ga je uspelo pripeljati skozi Vlado v
               parlament, kjer smo ga sprejeli v lanskem letu in je v letošnjem letu že pričel
               veljati. Ravno delo na tem področju kaže na njegovo širino, kolegi iz opozicije.
               Pravite, da je ta zakon zanič, da je diskriminatoren, ponižujoč. Sprašujem se pa, kje
               je bila širina vseh prejšnjih ministrov in vlad, ki v preteklosti niso uspeli s
               takšnim zakonom, najmanj takšnim zakonom. Kje je bilo v preteklosti razumevanje
               pravic istospolnih, kolegi iz LDS-a in SD-ja? Zakaj niste že v preteklosti pripravili
               in sprejeli vsaj takšnega zakona, kakršnega imamo sedaj, če ne boljšega. Kaj ste dali
               istospolnim? Nič, prazne obljube.</p>
               <p>Ne glede na vse povedano pa predsednik Vlade Republike Slovenije skladno s svojo
               ustavno pravico predlaga, da se minister za delo, družino in socialne zadeve, mag.
               Janez Drobnič, razreši. V poslanski skupini Nove Slovenije smo prepričani in tudi
               podatki, katere sem navedel, govorijo o tem, da je mag. Janez Drobnič v celoti
               gledano delal dobro in po našem mnenju nič manj uspešno ali neuspešno od ostalih
               ministrov v Vladi. Predloga predsednika Vlade o razrešitvi ministra mag. Janeza
               Drobniča v poslanski skupini Nove Slovenije ne bomo podprli. Hvala.</p>
            </sp>
            <sp xml:id="SDZ4-Izredna-24-2006-12-01.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jakob Presečnik bo predstavil stališče poslanske skupine Slovenske
               ljudske stranke.</p>
            </sp>
            <sp xml:id="SDZ4-Izredna-24-2006-12-01.sp14">

               <speaker>JAKOB PRESEČNI:</speaker>

               <p>Hvala lepa za besedo, gospod predsednik. Spoštovani predsednik Vlade, ministrica in
               ministri in drugi predstavniki Vlade, spoštovane kolegice in kolegi! Obravnavamo
               predlog predsednika Vlade za razrešitve ministra za delo, družino in socialne zadeve,
               mag. Drobniča. Danes smo dobili na mizo tudi pregled dela Ministrstva za delo,
               družino in socialne zadeve in tudi iz tega obširnega pregleda izhaja, da je resor
               izredno zahteven in širok in da rezultati dela tega ministrstva zadevajo vse nas
               državljanke in državljane Republike Slovenije. Iz tega pregleda izhaja, da je bilo
               opravljeno veliko dela in na tem mestu izrekamo seveda tudi priznanje ministru
               Drobniču za njegovo dvoletno delo, kot ministra za delo, družino in socialne zadeve.
               Ugotavljamo pa, da je predsednik Vlade odgovoren za delo Vlade Republike Slovenije in
               koordinacijo ter kontrolo učinkovitosti vseh resorjev v okviru slovenske Vlade. Da so
               koalicijske stranke odgovorne za delo koalicije, tako na vladnem kot na
               parlamentarnem nivoju. In če je in ko je predsednik Vlade ugotovil, da obstojajo
               težave pri vodenju Ministrstva za delo, družino in socialne zadeve, in predlagal
               razrešitve ministra, v poslanski skupini Slovenske ljudske stranke potrjujemo in
               spoštujemo njegovo odločitev in jo bomo tudi podprli. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš bo predstavila stališče poslanske skupine Slovenske
               nacionalne stranke.</p>
            </sp>
            <sp xml:id="SDZ4-Izredna-24-2006-12-01.sp16">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, cenjeni kolegi, predsednik Državnega
               zbora, spoštovani ministrski zbor! Na pretekli seji sem slišala zanimivo misel:
               <q>"Roke, ki pomagajo so bolj svete kot usta, ki molijo"</q>. Dovolite, da dodam: od
               svetosti besede do nesvetih dejanj. Vladna politika na širšem socialno-delovnem
               področju, na področju socialne politike, je bila napačna, usmerjena v discipliniranje
               ljudi, ki so v največji meri odvisni ravno od pomoči države; usmerjena v jemanja
               pravic, svoboščin, usmerjena v podrejanje državne socialne politike, ideologiji
               ministra Drobniča in njegovemu velikemu zavezniku Rimskokatoliški cerkvi. V Slovenski
               nacionalni stranki smo zaradi slabega, destruktivnega dela ministra Drobniča na enem
               izmed najbolj občutljivih področjih, na Ministrstvu za delo, družino in socialne
               zadeve, sicer že pristopili k interpelaciji o delu in odgovornosti omenjenega
               ministra. In dovolite, da zgolj preletim: Zaradi rušenja koncepta socialne države,
               zaradi nespoštovanja in izogibanja dialoga med socialnimi partnerji, zaradi rušenja
               koncepta socialne države, izključujočega nastopa oziroma pristopa pri pripravi tako
               imenovanih vojnih zakonov, podprtega z ideološkimi pristopi pri prevrednotenju
               polpretekle zgodovine; zaradi neustrezne politike na področju izvajanja rejniške
               dejavnosti, varstva otrok; zaradi izničevanja socialne stroke, devalvacije strokovnih
               meril; zaradi neustreznega kadrovanja na ministrstvu in institucijah, ki sodijo pod
               resor Ministrstva za delo, družino in socialne zadeve, zaradi politično spornega
               podeljevanja koncesij; zaradi krčenja že pridobljenih pravic bolnikom, obolelim za
               azbestozo; zaradi neustrezne politike na področju varstva oziroma pomoči invalidov;
               zaradi škodljivih zakonskih predlogov, podprtih celo z veti Državnega sveta; zaradi
               nedopustnega ravnanja na področju medijev, celo navodil, da bodo mediji lahko
               poročali le o lepi realnosti našega življenja; zaradi ignorantskega odnosa do
               zakonodajne veje oblasti - minister skoraj v treh četrtinah ni bil prisoten na sejah
               matičnega delovnega telesa oziroma plenarnih zasedanjih Državnega zbora - in zaradi
               skrajno konzervativnega pristopa pri sprejemanju zakonskih predlogov, resolucij in
               strategij, katerih osnova so po besedah samega ministra, gospoda Janez Drobniča, celo
               sinodalni dokumenti Rimskokatoliške cerkve.</p>
               <p>In ni res, spoštovane kolegice in kolegi, in ne nazadnje spoštovani gospod Drobnič.
               Ni res, kot ste želeli prikazati v medijih, da je vaše zavzemanje za življenje v naši
               družbi razlog za interpelacijo. Imate pač sposobnost, da zelo dobro manipulirate z
               informacijami. Tistimi informacijami, ki jih lansirate v javnost, ker imate politično
               moč. Vseh 14 navedenih argumentov, argumentov, ki sem jih navedla, je moč dokazati s
               konkretnimi primeri, minister Drobnič pa je govoril več ali manj na pamet v svojem
               slogu zavajanja javnosti.</p>
               <p>In dovolite, da vnovič opozorim na zavestno neresnično zavajanje, kar se z eno besedo
               imenuje tudi laž. Minister Drobnič pravi, da so vsi zakoni usklajeni. To preprosto ni
               res. Pod ministrovanjem Drobniča je socialni dialog praktično zamrl in je na najnižji
               točki v obdobju samostojne Slovenije. Velika večina zakonov je pripravljena mimo
               tripartitnega usklajevanja, mimo doseženega sporazuma oziroma soglasja, mimo
               upoštevanja pripomb stroke in seveda tudi zainteresirane javnosti. Dovolite, da zgolj
               naštejem: Novela zakona o socialnem varstvu, Novela zakona o minimalni plači, Zakon o
               kolektivni pogodbi, Novela zakona o pokojninskem in invalidskem zavarovanju, Predlog
               zakona o usklajevanju transferjev posameznikom in gospodinjstvom v Republiki
               Sloveniji, Predlog zakona o določitvi minimalne plače, Novela zakona o zaposlovanju
               in zavarovanju za primer brezposelnosti. Ravno slednji zakon je bil v prvi fazi sicer
               usklajen s študenti, socialnimi partnerji, a jih je čakala beraška palica, roko na
               srce, ker so si pač dovolili organizirati študentske demonstracije proti Vladi. Z
               dnem, ko je prišel zakon v parlament, ni bil več usklajen. V zakonu je minister
               Drobnič in s tem seveda tudi spoštovani predsedniki vladne koalicije podpirali ste
               rešitve drugačne tistim, ki so bile predhodno prvotno resda usklajene - sami, mimo
               usklajevanja.</p>
               <p>V tem tempu je nastal tudi proračun za leto 2007 in posledično tudi Proračun za leto
               2008. Pri Predlogu proračuna za leto 2008 gre za enostranski akti. Samovolja ministra
               Drobniča se odraža v zmanjševanju proračuna na področju socialne varnosti. Rušijo se
               osnovni koncepti, ki pomenijo jemanje pravic in nižanje standardov. To je realna
               slika, v grobem povedano, realna slika dela Ministrstva za delo, družino in socialne
               zadeve v preteklih dveh letih.</p>
               <p>V okviru pristojnosti svojega dela in na področju socialnega varstva je minister
               Drobnič izgubil tri ustavne tožbe. Toliko jih na Zakon o socialnem varstvu in njegov
               podzakonski akt v zadnjih 20-ih letih ni izgubil pravzaprav nobeden minister ali
               ministrica. Minister, na slabo škodljivo pripravljene zakone, ki jih je sprejela tudi
               Vlada, ki so jih vehementno podprli koalicijski poslanci in poslanke vseh štirih
               vladnih strank v parlamentu ob konstantni podpori vsej enega od predstavnikov manjšin
               - minister, prislužili ste si pet izglasovanih veto Državne sveta na pet zakonov.
               Zadnji izglasovan je bil pred dvema dnevoma, azbestni zakon, s katerim ste vnovič
               grdo izigrali bolnike, grdo, na zelo podel način.</p>
               <p>Omenila sem, da so bili predlogi podprti na sejah Vlade, da so jih s pridom podpirali
               tudi koalicijski poslanci in poslanke, kljub jasno izraženim očitkom, da so zakoni
               slabi, neusklajeni, da gredo v škodo ljudi, državljank in državljanov naše države. In
               danes tako trdno pljuvati pravzaprav po lastnih odločitvah! Dvojna morala, po eni
               strani predsednika Vlade, gospoda Janeza Janše, ki je šele po dveh letih ugotovil in
               opozoril na prošnje, pritožbe, pripombe na delo ministra Drobniča, ki je končno le
               odreagiral šele po dveh letih. In seveda dvojna morala vseh tistih, ki jim je gospod
               Janez Janša le prižgal zeleno luč, da lahko zamenjajo ploščo, zamenjate ploščo.
               Dvomim pa, da vam je v celoti uspelo spregledati. Vsi vi, spoštovane kolegice in
               kolegi, ki ste podpirali takšno politiko, nosite del odgovornosti. Jaz upam, da se
               zavedate tega, tega težkega bremena.</p>
               <p>Dejstvo je, da je ministrovanje gospoda Drobniča zelo močno načelo spodjedati ustavno
               načelo socialne države. Minister Drobnič je v dodatnem gradivu, ki smo ga poslanke in
               poslanci prejeli na klopi danes, zapisal, da pravzaprav z reformnim ukrepom sledi
               prednostni nalogi te Vlade, k sodobni, socialni državi. To piše v dokumentu ministra
               Drobniča. Jaz pa sprašujem, ali res, spoštovane kolegice in kolegi? Politika,
               Drobničeva politika sledi filozofiji iz leta 1928! Drobničeva politika uvaja prisilno
               humanitarno delo, uvaja dolžnost sprejetja primernega dela, to pa je pravzaprav vsako
               delo, vsako delo celo pod pridobljeno izobrazbo, celo na delovno mesto, ki je za dve
               stopnji nižje od izobrazbe brezposelnega. V nasprotnem primeru sledijo sankcije, ki
               gredo v smeri odvzema socialne pomoči kot edinega vira preživljanja oziroma denarnega
               nadomestila. To je dokument, potrjen v Državnem zboru leta 2006, Zakon o zaposlovanju
               in zavarovanju za primer brezposelnosti. Leta 1928 je v predhodnici naše države,
               kraljevini, veljal predpis, pa dovolite, bom citirala: <q>"Če po dveh tednih borza dela
               ne najde dela za brezposelno osebo, ki bi ustrezal njeni kvalifikaciji, potem je
               brezposelni dolžan sprejeti tudi delo ne glede na profesijo brezposelnega."</q> V
               nasprotnem primeru je brezposelni skladno s tedaj veljavno ureditvijo izgubil
               finančno podporo. Sodobna, socialna država pomeni uvajanje preživetih, zgodovinsko že
               zavrženih ukrepov, spoštovane kolegice in kolegi. To pa je slabo, to je
               škodljivo.</p>
               <p>Strahotno nazadnjaška miselnost je vpeljana tudi v Strategijo za dvig rodnosti. Tako
               pomemben dokument je na ministrstvu nastal v pičlih dveh mesecih. V njem se ženskam
               jemlje osnovna pravica do lastnega odločanja o svojem telesu in skrbi za svoje
               otroke. V tem dokumentu se izničuje ne le žensk, ampak tudi pomen kvalitetnega
               otroštva za prihodnost celotne družbe. Minister si dovoli zavoljo domnevnega
               zmanjšanja splavnosti in s tem tudi večjega števila rojenih otrok, vsaj tako pravi
               minister, ki niso ali ne bodo v naši družbi oziroma bodo v naši družbi, naši državi
               kot alternativa spodbujati posvojitev ali rejništvo. Ustava v 56. členu govori:
               <q>"Otroci in mladoletniki, za katere starši ne skrbijo, ki nimajo staršev ali so brez
               ustrezne družinske oskrbe, uživajo varstvo države."</q> V ta namen imamo v naši državi
               razvit institut rejništva. Minister, spoštovane kolegice in kolegi, v sklopu pravic
               otrok, v smislu njihove zaščite, ne more in ne sme pa biti to spodbujevalni ukrep
               države za to, da bomo otroke oddajali v rejništvo, ker bodo nezaželeni. Otroci po tej
               ideologiji niso več bogastvo družbe, ampak so obravnavani zgolj kot sredstvo za
               dolgoročno vzdržnost pokojninskega sistema, tudi to so bile besede, izrečene in
               zapisane, predstavnice direktorice na omenjenem ministrstvu.</p>
               <p>Samo nekaj stvari sem izpostavila, ker smo časovno omejeni. Pomembnih elementov, ki
               jasno govorijo o tem, da gospod Drobnič ni primeren za funkcijo ministra za delo,
               družino in socialne zadeve in da je v imenu preprečitve nadaljnjega škodljivega
               delovanja ministra potrebno smotrno in modro podpreti to razrešitev s kakršnimkoli
               prizvokom. Veste, jaz danes pravzaprav ob vsem tem, bom zaključila, težko razumem
               evforijo, ki jo je ob izreku priznanja celotni Vladi za uspešno delo in dobro delo
               včeraj doživljal eden izmed predstavnikov največje koalicijske stranke v tem
               parlamentu. In dovolite, trda je tista morala, morala tistih ljudi, ki so ali bodo
               tudi v kontekstu nerazrešitve ministra Drobniča lojalni krivicam.</p>
               <p>Pa naj zgolj zaključim uvodno predstavitev poslanske skupine Slovenske nacionalne
               stranke strokovnim citatom, ki pove več kot dovolj: <q>"Velik je naš greh, če bede naših
               revežev ne povzročajo zakoni narave, temveč bede oziroma zakoni naše ustanove."</q> V
               Slovenski nacionalni stranki bomo podprli razrešitev ministra Drobniča z Ministrstva
               za delo, družino in socialne zadeve.</p>
            </sp>
            <sp xml:id="SDZ4-Izredna-24-2006-12-01.sp17">

               <speaker>PREDSEDNIK FRANCE CUKJATI:</speaker>

               <p>Hvala. Mag. Franc Žnidaršič bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Izredna-24-2006-12-01.sp18">

               <speaker>MAG. FRANC ŽNIDARŠIČ:</speaker>

               <p>Spoštovani gospod predsednik Državnega zbora, spoštovani gospod predsednik Vlade,
               ministri, ministrica, kolegice in kolegi! Predsednik Vlade ja predlagal razrešitev
               gospoda Janeza Drobniča kot ministra Ministrstva za delo, družino in socialna zadeve.
               Poslanska skupina je prepričana, da je svoj predlog dobro premislil. Svoje predlog je
               utemeljil z nedoseganjem predvidenih rezultatov, poseganje v pristojnosti drugih
               resorjev, konfliktnost in delovanje mimo koalicijske pogodbe. Poslanska skupina
               predlog predsednika Vlade podpira in pri tem obžaluje, da minister Janez Drobnič ni
               odstopil sam na predlog predsednika in tako častno odšel. Mislimo, da ga pri tem
               nekritično podpira poslanska skupina Nove Slovenije in se morda ne zaveda, da je s
               svojo dosledno podporo posredno sokriva, da je prišlo tako daleč. Del krivde seveda
               prevzemamo tudi vsi drugi koalicijski partnerji, ki smo premalo intenzivno opozarjali
               na ministrove spodrsljaje in marsikdaj podprli rešitve, ki so bile v nasprotju tudi z
               našimi lastnimi pogledi in prepričanju. Pri tem seveda ni mogoče mimo dejstva, da smo
               na napake in slabe predloge opozarjali ves čas, vendar seveda kot najmanjša
               koalicijska stranke malokdaj doživeli kakšno podporo.</p>
               <p>Ker ni odstopil, še več, v svojem nastopu relativizira argumente predsednika, bomo
               tudi mi našteli nekaj vsebinskih razlogov, ki podpirajo predsednikov predlog in
               seveda ministrovo razrešitev. Na primer, že pri samem sprejemanju spremembe Zakona o
               pokojninskem in invalidskem zavarovanju gospod minister Drobnič ni želel vključiti v
               koalicijski pogodbi dogovorjenih rešitev in je to storil šele na izrecno zahtevo
               predsednika Vlade, pravzaprav na drugo njegovo zahtevo. Pri tem je seveda trmasto
               vztrajal pri svojih pogledih na rešitev, ki nazadnje rezultzira v to, da se pokojnine
               še vedno na usklajujejo z rastjo plač in je v tem smislu očitek, da smo to dosegli
               neutemeljen s strani opozicije. Prav tako je nerealizirana rast letnega dodatka in ni
               bil realiziran v skladu s koalicijsko pogodbo in prav tako nekatere vdove zaradi ene
               drobne vtaknjene pripombe v rešitev zakona za vse vdove, pač pa samo za tiste,
               katerih pokojni so umrli oziroma bili zavarovani po zakonu o prvem pokojninskem
               skladu.</p>
               <p>Prav tako so za nas bile nesprejemljive in še danes nerešene stvari na področju
               vojnih zakonov. Pri tem naj povemo, da je Zakon o grobiščih poskušal spraviti v
               dokončno rešitev na način, da bi za medvojna grobišča odgovarjali okupatorji in
               seveda revolucionarji oziroma partizani, kakor da ne bi bilo kolaboracije, narodnih
               izdajalcev, domobrancev, Črne roke in podobnih, na kar seveda nismo mogli pristati.
               Zadovoljni smo, da je predsednik Vlade zagotovo soodgovoren za to, da taka rešitev ni
               bila sprejeta in sem prepričan, da bo podpiral rešitev, ki bo sprejeta za vse tiste,
               ki želijo pravilno in dobro rešiti tisti zakon v korist mrtvih.</p>
               <p>Prav tako na področju Zakona o žrtvah vojnega nasilja, rešitev, po kateri bi ostala
               kakršnakoli možnost, da status realizirajo tudi narodni izdajalci, ni dobra in zato
               zakon ni bil sprejet, čeprav mi ves čas podpiramo nediskriminatornost, mislim rešitev
               nediskiminatornosti skozi ta zakon in so očitki v tem smislu naši poslanski skupini
               ves čas od začetnega predloga neutemeljeni. Seveda podpiramo, da dobijo status vse
               tiste žrtve, ki so bile prizadete kot civilisti z vseh strani, zagotovo pa ne moremo
               podpreti tudi samo teoretične možnosti, da realizira status in pravice po njem tudi
               kdorkoli, ki je izdal domovino ali bil narodni izdajalec. Namesto da bi rešili
               vprašanje, kako bomo to zapisali, se zahteva, da o tem nihče ne razmišlja itd.
               Poglejmo tudi zakon o vojnih veteranih ali vojnih invalidih. Zakon o vojnih veteranih
               je bil sprejet z velikim soglasjem v tem parlamentu in omogočil status novim
               kategorijam, zaslužnih v junijski vojni, kar smo tudi mi podprli. Zakon je določil
               tudi, da bo minister v enem mesecu izdelal pravilnik, po katerem naj bi se delil
               denar za organizacije, vendar tega ni storil. Po mojem zaradi tega ne, da je lahko še
               za naslednji dve leti v proračun arbitrarno in seveda brez ustreznih kriterijev
               razdelili sredstva tako, da je na primer dobila Nova slovenska zaveza 12 milijonov
               denarja, koroški partizani tri milijone sredstev itd., Društvo izgnancev Slovenije z
               18 tisoč člani - 9 milijonov in nekaj itd. Pri tem ne moremo mimo ministrove
               maščevalnosti do Zveze združenj borcev NOV in še posebej poudarjam, da je bilo
               narobe, da je užalil koroške partizane, saj za <q>"vse svete"</q> ni podpisal računa, ni
               želel podpisati računa za venčke, take majhne, z napisom Republika Slovenija, ki naj
               bi jih položili na Koroškem na grobove padlih partizanov, češ da oni dobijo nek
               denar. Dobijo, 3 milijone, 4-krat manj kot Nova slovenska zaveza in morajo oskrbovati
               in vzdrževati 54 vojnih grobišč njihovih partizanov, ki nimajo nič z revolucijo, pa
               vendarle je minister izkazal skrajno žaljiv in nesprejemljiv odnos do tega
               vprašanja.</p>
               <p>Seveda je gospod minister dokazal svojo nesposobnost za socialni dialog. Prav tako je
               izkazal svoj negativni odnos do starejših, ukinil gradnjo domov, v zameno ponuja
               strategijo, ki še dolgo let ne bo zaživela, na eni strani, na drugi strani pa zelo
               drago oskrbnino revnim in prizadetim na stara leta, ki si drage oskrbnine privoščiti
               ne morejo. Pri tem mislim na gradnjo na zasebnem področju oziroma v partnerstvu. Prav
               tako je ukinil zagonska sredstva za pomoč na domu, ki v večini slovenskih občin še ni
               zaživela in ki bi za zagonska sredstva prav gotovo morala kandidirati širša skupnost
               za to, da bi nadomestili že današnji velik primanjkljaj postelj v socialnih zavodih,
               kjer jih primanjkuje 15 tisoč, graditi pa smo nehali, čeprav je s koalicijskim
               amandmajem to področje bilo nekoliko omiljeno in je tam nekaj milijonov evrov več
               denarja za naslednja leta, ampak ta se bo porabil pretežno za adaptacijo domov in bo
               za vse tisto, kar sicer potrebujemo, zmanjkalo.</p>
               <p>Seveda je še cela vrsta drugih, da ne rečem, težkih spodrsljajev, predvsem na
               področju Zakona o socialnem varstvu, nespoštovanje odločb Ustavnega sodišča -
               družinski pomočnik, na primer. Moramo priznati, da sprejemamo nek del odgovornosti,
               vendar bi radi povedali, da marsikaj ni bilo sprejeto, pa je bilo predlagano, zaradi
               tega, ker smo nasprotovali, in dokazano nismo podprli vseh slabih rešitev, ki so
               prišle iz tega resorja, kar je mogoče ugotoviti iz podatkov o glasovanjih.</p>
               <p>Poslanska skupina podpira ministrovo razrešitev. Predlog predsednika Vlade pri tem
               pozdravljamo. Pri tem moramo povedati, da smo tovrstno podporo predsedniku Vlade
               zagotovili v mojem pismu že novembra lani, dobra dva meseca pred tem, ko je bil
               minister opozorjen na svoje slabo delovanje in je imel, da ne rečem, skoraj leto dni
               časa, da se rehabilitira oziroma da se utiri v skupna pričakovanja, kar zadeva
               njegovo delo. Čeprav s tem ne negiram tistega, kar je bilo doseženo in postorjeno,
               vendar je na koncu vedno tako, da se dobra dela nekaj prej pozabijo kot napake, in
               danes smo pred tem.</p>
               <p>Za našo poslansko skupino je zamenjava ministra povsem normalna zadeva, bili smo ji
               priče tudi v prejšnjem mandatu Vlade, kateri smo bili, in v kakšnem mandatu nazaj,
               tako da iz tega ne želimo delati tragedije. Je pa prav in potrebno, da se sleherna
               koalicija zaveda svojih dobrih in slabih dejanj in v tem smislu poskuša storiti, kar
               je mogoče. In dve leti tega mandata, ki sta pred nami, če bo trajal, je prav, da se
               izkoristita na način, ki bo boljši od dosedanjega, ki naj bo v poduk vsem nam,
               koalicijskim partnerjem, da bi kazalo bolj prisluhniti tudi predlogom poslancem.
               Kajti, ni res, da bi morali kot koalicijske stranke oziroma koalicijski poslanci te
               Vlade podpreti sleherno zamisel, saj vemo, da vsaka Vlada proizvaja ogromno zakonov.
               Prav bi bilo, da bi iniciativa poslancev in njihovi predlogi doživeli večji
               razmislek, boljši razmislek in pogostejše upoštevanje. S tega vidika se vam
               zahvaljujem za pozornost. Hvala.</p>
            </sp>
            <sp xml:id="SDZ4-Izredna-24-2006-12-01.sp19">

               <speaker>PREDSEDNIK FRANCE CUKJATI:</speaker>

               <p>Hvala. Prehajamo na razpravo poslank in poslancev. Besedo ima gospod Gulič. Prosim.
            </p>
            </sp>
            <sp xml:id="SDZ4-Izredna-24-2006-12-01.sp20">

               <speaker>ALEŠ GULIČ:</speaker>

               <p>Spoštovane kolegice, cenjeni kolegi, predsedujoči, gospod minister, gospod premier.
               Dobro me poslušajte, kajti povedal bom samo enkrat.</p>
               <p>Spoštovani, kar nekaj okoliščin je, ki govorijo v škodo gospoda Janeza Drobniča. O
               njih je izdatno spregovoril že gospod Tone Rop in tudi vsi naslednji za njim. Ne
               mislim tega ponavljati, nekatere zadeve so seveda tako etično sporne, da ne sodijo v
               ta parlament, v hišo spodobnosti. Rad pa bi spregovoril o vsem tistem, kar se je
               pokazalo po tej znameniti zahtevi, po odstopu gospoda Janeza Drobniča.</p>
               <p>Dragi Janez je namreč dragega Janeza, ki mu je služil več kot 120%, ki je ne le
               poslušal njegove besede, še misli je bral in najbolj skrite želje mu je izpolnjeval,
               brcnil čez vrata. Gospod Janez Drobnič je storil vse tako, kot je bilo zamišljeno.
               Čisto pravi je bil, kar preveč. In zdaj, ko je ta svoj nečedni del posla opravil, je
               dragi Janez, čeprav ga je še pred tednom dni hvalil, spremenil svoje besede in postal
               je tisti, ki je cesarici <q>"lipo izpridil"</q>. Tako se z ljudmi ne dela. Mi se moramo
               vendarle zavedati v tem Državnem zboru, da vse tisto, kar je gospod Janez Drobnič s
               svojimi zakoni naredil, v tej državi ostaja: vse krivice nove, ki so postavljene, vse
               nesramnosti, ki so bile izpeljane, ves razkroj socialne države ostaja, posel je
               narejen. Gospoda Drobniča gospod Janez Janša ne rabi več, to je tisto. Z vsem, kar je
               bilo seveda povedano in kar je bilo kritizirano, se strinjam. In seveda se nikoli
               nisem strinjal s tistim, kar je gospod Janez Drobnič pripeljal v Državni zbor in kar
               je bilo potem s takšnim velikim navdušenim enoglasjem izglasovano. Ampak, ko se je pa
               zgodil tisti ultimat, <q>"če ne boš pridno izpolnil mojega zadnjega ukaza, odstopil do
               polnoči, ne boš smel v finsko savno"</q>, takrat, seveda, sem pa začel gledati zadeve
               bistveno drugače. V tej Sloveniji, ki smo jo 1991. leta postavili zato, da bi ščitila
               vsakogar pred vsakomer je seveda treba tudi kaj o gospodu Drobniču povedati in ga
               zaščititi.</p>
               <p>Ne gre samo za to, da ščitimo tiste, ki so nebogljeni, gre tudi za to, da ščitimo
               tiste, proti katerim se obrača kakršnokoli maščevanje. Gospod Drobnič seveda ni edina
               razpoka v tej Vladi, očitno jih je več, čeprav smo slišali včeraj, da je tako enotna,
               da bo prav elegantno lahko vodila predsedovanje EU - zvečer seveda, je že gospod
               Janez Janša povedal, da bo takšnih ministrov še več. Pa zakaj <q>"per partes"</q>, zakaj kar
               sam ne odstopi konec koncev?</p>
               <p>Ko sem gledal insert v Studio city, v katerem je gospod Janez Drobnič nastopil, sem
               vedel, da ne bo odstopil, zaradi tega, ker je takrat, to je sicer zelo star posnetek,
               pa vendarle pokazal neko vztrajnost in pokončnost. Takrat je imel še dolge lase, to
               je zanimivo, potem ga je Vlada ostrigla, ampak, očitno je še ostalo toliko te
               Samsonove moči, da je pripeljal ta problem tja, kamor spada - v parlament, parlament
               naj odloča o tem, ali bo gospod Janez Drobnič ostal ali naj gre. To je pomembno, ne
               namigi, ne kuhinje.</p>
               <p>Še o laži bi rad spregovoril, o kateri smo včeraj veliko slišali, tudi tukaj je bila
               laž. Gospod Drobnič je ostal vsaj toliko pokončen, da je to pripeljal v parlament in
               ni pristal na koruptivne predloge o nekakšni sinekuri ne vem kje, drugi pa ste
               lagali; lagali pripovedujoč, kako ste enotni, kako ga podpirate, danes pa slišimo,
               kako je bilo to že enkrat rečeno, zdavnaj rečeno in tako naprej. Kdaj ste torej
               lagali? Takrat, zdaj, ali vedno? Kdo bo naslednji? Rupel, Mate? Ne vidim jih tukaj -
               že pišeta kje kaj? Simoniti? Najbrž je utrujen. Erjavec, Zver - kdo? Kako se počutite
               ljudje? Povejte, kako se počutite, kadar se odloča nekje izven vsega, izven
               demokracije, izven etike? O etičnem kodeksu raje ne bi govoril, to je bolj takšen
               <q>"Kartenspielung Regierung"</q> očitno, ker se da to tako razlagati zadeve.</p>
               <p>V glavnem, kakorkoli bom že glasoval, podprl bom razpad koalicije in te Vlade. Hvala
               lepa.</p>
            </sp>
            <sp xml:id="SDZ4-Izredna-24-2006-12-01.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospod Anderlič.</p>
            </sp>
            <sp xml:id="SDZ4-Izredna-24-2006-12-01.sp22">

               <speaker>ANTON ANDERLIČ:</speaker>

               <p>Spoštovani! Tako je gospod Drobnič 5.7. začel razpravo o predlogu predsednika Vlade
               za razrešitev enega od ministrov: <q>"Spoštovane kolegice, spoštovani kolegi, kolegi
               poslanci, člani Vlade Republike Slovenije. Razlog za današnje zasedanje Državnega
               zbora so nesoglasja v aktualni vladi oziroma bolje rečeno v eni izmed strank, tukaj
               lahko rečemo, samo zamenjamo v koaliciji, ki izrablja ta prostor za razreševanje
               svojih prestižnih vprašanj zaradi sporov, ki se vse bolj razraščajo, ob tem pa utegne
               trpeti tudi verodostojnost države tako doma kot v mednarodnih krogih."</q> No, in ta
               zgodovina se je ponovila v svoji brutalni obliki na način, da so vam, minister,
               namenili v vodstvo tega zbora, ki je pod trdnim vodstvom trde roke predsednika SDS-a,
               deset minut na začetku in deset minut na koncu. Sebi je pa predsednik odmeril
               petnajst minut na začetku in če bodo kaj pozitivnega in drugače rekli, kot je povedal
               on, bo na koncu še v eni uri obrazložil, če ne bomo razumeli, kaj je narobe z vašim
               delom, z vami samimi. Ali je to pravično, glede na vašo moralo, da tistemu, ki se
               brani, tistemu, ki bi želel dokazati, da je delal dobro, in da bi nas prepričal, da
               ga je predsednik Vlade narobe razumel, da se mu nameni toliko časa, tistemu, ki pa
               obtožuje, tisti, ki eksekutira, pa trikrat ali šestkrat toliko? Ni pošteno, ampak
               tega ste najbrž vajeni.</p>
               <p>Janez Janša se je zmotil, ko je sestavljal Vlado. Podcenil je to, kar je pravzaprav
               mislil, da ima zadosti, torej, svojo moč. Udarila sta se dva Janeza. Sam ne dvomim v
               rezultat, ampak bil sem trdno prepričan takrat, ko vas je predlagal za ministra, da
               je to ena največjih njegovih napak. Zato, ker sem vas prepoznal v tistih letih, ko
               ste bili pri Ropu na ministrstvu, pa ko ste bili potem državni sekretar, pa poslanec
               kar precej časa, kot izredno profiliranega, trdega, jastreba, če hočete, nestrpnega v
               vseh tistih zadevah, ki ste jih zagovarjali. In Janez Janša se je tu zmotil - ker je
               mislil, da je on močnejši od vas. Ne, ni. Vi ste mu pokazali, da se mu upate upreti
               in ste eden redkih. Govoril sem z mnogimi tu v dvorani, tudi s tistimi, ki sedijo v
               Vladi, kako pravzaprav nihče ne upa ničesar reči drugače, kaj šele storiti, če nima
               soglasja. Ampak, seveda, ker nimate nobenih možnosti in ker poslanci Nove Slovenije
               pravijo, veliko jih je, ali pa večina je tistih, ali pa kar vsi ministri, ki bi jih
               morali razrešiti pred ministrom Drobničem - res je. Torej, zakaj niste predlagali
               glasovanja o zaupnici Vladi, pa se pridružili temu? Na koalicijskem sestanku bi
               predlagali glasovanje o zaupnici Janezu Janši in celi ekipi. Kajti to, kar počnemo
               zdaj, bomo najbrž morali početi še nekajkrat. Najbrž pa ne bomo počeli, ker ministri
               iz vrst SLS ne bodo upali tega narediti, tudi naslednji ne iz vrst Nove Slovenije,
               kaj šele tisti iz vrst SDS. Spomnimo se nekaterih bivših poslancev, kako je bilo
               poteptano njihovo dostojanstvo, ko so morali zapustiti vrste SDS. Spomnimo se
               Hvalice, spomnimo se gorenjskega župana, ižanskega župana, cela vrsta jih je. Ampak
               to je pač način dela. Toda, veste, jaz se pa le bojim, kaj pomeni ta dikcija
               predsednika Vlade, ki pravi, da je minister Drobnič delal dobro, je delal stvari, za
               katere smo se zmenili; ampak: delal je prepočasi, ni bil dovolj temeljit v svoji
               demontaži pravne, socialne države, če hočete, ni bil dovolj temeljit in dovolj hiter
               v tem. To je zastrašujoča dikcija, ki sem jo pač slišal - in že spomladi je bil
               opozorjen, itd. Res je, ni spravil vojnih zakonov pod streho - ne samo to, da je vzel
               ta denar, itd. -, ker bi pravzaprav zamenjal zgodovinska dejstva z nekaterimi drugim
               dejstvi, ki jih je ponavljal v prejšnjem mandatu cel mandat v Državnem zboru. In še
               je na spisku veliko stvari, ki jih ni uspel v tem času narediti, pa bodo škodljive za
               državljanke in državljane te države.</p>
               <p>In, ko poskušam razumeti, kaj se pravzaprav danes dogaja, zakaj je do tega prišlo in
               zakaj predsednik Nove Slovenije ni upal ministru Drobniču februarja meseca povedati
               tistega kar mu je predsednik Vlade naročil, da naj namesto mag. Drobniča predlaga
               nekoga drugega. Jaz ga razumem, ker vem, kako je to, če ima opravka z dvema takima
               Janezoma. On ni imel nobene izbire, on se je moral potuhniti in čakati, da se bo
               zgodilo to mimo njega. In konec koncev, jaz cenim to solidarnost poslancev, ampak
               vendarle, kakšna solidarnost je pa to do predsednika Bajuka, ko nima opravilne
               sposobnosti v stranki, da bi lahko se dogovorili, da bi minister šel. Ampak, kot
               rečeno, mene minister Drobnič ni presenetil, on je bil za mene nestrpen jastreb že
               prej, preden je prišlo do tega, izrazito politično profiliran, za mnoge druge v
               njihovih stališčih ne morem tega prepoznati, še sedaj ne po dveh letih, ali pa po
               šestih, ali po osmih letih, ko se z nekaterimi srečujem. Seveda, jaz bom absolutno in
               z veseljem to podprl. Konec koncev gre za tisto, kar je bilo očitno narejeno v
               prejšnjih obdobjih graditve te države pod različnimi vladami, pa očitno ne zadosti
               zavarovano, da vi tega ne bi mogli demontirati in razstaviti po svoji podobi. Zastonj
               je govoriti o konkretnih stvareh. Bilo jih je že nekaj danes naštetih pa še jih bo.
               Katerokoli stvar ste za res sprejeli, je bila na koncu ponesrečena ali pa je imela
               slab rezultat.</p>
               <p>Tako je prišel očitno čas, ko si predsednik Vlade želi popraviti vtis v javnosti, da
               je vendarle drugačen, da te politike, ki jo je izvajal minister Drobnič, ne
               zagovarja, da je on tisti, ki je pač za socialno državo, za, recimo, pravice manjšin,
               za pravice nekaterih marginarnih skupin in nekatere ureditve, ki so bile neštetokrat
               v tej diskusiji. Ta predsednik Vlade si res ne more privoščiti, da bi bil čisto z
               vsemi družbenimi skupinami pravzaprav skregan ali pa da bi ljudje prepoznavali, da je
               Vlada za tistim, kar počne minister Drobnič. Jaz v tem delu ne vidim nobene velike
               taktike ali pa strategije druge, kot podpreti to razrešitev.</p>
            </sp>
            <sp xml:id="SDZ4-Izredna-24-2006-12-01.sp23">

               <speaker>PREDSEDNIK FRANCE CUKJATI:</speaker>

               <p>Hvala. Moment. Gospod Anderlič, v zaščito časti tega zbora, vam moram replicirati, in
               sicer trdite, da je vodstvo Državnega zbora določilo čas razprave premierju 15 minut,
               gospodu ministru pa samo 10 minut za začetek in konec. Vodstvo Državnega zbora ni nič
               določalo, tako je predlagal minister oziroma premier. Oba sta predlagala svoj čas. In
               tudi dobro veste, kot parlamentarec in imate izkušnje iz prejšnjega mandata, da lahko
               samo Kolegij krajša predlaganI čas za razpravo, in rekli ste, da je to bilo nepošteno
               s strani vodstva. Mislim, vprašajte se, kaj je bilo nepošteno pri tej vaši
               izjavi.</p>
            </sp>
            <sp xml:id="SDZ4-Izredna-24-2006-12-01.sp24">

               <speaker>PREDSEDNIK FRANCE CUKJATI:</speaker>

               <p>K repliki se je javil tudi gospod Sok. Izvolite.</p>
            </sp>
            <sp xml:id="SDZ4-Izredna-24-2006-12-01.sp25">

               <speaker>ALOJZ SOK:</speaker>

               <p>Hvala lepa. Jaz bi želel replicirati kolegu Anderliču, ki se je lotil pred slovensko
               javnostjo tolmačenja nekaterih relacij znotraj stranke Nove Slovenije. Jaz bi vam,
               kolega, predlagal, da se kot predsednik sveta Liberalne demokracije, se pravi vaše
               stranke, predvsem posvetite tem vašim relacijam in bi mogoče bilo boljše, da pometete
               pred svojim pragom, bi imeli manj člankov v časopisih; da pa te zadeve, ki pa vladajo
               znotraj nas, pač prepustite nam, da sami o njej odločamo. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp26">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Mikolič. Ga ni. Gospod Grill.</p>
            </sp>
            <sp xml:id="SDZ4-Izredna-24-2006-12-01.sp27">

               <speaker>IVAN GRILL:</speaker>

               <p>Hvala za besedo, gospod predsednik. Spoštovani ministri, kolegice in kolegi! Danes
               smo že takoj uvodoma lahko poslušali lansiranje teze, da je današnja razprava
               namenjena predvsem razbijanju koalicije, preizkus njene trdnosti in teh relacij
               znotraj koalicijskih strank. Jaz sam to odločno zanikam in današnjo razpravo razumem
               predvsem v smislu iskanja rešitve, kako bo lahko koalicija tudi naprej delala vsaj
               tako dobro kot do sedaj, če ne celo bolje. Danes oziroma v tem času smo nekje na
               polovici mandata, in če se ozremo nazaj, vidimo da je ta Vlada in ta koalicija delala
               izredno dobro, kajti vsi makroekonomski kazalniki, mednarodna javnost nam priznava
               pomembne dosežke, ki so bili doseženi tudi v teh dveh letih. Kar pa mene, pa
               verjamem, da tudi druge, navdaja z optimizmom, je pa tudi to, da lahko v naslednjih
               dveh letih pričakujemo dobro delo in pomembne dosežke tudi naprej.</p>
               <p>Vlada je sprejela izredno pomembne strateško-razvojne dokumente, ki bodo ob znatnih
               sredstvih, ki jih bomo pridobili v naslednji finančni perspektivi, predvsem na račun
               izredno dobrega pogajanja predsednika Vlade Janeza Janše, da bomo lahko dosegli
               pomembne rezultate, ki nas bodo v naslednjih letih, Slovenijo, uvrstili v sam vrh
               najrazvitejših držav Evropske unije.</p>
               <p>Trditve, ki so bile danes izrečene s strani opozicijskih poslancev, da so bili vsi
               zakoni, ki jih je predlagal minister Drobnič, sprejeti, deloma držijo, ampak ne drži
               trditev, da so bili ti zakoni sprejeti brez kakršnihkoli usklajevanj, pogajanj in
               tako naprej. Vsak zakon je bil deležen številnih usklajevanj, številnih pogajanj in
               tudi upoštevanja vseh tistih interesnih skupin, ki so bile z zakonom na takšen ali
               drugačen način vpete. Naj omenim samo sindikate, naj omenim študentske organizacije
               in sama stranka Slovenske demokratske stranke je imela številne razgovore s takšnimi
               skupinami in smo skušali njihove interese tudi upoštevati.</p>
               <p>Trditev, da se ni upoštevalo amandmajev ali pa predlogov opozicije, ravno tako ne
               drži. Naj omenim samo Zakon o zaposlovanju in zavarovanju za primer brezposelnosti,
               mislim, da je bilo v tem zakonu upoštevanih vsaj sedem, če ne celo več amandmajev, ki
               so bili predlagani s strani poslanske skupine Socialnih demokratov. In tudi v ostalih
               zakonih, če so bile rešitve resnično konstruktivne, so se te stvari tudi upoštevale.
               Da bi se tukaj pripisovala odgovornost predsednika Vlade, gospoda Janeza Janše, za
               vsako ministrstvo, tudi ni najbolj korektno. Zagotovo nosi objektivno odgovornost za
               delo vsakega ministrstva, je pa sigurno neposredno odgovoren, da nadzira delo vsakega
               ministrstva in da tudi, če je potrebno, ali opozori ali pa sprejme takšno ali
               drugačno odločitev. In ravno s takšno odločitvijo se soočamo danes, ko obravnavamo
               predlog za razrešitev ministrstva oziroma ministra Drobniča.</p>
               <p>Zagotovo je res, da ni bilo stanje, ki je pač podedovano ob nastopu ministra Drobniča
               na tem ministrstvu, zavidanja vredno. Bilo je na tem področju veliko število
               različnih anomalij, nekorektnosti do posameznih interesnih skupin. Bilo je veliko
               zakonskih lukenj, ki so omogočale številne zlorabe in nekorektnost pri zagotavljanju
               tako socialnih pomoči kot tudi ostalih področji, ki jih ta resor pokriva. Sam delim
               mnenje, da je to izredno pomemben resor. In je tudi izredno zapleten. In tukaj se
               tudi znatna finančna sredstva prelivajo oziroma se skozi take ali drugačne transfere
               namenja številnim interesnim skupinam. Vsaka izmed teh skupin ima svoje interese.
               Išče predvsem svoje privilegije in je izredno občutljiva na kakršnekoli spremembe, ki
               smo jih bili deležni skozi številne zakone, ki smo jih obravnavali. In zagotovo je
               tukaj nastopil konflikt interesov med skupinami. In vsak je skušal z vsemi topovi
               braniti svoje pravice ali bonitete, privilegije iz preteklosti. Vendar, dajmo roko na
               srce, ravno opozicija je pa tukaj prilivala oglje na ogenj in ni želela tukaj
               sodelovati v smislu iskanja konstruktivnih in dobrih rešitev, ampak je to zlorabila v
               politične namene in s podpihovanjem, ali javno ali pa v ozadju, da so posamezne
               skupine imele takšne nastope, kakršne smo jih bili vajeni od sindikalnih protestov,
               ki so bili povsem neupravičeni do študentskih demonstracij itd.</p>
               <p>Jaz tukaj povsem razumem, da se je minister Drobnič z ekipo velikokrat soočal z
               izredno zapletenimi, konfliktnimi težavami, z različnimi interesnimi skupinami, to je
               dejstvo. Da se je na marsikaterem področju zašlo v neko slepo ulico smo tudi vsi
               priča temu in danes smo ali pa je v slepi ulici, ta resor na številnih področjih.
               Vemo, da se s sindikati zadeve ne premikajo, s študenti ravno tako stvari niso v
               nekem napredovanju in še bil lahko te stvari naštevali.</p>
               <p>Tudi sam delim mnenje, ki ga je danes že tudi izrekel predsednik Vlade, da je bilo na
               tem področju veliko narejenega, veliko pomembnih zakonov se je sprejelo in veliko je
               tukaj tudi napredovanja v smislu zmanjševanja brezposelnosti, na področju tudi
               zagotavljanja recimo štipendij, študentskega dela in še je tega. Vendar, ta njegov
               predlog za razrešitev gospoda Drobniča sam ne razumem v smislu, da bi bila to
               posledica nezaupanja v njegovo preteklo delo, ampak predvsem kot ponujena rešitev, da
               se dejansko delo tega resorja v prihodnje pospeši z nekimi novimi idejami, z novimi
               ljudmi, da presegamo gordijski vozel, ki je na tem področju zagotovo nastal. Nastal
               je, kot sem že omenil, zaradi pomoči tudi opozicije in marsikaterega drugega.</p>
               <p>Jaz sam te zadeve ne razumem kot kritiko, ampak predvsem kot pomoč, da se v tem delu
               stvari premikajo hitreje. Sam bom potem tudi tak predlog podprl, vendar ne v smislu,
               da želim biti kritičen, da je bilo delo gospoda Drobniča slabo, ampak predvsem v tem,
               da se preseka ta slepa ulica, v kateri smo danes priča. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp28">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanka Cvetka Zalokar Oražem. Izvolite.</p>
            </sp>
            <sp xml:id="SDZ4-Izredna-24-2006-12-01.sp29">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. Spoštovani kolegi in kolegice, spoštovani bodoči, bivši
               minister Janez Drobnič!</p>
               <p>Jaz moram povedati, da ste, ko vas danes gledam, pravzaprav tragična figura, neke
               vrste žrtveno jagnje. Saj ne boste razrešeni zaradi tega, kot je res napisano v tem
               predlogu za vašo razrešitev, ker niste dosegali pričakovanih rezultatov, ampak zato,
               ker ste jih dosegali preveč in dosegali ste jih preveč takrat, ko so drugi že
               ugotovili, da teh rezultatov več ne potrebujejo. O čem govorim? Bil ste pravzaprav
               najbolj zvesti vojak in izvrševalec napovedanih stvari iz Janševe reforme in pri tem
               vas gospod premier, gospod Janez Janša danes več ne želi podpirati. Sama mislim, da
               se je prav tam nekje v februarju gospod Janez Janša že odrekel reformam in se pri
               tehtanju, ali reforme ali oblast, odločil za oblast, kajti reforme so se pokazale kot
               nevšečne, kot javno nesprejete in v tistem trenutku se je Janez Janša odločil, da si
               želi ohraniti oblast. Takrat se je odrekel vsem neoliberlanim idejam, odrekal se je
               mladim ekonomistom takrat oziroma nekoliko prej so že odšli ljudje, kot je bil gospod
               Mrkaič, takrat je že začel razmišljati o odhodu po nekaj mesecih tudi gospod bivši
               minister Jože Damijan. In vse te ljudi in ideje je gospod Janez Janša uporabil in
               izrabil le za to, da je bil to predvolilni trik za dosego zmage. Danes teh ljudi, in
               mednje sodite tudi vi, gospod minister Drobnič, ne potrebuje več, vi pa kot da ne
               znate dojeti, da je tega obdobja konec in ga več ni. Od reform, od teh velikih besed
               ni ostalo pravzaprav nič. Ostale pa so zamenjave, ostal je povečan in ne zmanjšan
               vpliv v gospodarstvu in, žal, ostali bodo, vsaj kar se nas tiče Liberalne
               demokracije, vsi Drobničevi zakoni, ki so dodobra razgradili in <q>"razlahljali"</q>
               socialno državo, in ste jih spoštovani kolegi v koaliciji doslej brezprizivno in
               vseskozi podpirali, vsi po vrsti brez težav, brez problemov, danes pa vam je človek,
               ki je te predloge nosil, odveč, da se bi oprali pred javnostjo, ki že vidi, da je to
               nesocialna poteza. Drobničeva zamenjava je po mojem mnenju zgolj simbolna in pomeni
               pravzaprav slovo Janeza Janše, dokončno slovo Janeza Janše in te Vlade od reform.
               Seveda pa moram reči, da nikakor ne mislim, da je minister Janez Drobnič nek svetnik,
               razen tega da moram reči, da cenim njegov pogum. Zares je pogumen. Presenetil me je v
               tem svojem uporu proti gospodu Janši. Takih ljudi je v resnici v zadnjem času v
               Sloveniji zelo malo in moram reči, da ga v tem smislu spoštujem in cenim.</p>
               <p>Vendar je pa tudi rekel, da se je mnogim revnim ljudem zaradi njegovih predlogov
               vrnil oziroma imajo nasmeh na obrazih. Moram reči, da teh nasmehov najbrž ni bilo
               prav veliko. Prav gotovo jih pa ni bilo med tistimi, ki so bili zaradi tega, da danes
               lahko govorite o zmanjšanju števila brezposelnih predvsem samo na birokratski,
               formalni ravni, na ravni nekih spiskov, ki so bili pravzaprav izbrisani s teh
               spiskov, in številka se je drastično zmanjšala. To so še eni <q>"izbrisani"</q> na nek način
               in na njihovih obrazih ni nasmehov. Tudi ne na tistih obrazih brezposelnih, ki ste
               jim s spremembo zakona drastično zmanjšali pravice. Prav tako tudi dvomim, da so
               imeli nasmeh na obrazu sindikalni voditelji, ki so se z vami pogajali, ko so se
               borili za ohranitev malic, za dodatek na delovno dobo ali pa prevoz na delo in
               podobno. Moram vam pa reči, da tudi ni bilo nasmeha na večini obrazov žensk, potem ko
               ste predstavili svoj pogled v Strategiji za dvig rodnosti in ko smo videli, da se te
               skrajno konservativne in nazadnjaške ideje, ki so skozi ta dokument privrele na plan,
               ko so te ideje bile pravzaprav usmerjene na to, da je bistvo v plačilu splava, več
               kot 100 tisoč bi stal vsako žensko. Medtem je meni osebno iskreno žal, da bomo tudi
               to obdobje, očitno, in ta mandat, ta štiri leta zamudili za pravo, koristno,
               strateško razpravo, kaj naj stori ta država, da bi v resnici s primernimi ukrepi
               povečala rodnost. Kajti tu časa ni več veliko. Z vnašanjem ideologije na to polje, pa
               se seveda povzroča izključno in samo škoda in se od teh ukrepov, ki bi jih morali
               sprejeti že včeraj, ne jutri, samo oddaljujemo.</p>
               <p>Skratka, gospod bodoči bivši minister, poslušala bom razpravo in se tik pred
               glasovanjem odločila, kako bom glasovala, kajti zadeva ni tako preprosta, kot zgleda
               na prvi pogled.</p>
            </sp>
            <sp xml:id="SDZ4-Izredna-24-2006-12-01.sp30">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanski kolega Franc Kangler. Izvolite.</p>
            </sp>
            <sp xml:id="SDZ4-Izredna-24-2006-12-01.sp31">

               <speaker>FRANC KANGLER:</speaker>

               <p>Hvala za besedo. Spoštovane poslanke in spoštovani poslanci! Očitno se meni izteka ta
               mandat, zgleda pa tudi gospodu Drobniču, kar se tiče ministrovanja.</p>
               <p>Pa mi dovolite, da se tudi sam do tega problema opredelim. Sam osebno bom podprl
               predlog predsednika Vlade. Podprl ga bom pa zato, ker tudi v preteklosti, glede na
               to, da sem deset let že v Državnem zboru in da je bila v desetih letih Slovenska
               ljudska stranka prisotna v takšni ali drugačni koaliciji. Danes smo tukaj lahko
               slišali, da bi naj bil gospod Drobnič žrtev, figura. V preteklosti smo bili priča, ko
               je predsednik Vlade, prejšnje, dr. Drnovšek, zamenjal polministrske ekipe, pa ni bilo
               takšnega ropotanja. Kar poglejte, koliko ministrov se je v prejšnji Vladi zamenjalo v
               času predsednika Vlade, dr. Janeza Drnovška. Kar poglejte! In jaz sem prepričan, da
               po dveh letih, če se je predsednik Vlade odločil za takšno potezo, da je ravnal po
               svoji vesti in Državnemu zboru to predlagal. Ne želim se v tem danem trenutku
               spuščati v vsebino in v delo ministra gospoda Drobniča. Vendar bi želel poudariti, da
               se čudim prav kolegu Drobniču, s katerim sva v prejšnjem mandatu štiri leta sedela
               skupaj v Državnem zboru, kot vešč politik, da je izbral takšno potezo, kot jo je
               izbral danes, glede na to, da je predsednik Vlade dal pismeno zahtevo po zamenjavi
               gospoda Drobniča. In koalicija zaradi tega, ker se bo v koaliciji zamenjal eden
               minister, ne bo na preizkusu trdnosti in ne bo trenj znotraj koalicije. Jaz osebno
               sem v to prepričan. In v koaliciji nosi vsak svojo odgovornost, tako mi, poslanci
               Slovenske ljudske stranke, kot poslanci Nove Slovenije, poslanci SDS-a kot tudi
               poslanci DeSUS-a. In zato smo tudi dobili mandat s stani volivcev, da to odgovornost
               prevzamemo na sebe in se danes odločimo. Sam osebno sem se odločil, da podprem
               predlog predsednika Vlade, ker ne vidim nič tragičnega, če do tega pride, in mislim,
               da se je predsednik Vlade prav odločil. Bi pa želel poudariti nekaj drugega. In tudi
               to bi rad poudaril, deset let sem poslanec, velikokrat so ministri s strani poslancev
               v Državnem zboru dobili podporo. Takoj po podpori se je odnos ministrov do poslanskih
               kolegov ne glede na opozicijo ali koalicijo večkrat spremenil. Tudi ne bom
               presenečen, če se bo predsednik Vlade odločil še za kakšno zamenjavo in bo tudi dobil
               mojo podporo, če bo šlo za pravega ministra. Na prvem mestu, ministri morajo imeti
               odnos do poslancev ne glede na njihovo pripadnost politični stranki. Mi poslanci smo
               dali mandat tej Vladi, predsedniku Vlade, ministrom in to pričakujem, ne glede na to,
               da se bom počasi poslovil, da bo ta odnos vzpostavljen do mojih poslanskih kolegov v
               Državnem zboru, in to je pravi odnos. Kateri minister ne bo gojil tega odnosa, odnosa
               do Državnega zbora, do sestave Državnega zbora, mislim, da si zasluži, da Državni
               zbor sklene, da se ga zamenja. Jaz mislim, da bo to eno resno opozorilo, tudi danes,
               pri glasovanju gospodu Drobniču, da je potrebno, da se ta odnos spremeni. In prav
               zaradi tega tudi razpravljam in govorim, da sem presenečen, da se gospod Drobnič
               glede na njegove politične izkušnje odločil prav za takšno pot, za pot, ki se mi zdi,
               da ni prava. To je njegova osebna odločitev moja odločitev, pa bo tudi osebna, takšna
               kot sem jo tudi najavil, da bom podprl predlog predsednika Vlade, z vsem spoštovanjem
               do vas. Hvala.</p>
            </sp>
            <sp xml:id="SDZ4-Izredna-24-2006-12-01.sp32">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanski kolega Srečko Prijatelj. Izvolite.</p>
            </sp>
            <sp xml:id="SDZ4-Izredna-24-2006-12-01.sp33">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi, minister.</p>
               <p>Marsikatera zadeva se vam lahko očita in seveda lahko govorimo tudi o namenski
               malomarnosti, opuščanju vaših delovnih dolžnosti in ravno o tem želim danes tudi sam
               spregovoriti. Vesel sem, da je do razprave prišlo, kajti širša slovenska javnost bo
               lahko na ta način izvedela vse tisto, kar vi niste zapisali v svoji obrazložitvi.
               Poglejte, za vaše nedelo danes se dodatno troši denar, ko bi bilo lahko to
               prihranjeno. Vsi tukaj danes govorimo o tem vašem nedelu, pa vendar za to ne boste
               odgovarjali. Delavec v tovarni bi odgovarjal za svoje malomarno delo in bi bil
               odpuščen iz delovnega razmerja, za njega bi veljal Zakon o delovnih razmerjih in
               nikoli več nikjer ne bi mogel delati. To bi se vpisalo v njegovo kartoteko, vi pa
               boste nagrajen, kajti za vami je Cerkev in danes ste <q>"Kristus, pribit na križu"</q>. To
               ste danes vi. Največ, kar vam lahko zamerim poleg tega, da ste zanemarjali delavce,
               študente, da v bistvu skoraj nič niste naredili za brezposelne in tudi zoper revščino
               niste nič naredil. 40 tisoč revnih je v Sloveniji, ki nimajo svojega sredstva za
               preživljanje, za te absolutno niste poskrbeli. Ampak to ni nič v primerjavi s tem,
               kar ste storili. Storili ste to, da ste trgovali z mrtvimi, umirajočimi. In poglejte,
               SABS, Sindikat azbestnih bolnikov Slovenije je opozoril predsednika Vlade in upam, da
               je to prispevalo k temu, da je predsednik Vlade to pismo vendarle prebral, kajti
               dvomim, da vsa pisma, ki jih dobi na svoj urad, prebere. In v enem odstavku so
               napisali, da <q>"ne moremo dopuščati, da se na tej kategoriji državljanov demonstrira
               moč oblasti, še manj pa, da si iz tega naslova politika kuje svoj kapital oziroma
               nabira svoje cenene politične točke"</q>. Veste, na Primorskem, v naši dolini Soški
               umirajo ljudje zaradi tega, ker ste vi izključil okoljski vidik, ker vi ne
               priznavate, da za to boleznijo azbestoze umirajo otroci, in tudi zaradi tega, ker
               nočete sprejeti niti tistega denarja, ki ga daje Evropa za sanacijo tako težkih
               posledic, kot je okužba prostora z azbestom. In tukaj vam jaz zamerim. Trgujete z
               umirajočimi. Dvakrat so bili v tej dvorani, vi ste se jim smejali. Smejali ste se jim
               in cinično gledali v njihove obraze, blede, mnogi med njimi drugič tukaj niso bili
               prisotni, ker so med tem časom že umrli. To za vas ne pomeni nič, medtem pa
               zagovarjate kolaboracijo, narodno izdajstvo, zagovarjate domobranstvo, izključili ste
               celo narodne borce v smislu tega, kar jim je bilo zakonsko predpisano o financiranju,
               pa zato niste odgovarjali, ker jim niste nakazal ustreznih sredstev, celo izgovore
               ste iskali. Veste, vaše delo niti najmanj ni bilo podobno naslovu vašega ministrstva.
               In prav je, da se je gospod predsednik Vlade tako odločil, čeravno ocenjujemo, da je
               naredil modro, za njega modro potezo, vendar zelo zelo politično nespametno, kajti
               tisti, ki nas gledajo, vedo, da smo mi in tudi naši opozicijski kolegi opozarjali,
               vložili smo tudi interpelacijo zoper vas, opozarjali na vaše nedelo, malomarno
               opravljanje dela in tudi zakonsko zanemarjanje svojih dolžnosti mnogo prej. To se je
               prepozno zgodilo in prav je, da greste čim prej, in upam, da bo prišel na vaše mesto
               boljši minister, ki bo imel več posluha tudi za tiste, ki ustvarjajo bruto družbeni
               proizvod, to so delavci, vi ga niste imeli.</p>
            </sp>
            <sp xml:id="SDZ4-Izredna-24-2006-12-01.sp34">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Slavko Gaber. Izvolite.</p>
            </sp>
            <sp xml:id="SDZ4-Izredna-24-2006-12-01.sp35">

               <speaker>DR. SLAVKO GABER:</speaker>

               <p>Najlepša hvala, gospod podpredsednik. Spoštovane kolegice in kolegi, preostanek
               ministrskega zbora, gospod minister Drobnič! Zame ni sporno, da je sprejeta odločitev
               o tem, da vaše ravnanje v dosedanjem delu kot ministra zasluži odpoklic in tudi
               razrešitev z mesta ministra. Janez Janša na prvi pogled ravna prav in uresničuje
               želje, pričakovanja opozicije, sindikatov, civilne družbe na sploh. Dejansko pa je
               vaša zamenjava zgodba o trenutnem dogajanju v Sloveniji. To je zgodba o Janezu Janši
               in o njegovi politiki. Ambrus, dogajanje v Piramidi v tem tednu, Simonitijeve
               razkrite laži, Grimsovo hvalisanje o avtorstvih, vaške straže, izbrisani v Bruslju,
               Romi na višnjegorksem klancu, policija Janeza Janše, ki v Dečji vasi s pendreki
               razbija glave državljanom in državljankam, to je sproščena Slovenija, to je rezultat
               velikih predvolilnih obetov. Zakaj pravim, da je rezultat politike predsednika Vlade?
               Iz preprostega razloga, ker ne drži, gospod Drobnič, da bi bili vi kaj posebej
               inventivni pri podcenjevanju socialnih partnerjev. Vsi se spomnimo, kako je Janez
               Janša 40.000 ljudi, ki so demonstrirali v snegu in dežju, pošiljal domov in jim
               razlagal podcenjevalno, da naj raje demonstrirajo na pomlad, ko bo lepše vreme. Kako
               zaničevalno je govoril o študentski populaciji, ki je zahtevala, da se ohranijo
               pravice, ki jih že imajo, in je pričakovala, da bo Slovenija na tem področju naredila
               korak naprej. Nič posebnega niste bili na tem področju, samo sledili ste njegovi
               sliki in sliki koalicije Slovenije pravzaprav že izpred volitev. Zato se bojim, da je
               celotno današnje početje v Državnem zboru, ta šov, ki si ga je privoščila vladajoča
               koalicija za ljudstvo, nekaj, kar se dogaja pod zelo preprostim naslovom, Dorian Grey
               poskuša odstraniti svojo sliko, skriva jo, kolikor je le mogoče globlje, in trdi, da
               z njo nima ničesar in nikoli ni imel ničesar z gospodom Drobničem. To vzbuja resna
               nelagodja tudi zaradi tega, ker se dogaja na enak način, kot so se dogajale vse druge
               velike poteze gospoda predsednika Vlade. Bistveno bolj koristno za to državo, kot da
               odstavlja oziroma najprej preko radijskih valov sporoča ministru Drobniču, da naj do
               24. ure odstopi, in potem si izmišljuje razloge v etičnem kodeksu za njegovo
               razrešitev. Mimogrede, gospod Drobnič ima prav. V tistem etičnem kodeksu na tisti dan
               ni bilo enega samega razloga za njegovo razrešitev. Če je kdo ravnal v nasprotju z
               etičnem kodeksom, je bil to predsednik Vlade. Bolje bi bilo torej, da se povpraša,
               kdo je vzrok za dogajanja v tej državi, in sam odide. S tem bi omogočil vladajoči
               večini, da si izbere novo figuro, ki bo Slovenijo manj razdvajala, takšno osebo, ki
               bo dojela, da se Slovenija ni začela včeraj, da Slovenija ni njen fevd, da vedo tudi
               še drugi v tej državi kaj, kako je mogoče dograjevati to, kar je Slovenija že dosegla
               skozi desetletja zgodovine, in lahko kaj prispevajo k napredku te države. Če pa je
               tako, da se je svet začel s tistim trenutkom, ko se je Janez Janša ustoličil na
               Gregorčičevi, potem to ne pelje daleč. In kako je mogoče drugače razumeti kot strah
               pred lastno podobo ravnanje premierja, ki je pravzaprav podpisan pod vsakim zakonom
               gospoda Drobniča. Kako boste imeli vest, ko ga boste danes zamenjevali na tem
               spektru, spoštovane kolegice in kolegi, ko pa ste skoraj da kričali na nas, ko smo
               nasprotovali nekaterim rešitvam v njegovih zakonih. Trdili ste, kako so edino prave
               in kako mi zagovarjamo, ne vem, neumne rešitve iz časa starega režima. Ta gospod
               Drobnič je to delal očitno usklajeno z vami in usklajeno s predsednikom Vlade. To mu
               je mogoče očitati, ampak ne z vaše strani. Če bi ga kdo lahko upravičeno odstavljal
               po tej logiki, bi ga lahko opozicija, ki je opozarjala na nesprejemljivost njegovih
               rešitev. Za veliko sprenevedanje gre. Gre preprosto za to, da si ne upate pogledati v
               obraz in tukaj je Drobnič v veliki prednosti pred vami. On ve, na kakšen način deluje
               ta Vlada. Govoril je danes tukaj o tajnih sestankih in zapisnikih tajnih sestankov.
               Upam, da si jih bomo lahko pogledali, razen če ne živimo v državi tajnih listin in
               dogovorov pod mizo, kjer gre, ne vem, za kaj. Mi smo v depriviligiranem položaju.
               Upam, da vi kaj od tega poznate, samo navajam ministra Drobniča. On se je upal upreti
               temu, da so ga dojemali kot figuro v lutkovnem gledališču. Ni spadal med tiste
               ministre, ki jih je kar nekaj, ki dobesedno tekmujejo v tem, da bi se <q>"prilizovali"</q>
               predsedniku Vlade, kako da je učinkovit, kako hitro lahko odstrani ministra, smo
               imeli priložnost poslušati. Po ustavnem redu te države, po ureditvi te države mora ne
               preko medijev sporočati, komu da naj odide, ampak priti v parlament in predlagati
               razrešitev. Neetično je bilo tisto početje vmes. Nekateri tečejo okoli po Sloveniji
               in se polovica Vlade ukvarja z nekaj Romi in na drugem koncu njihova policija pretepa
               večinsko prebivalstvo. Komedija, ki smo jo gledali, tragikomedija pravzaprav prejšnjo
               soboto res ni v čast tej državi, pustimo pri miru primeru Vlado, ta tako ali tako ni
               v čast tej državi, ampak sedaj gre za državo. Tozadevno je Drobničev primer
               pravzaprav opozorilo, je simptom. Govori o tem, da ta država še kako potrebuje
               ureditev, ki jo ima, po kateri mora predsednik Vlade ne tako kot nekateri tukaj
               govorijo, kadar mu pade na pamet, odstavljati ministre. Ne, on če res vodi ekipo,
               potem se mora znati z ministri dogovarjati o projektu in pri tem biti pošten, če jim
               je naložil delo in če so ga izpeljali, jim ne more očitati, da jih niso, ne more jih
               za to odstavljati. Takšnih vlad v tej državi ne potrebujemo. Koncentracija moči v
               rokah predsednikov vlad je že tako ali tako zadosti velika, zato se mi zdi, da je še
               kako dobro, da si je nekdo upal povedati predsedniku Vlade, gospod predsednik,
               izvolite v parlament, tam je mesto za to, da me odstavite.</p>
               <p>Torej, če sklenem. Zdi se mi, da je Slovenija pod to oblastjo prišla tako daleč, da
               bi bilo bistveno bolj primerno, kot da danes tukaj razpravljamo o primeru Drobnič, o
               katerem smo večkrat že govorili in nam je jasno, s katerimi vse njegovimi potezami se
               ne strinjamo. Mimogrede naj povem, jaz mislim, da je več kot polovica tistega, kar pa
               je pripravil, sprejemljiva tudi zamen. Kup rešitev v zakonih je pravih, govorili pa
               smo mesece in mesece o tisti, ki pa niso dobri. Vem, da so ga tudi, mislim, da se ne
               motim, v nekaterih, posebej v spopadu s študenti silili v bolj radikalne ukrepe iz
               Kabineta predsednika, da ga predsednik sam verjetno ni, bi si znal predstavljati, ker
               je tudi to povedal, da govorila nista kaj veliko, ker za to uporablja druge, da
               komunicirajo z ministri. Kaj bi torej morali narediti. Ponovno premisliti, kam
               peljemo Slovenijo. Pri predsedniku Vlade tega razmisleka ni mogoče opraviti. Morda bi
               bil čas, da se v okrilju predsednika države začnejo pogovori o tem, kje Slovenija
               danes je. Razmere so res vse prej kot primerne. Da se tam dobijo predstavniki strank,
               tudi ljudje z Vlade in civilne družbe in se brez medijskega pompa začnejo pogovarjati
               o tem, kako sanirati zavoženo situacijo. Dve leti samo ste imeli krmilo v rokah, pa
               že divja voz po nebu in zažiga sedaj nebo, drugič zopet zemljo. To je treba umiriti.
               Če boste še dve leti to počeli na ta način, bo preveč. Slovenija bo izgubila to, kar
               je pridobila tudi po zaslugi nekaterih, ki danes sedijo v Vladi, tudi po zaslugi
               osebe, ki danes Vlado vodi, ampak to, da si imel enkrat prav, ne pomeni, da lahko
               potem s tem počneš, karkoli te je volja.</p>
               <p>Sam ne bom podprl niti ministra Drobniča, pa seveda tudi ne predsednika Vlade, ki je
               naročil vse, kar je Drobnič naredil. Zakaj bi se sedaj tu sprenevedali in podpirali
               njegovo odločitev? Naj pride in naj predlaga svoj odstop, to bi bilo edino korektno.
            </p>
            </sp>
            <sp xml:id="SDZ4-Izredna-24-2006-12-01.sp36">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Dušan Kumer. Izvolite.</p>
            </sp>
            <sp xml:id="SDZ4-Izredna-24-2006-12-01.sp37">

               <speaker>DUŠAN KUMER:</speaker>

               <p>Hvala za besedo. Spoštovani osamljeni minister, ki ga danes odstavljajo tisti, ki jih
               danes ni tu, mi je žal, ampak tako je. Sam mislim, da se je začelo tako, kot se
               spodobi za vsako koalicijsko Vlado. Gre za proces medmandatnega čiščenja. Škoda je
               le, da v tem trenutku glede na situacijo in razmere v Sloveniji danes tu ni predloga
               za štiri ali pet ministrov, ki bi jih razreševali v Državnem zboru. Sicer je pa
               sedeti v koalicijski Vladi in biti minister v koalicijski vladi enako, kot da bi
               sedel v koprivah - žge, peče, boli, pa zopet žge in peče, dokler sam ne odideš ali če
               te kdo ne vrže ven.</p>
               <p>Očitno je letošnje leto značilno še po nečem - je leto Janezov. Ampak to ne tistih
               Janezov, ki bi bili posledica porasta natalitete v Sloveniji, pač pa tistih Janezov,
               ki so deležni takšne ali drugačne kritike drugih, ali pa se sami med seboj sprejo.
               Spomnimo se, da je konec lanskega leta in v začetku letošnjega leta imela javnost,
               predvsem koalicijski poslanci, veliko povedati ob RTV zakonu o Janezu Kocijančiču.
               Kasneje tudi o Janezu Stanovniku. Med poletjem, v začetku jeseni smo poslušali prepir
               med Janezom Drnovškom in Janezom Janšo. Danes poslušamo prepir med Janezom Janšo in
               Janezom Drobničem. Skratka, v teh zgodbah o teh Janezih seveda ni tistih vljudnostnih
               fraz <q>"dragi Tone, dragi Borut"</q>, tako kot znate koalicijski poslanci večkrat
               ponavljati, temveč gre tu za proces, v katerem gre Branko nad Janeza, v katerem gre
               Janez nad Janeza. To so povsem druge zgodbe, kot smo jim bili priče še pred
               kratkim.</p>
               <p>V zadnjih mesecih Vlada in posamezni ministri zelo hitro samohvalno predstavljajo
               svoje dvoletno delo. To je med drugim storil tudi minister Drobnič in treba je reči,
               da je bil mogoče za velik del javnosti tudi prepričljiv s samohvalo učinkovitosti.
               Toda predsednik vlade ni takšnega mnenja in se je raje odločil za menjavo. Pa smo
               tam. Iz istega brloga, Vlade namreč, dve različni oceni. Katera drži, kateri verjeti,
               je vprašanje? Ali povedano drugače, zakaj in čemu dva Janeza tako različno ocenjujeta
               isto stvar? Ali gre za zavist, kar naj bi minister bil še vedno reformist, predsednik
               Vlade pa že lep čas to ni več, ali gre za kaj drugega? Kot sem že v eni od
               priložnosti dejal, Vlada oziroma ministri in ministrstva odgovarjajo na vprašanja, ki
               jih nihče ni postavil, tudi v Državnem zboru ne. Pri tem se postavi vprašanje, kakšen
               pomen imajo odgovori, ki ne odgovarjajo na vprašanja. Toda to je očitno način
               funkcioniranja te Vlade, te večinske politike. Ko bi bila Vlada resnicoljubna, bi
               morala odgovoriti, da je takšno ravnanje značilno za politiko, ki vprašanj sploh ne
               potrebuje, za politiko, ki ni pripravljena odgovarjati na vprašanja, za politiko, ki
               raje govori, kot pa da bi poslušala, za politiko, ki najraje posluša samo sebe, ki ni
               pripravljena na dialog minister Drobnič še posebej na socialni dialog in ki v naprej
               ve vse odgovore. Če pa slučajno kakšnega odgovora ne ve, potem pa je primeren že
               pripravljen <q>"cheap"</q> izgovor, ki ga ima vsak od koalicijskih poslancev ali
               predstavnikov koalicije že v glavi. Gre za preteklo Vlado, gre za preteklih 12 let,
               gre za preteklih 50, 60 let itd. In produkt takšne politike je minister Drobnič, je
               samo eden od teh, ki ga danes obravnavamo. Napaka ali pa njegova prednost je le v
               tem, da je eden najverodostojnejših pri demonstraciji takšne politike in v javnosti.
               In upam, da bova še kdaj odigrala kakšno tenis partijo glede na to njegovo
               vztrajnost, ker sem v teh teniških partijah vedno užival. Zato samega predloga za
               razrešitev ni mogoče ocenjevati samo z vidika dela in učinkovitosti ministra za delo
               in družino, temveč z vidika operativnega izvrševalca vladne politike in vladnih
               politik. In bi strnil razloge za razrešitev za ministra Drobniča v tri točke.</p>
               <p>Prva. Tako Vlada kot minister Drobnič in Ministrstvo za delo, v preteklem dvoletnem
               obdobju nista izpolnila številnih obljub, ki sta jih dala na začetku mandata.</p>
               <p>Drugič. Tako vlada kot minister Drobnič, slabo opravljata s to državo, zaradi česar
               je Slovenija zamudila številne priložnosti za uspešnejši in hitrejši razvoj.</p>
               <p>In na koncu. Vlada, ministrstvo in minister in ministri so odgovorni za še večji
               razmak klientelizma in korupcije, kot je to veljalo v preteklosti. Le govori se o tem
               manj, ampak se večinoma stvari pomete pod preprogo. Zato tudi niste kaj preveč
               prepričljivi ali pa niso prepričljivi argumenti o znižanju registrirane
               brezposelnosti, o kateri je toliko govora, če nezaposleni sami ugotavljajo, da se
               naenkrat niso več znašli na spisku registriranih nezaposlenih, ker so bili premeščeni
               v druge evidence. Prav tako vzkliki o blaginji, na drugi strani pa je skoraj 700.000
               državljank in državljanov Slovenije, ki prejme na mesec manj kot 150.000 tolarjev
               prejemkov. Upokojenci za polno 40-letno dobo in delavci, zaposleni za 170 ur na
               mesec, na drugi strani pa Vlada, ministrstvo, minister v njenem imenu, za njeno ime
               odvzema subvencije za nezaposlene, krči socialne transferje, Vlada z davčnimi
               popravki ukinja olajšave za nakup stanovanj mladim družinam, na drugi strani pa
               najbogatejšim z novo spremembo davčne zakonodaje daje odpustke pri plačilu dohodnine.
               Aktualna oblastna elita si deli enormne zneske v nadzornih svetih v podjetjih, medtem
               ko ta Vlada in oblast krči in znižuje - in tukaj je tudi minister Drobnič - standard
               sodelovanja delavcev pri upravljanju podjetij. Uporablja neresničen argument, da je
               tako v državah Evropske unije, argument pa je povsem drug, ne more sedeti v upravnem
               odboru podjetja v enotirnem sistemu ali nadzornem svetu delavec, ki zasluži manj, kot
               je minimalna plača v Sloveniji, to je 125.000 tolarjev, če za isto sedenje v tem
               nadzornem svetu bi lahko za dve uri dobil 120.000 tolarjev. To je prava zgodba, zakaj
               se znižuje standard sodelovanja delavcev pri upravljanju v podjetjih.</p>
               <p>In še čisto na koncu kolegu Grillu, dva dni sem poslušal in veliko je bilo besed, jaz
               nisem uporabil besede <q>"laži"</q>, ampak danes jo moram uporabiti - besedo <q>"laž"</q>. S
               podatki je kolega Grill nastopal, da je pri Zakonu o zaposlovanju in zavarovanju za
               primer brezposelnih bilo sprejetih 7 amandmajev poslanske skupine Socialnih
               demokratov. Da obnovim in dobro bi bilo, vse imate na spletu, da si greste pogledati
               v bazo. Na odboru, na komisiji sta bila od štirih amandmajev sprejeta dva od SD, v
               drugem branju v Državnem zboru smo dali 8 amandmajev in nobeden ni bil sprejet, in v
               tretjem branju smo vložili tri amandmaje in nobeden ni bil sprejet. Mislim, da ste iz
               naravoslovne zvrsti in bi vsaj ta del matematike lahko obvladali. Še enkrat, gre za
               laž, gre za natolcevanje in ta laž se iz seje v sejo ponavlja. Še enkrat pravim,
               imate računalnike, poglejte si na bazo podatkov in potem s podatki operirajte v
               Državnem zboru in pred slovensko javnostjo. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp38">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Vili Rezman, izvolite.</p>
            </sp>
            <sp xml:id="SDZ4-Izredna-24-2006-12-01.sp39">

               <speaker>VILI REZMAN:</speaker>

               <p>Hvala lepa. No, kako bomo glasovali v poslanski skupine DeSUS, je bilo uvodoma
               povedano. Jaz naj k temu samo dodam, da sem osebno pričakoval predlog, o katerem
               danes govorimo, razpravljamo, da sem si ga želel in da mi je žal, da se ni ta predlog
               zgodil že nekoliko prej. Tudi zato, ker imamo sedaj verjetno najslabšo možno varianto
               te razprave, ki bi si jo lahko izmislili. Nekateri bodo, in so že to počeli danes,
               skušali tako, kot da bi komponirali podpori, naštevati vse naglavne grehe, vse
               napake, vse težave in vse ostalo, kar je pač lahko negativnega pripisano delu
               ministrstva in ministra. Nekateri tako, da se bodo bolj na ministra samega obrnili,
               drugi nekoliko bolj na široko na Vlado, tretji pa kar počez, čez vso koalicijo.
               Nekaterim je bilo tudi prav zanimivo prisluhniti, ker so skušali priti do spoznanja,
               kaj se pod površjem dogaja. Nekateri pa teh ambicij niso imeli, ampak so kar tako, z
               gorjačo udrihali vse počez, tako na primer, da so naštevali vse tiste, ki nisi
               njihovi, ki bojda podpirajo zmeraj in vse slabe predloge, ki jih predlaga Vlada ali
               posamični minister. Tako se pač preprosto z resnico ne dela in gorjača ni primerna za
               razpravo v Državnem zboru. Mene ne zanimajo in ne bom našteval vseh mogočih prepirov,
               sporov ali slabih ali boljših rešitev v preteklosti. Mene zanima, kaj pravzaprav
               generira tisto, kar je povzročilo to nelagodje, v katerem sedaj smo. Morebiti se pri
               tem tudi jaz motim, ampak meni se zdi, da je tisto, kar generira te probleme,
               ideološka podstat, da so to nekatere paradigme, ki delujejo na način stereotipov, da
               je k temu verjetno prispevala tudi osebnostna struktura gospoda Drobniča, njegova
               maratonska nepopustljivost, trma in vztrajnost, kar sicer ni slaba lastnost, vendar
               se pokaže kot slaba takrat, kadar se je treba pogajati, kadar je treba spreminjati,
               iskati druge rešitve in tako naprej. In ker je, jaz mislim, gospod Drobnič dosleden
               in je doslej to počel nepopustljivo, kani najbrž to delati tudi v bodoče. Ker to ni
               bilo sprejeto kot nekaj, kar bi bilo za to koalicijo sprejemljivo, in mislim, da je
               prav, da se pač podredimo vsak svoji vesti in odločamo tako, kot mislimo, da je res
               prav. Sam mislim, da je prav, da odide, da pride med nas nazaj v parlament. Tukaj bo
               verjetno manj priložnosti za sporno delovanje kot pa na funkciji ministra tega
               ministrstva. Jaz bom torej zato podprl ta predlog in upam, da bomo danes čim manj
               tega naredili, kar se sedaj počenja, namreč da peremo perilo, ob katerem se nam
               javnost bolj ali manj upravičeno posmiha.</p>
            </sp>
            <sp xml:id="SDZ4-Izredna-24-2006-12-01.sp40">

               <speaker>PODPREDSEDNIK SAŠO PEČE:</speaker>

               <p>Hvala vam, kolega Rezman. K besedi vabim poslanca Ciril Testena. Izvolite.</p>
            </sp>
            <sp xml:id="SDZ4-Izredna-24-2006-12-01.sp41">

               <speaker>CIRIL TESTEN:</speaker>

               <p>Hvala za besedo. Lep pozdrav gospod predsedujoči, minister, poslanke in poslanci!</p>
               <p>Z zadovoljstvom lahko ugotavljam, da je predsednik Vlade v svoji obrazložitvi za
               razrešitev ugotovil, da ministrstvo v času ministrovanja Janeza Drobniča dosega tudi
               nekatere nedvoumno zelo dobre rezultate. Trditev je posebno očitna v Poročilu o
               uresničevanju programa reform za izvajanje Lizbonske strategije v Sloveniji. Vlada ga
               je sprejela 12. oktobra, Ministrstvo za delo, družino in socialne zadeve je nosilec
               19-ih ukrepov, pri 28-ih pa sodeluje. Skupaj je torej 70% potrebnih ukrepov za
               doseganje temeljnega cilja, povečanje gospodarske rasti in zaposlovanja za večjo
               blaginjo ljudi v Sloveniji. Poročilo navaja, da so gibanja na trgu dela pozitivna,
               stopnja zaposlenosti se približuje 66%, kar presega evropsko povprečje.
               Prilagodljivost dela se povečuje zlasti zaradi spremenjene zakonodaje na področju
               socialnih transferjev. Sistemi socialne zaščite so precej prilagojeni potrebam
               prebivalcem in omogočajo razmeroma dobro zaščito, hkrati pa še ne pomenijo
               nesprejemljive javnofinančne obremenitve. To je opaženo tudi v medijih, ko poročajo,
               da je prav minister Drobnič s številnimi reformnimi ukrepi na trgu dela najbolj
               dosleden izvajalec Lizbonske strategije. Ministrstvu, ki ga vodi mag. Drobnič, smo v
               Proračunu za leto 2007 namenili 15% vseh odhodkov. Že sprejeti dogovori o plačah za
               prihodnje leto tako v zasebnem kot tudi v javnem sektorju zagotavljajo, da bo rast
               plač tudi v teh letih zaostajala za rastjo produktivnosti in s tem prispevala k
               konkurenčnosti Slovenije znotraj evroobmočja. V pripravi so še nekateri drugi ukrepi,
               strategija aktivnega staranja, dodatne spodbude za individualno pokojninsko
               zavarovanje, ki bodo prispevali tudi k izboljšanju slike o dolgoročni vzdržnosti
               javnih financ. Kot poslanec Nove Slovenije se zavzemam za evropski model
               socialno-tržnega gospodarstva, ki temelji na osebni in politični svobodi, gospodarski
               dinamiki, socialni koheziji in osebni odgovornosti ter si prizadeva zagotoviti vsem
               enake možnosti, da si ustvarijo svojo srečo in blaginjo. Prepričan sem, da minister
               Drobnič deluje v tej smeri, v smeri tega cilja in zato uživa mojo podporo.</p>
               <p>Mag. Drobnič je v vlogi ministra opravljal tudi vlogo vladnega pogajalca v
               Ekonomsko-socialnem svetu. Vloga sindikatov v sedanji družbi, ne le v Sloveniji, se
               spreminja. Številna vprašanja o vlogi oziroma reprezentativnosti sindikatov in
               interesa, koga le-ti zagovarjajo, spodbujajo javne polemike, odgovorov nanje pa ni.
               Prav ti odgovori pa bi pogajanja Ekonomsko-socialnega sveta osvetlila še z drugega
               vidika. Ob zanimivem stališču nobelovega nagrajenca za ekonomijo Georga Akerlofa bi
               se lahko vprašali, kakšne zakonitosti veljajo na trgu dela v Sloveniji. Če je odstop
               ministra Drobniča povezan z nezadovoljstvom sindikatov, potem je na ta vprašanja
               treba čim prej odgovoriti. Osebno sem prepričan, da Slovenija danes potrebuje
               stabilno, zanesljivo in učinkovito Vlado, ki bo spodbudila in učinkovito uresničila
               energijo in potenciale slovenskih državljank in državljanov. Za konec bi podal samo
               še eno pripombo v zvezi z azbestnim zakonom gospoda Prijatelja. Rad bi povedal, da se
               je prvič zgodilo, da je azbestni zakon dal možnosti tudi obolelim izven krogov
               tovarn, v katerih so bili delavci zaposleni, zato njegove trditve niso na mestu.
               Hvala.</p>
            </sp>
            <sp xml:id="SDZ4-Izredna-24-2006-12-01.sp42">

               <speaker>PODPREDSEDNIK SAŠO PEČE:</speaker>

               <p>Hvala tudi vam, kolega Testen. Besedo ima poslanec Jožef Školč. Izvolite.</p>
            </sp>
            <sp xml:id="SDZ4-Izredna-24-2006-12-01.sp43">

               <speaker>JOŽEF ŠKOLČ:</speaker>

               <p>Hvala lepa. Spoštovane kolegice in kolegi, gospod minister! Dovolite, da svoj nastop
               začnem z nekim citatom, in upam, da boste hitro prepoznali tudi avtorja. Gre pa
               takole: <q>"Torej, mislim, da se prvič dogaja, da predsednik Vlade predlaga zamenjavo
               ministra, pove svoje in odide. Potem na koncu spet nekaj pove in spet odide. Tukaj
               tudi ni, razen ministra, ki je predlagan za zamenjavo, nobenega člana Vlade in je
               vprašanje, če je to sploh v skladu s prakso, po kateri deluje Državni zbor. Ne vem,
               zakaj odsotnost ministrov. Običajno je bilo ob takšnih točkah tu vsaj pol Vlade. Kaj
               odsotnost ministrov pomeni? Ali to, da so solidarni z odstopajočim, ali pa enostavno
               barka že tako razpada, da se jim ne splača sedeti tukaj?"</q> To je citat iz 5.7.2004. Te
               besede je pred tem zborom izgovoril, kot piše v magnetogramu, Ivan Janez Janša. Danes
               pogrešam tukaj predlagatelja te razrešitve. Mi danes namreč ne razpravljamo toliko o
               delu in poročilu o delu ministra Drobniča, kot o tekstu, ki ga je pač predlagal
               predlagatelj temu Državnemu zboru. In dovolite, kar se tega teksta, ki ga je na
               poseben način kvalificiral tudi minister Drobnič, citiram še neko vprašanje, ki mi ga
               je ta isti govorec pred dvemi leti položil v usta. Gre pa tako, oba, torej predsednik
               Vlade in minister, sta prisegla, da bosta delala za blaginjo Slovenije. Sprašujem
               predsednika Vlade, s katerim dejanjem je takrat zunanji, danes minister za delo,
               naredil kaj v nasprotju za blaginjo Slovenije. In če je, zakaj tega ni obrazloženo v
               obrazložitvi. Pričakujem, da bo predsednik Vlade prepoznal svoje besede in ravnal
               tako, kot je pričakoval od nekega drugega predsednika Vlade. Bojim se pa, da temu ne
               bo tako. Ker v začetni obrazložitvi je predsednik Vlade obžaloval dejstvo, da
               minister Drobnič ni hotel izbrati druge poti, ampak je prišel v Državni zbor. Težko
               razumem predsednika Vlade, da obžaluje nekaj, kar je ustavna pravica in ustavna
               možnost. Ni namreč naključje, da imamo ureditev, da Državni zbor voli posebej
               predsednika Vlade in da ministri gredo skozi postopek zaslišanja pred
               državnozborskimi odbori in potem v imenovanje. O tem se je vlekla dolga diskusija. In
               tudi zaradi, mogoče kratke tradicije demokracije je smiselno, da ima Državni zbor
               večjo vlogo, kot jo ima mogoče v kakšnih starejših demokracijah. Predsednik Vlade to
               obžaluje. V tem obžalovanju lahko prepoznam ne samo to, da ni zadovoljen z ustavno
               ureditvijo, ampak se izrisujejo tiste poteze, ki kažejo na to, da zares ne razume
               tudi položaja predsednika Vlade v tej ustavni ureditvi. Predsednik je namreč dolžen
               usklajevati politike in odgovarjati za njihovo izvajanje, ampak to niti ni v tem
               trenutku tako pomembno. Tudi sam delim mnenje s tistimi, ki pravijo, da je bila
               napaka že imenovanje ministra Drobniča in da je razrešitev prepozna, ampak ne vem
               zakaj bi morali v tem primeru asistirati predsedniku Vlade, ko pa ni poslušal nobene
               pripombe, ne na njegovo delo, ne na delo drugih ministrov. Sam ne bom širil razprave,
               kamor bi jo bilo tudi smiselno širiti, ampak bom odprl neko pomembno vprašanje, o
               katerem še včeraj, nisem vedel nič in o katerem tudi danes iz obrazložitve
               predsednika Vlade ni bilo mogoče vedeti nič. Minister Drobnič je v začetku rekel, da
               obstajajo zapisniki neformalnih in tajnih sestankov, zelo natančni in decidirani.
               Bodite pozorni, zapisniki neformalnih in tajnih sestankov. Seveda se ponuja prva
               asociacija s tajnimi uradnimi listi. Kritika tajnih uradnih listov in upor zoper
               tajne uradne liste sta botrovala tudi razpadu prejšnjega sistema. Predsednik Vlade je
               v tej kritiki odigral pomembno vlogo, ampak tisti tajni uradni listi so bili
               formalni. Seveda sam vem, ker sem tudi bil nekaj časa v Vladi, da obstaja niz oblik
               dela, da so tudi določeni sestanki takšne narave, da zahtevajo potrebno zaupnost,
               recimo telesa, ki se ukvarjajo s problemom nacionalne varnosti in še kaj bi se našlo,
               ampak to so formalne oblike dela s potrebno stopnjo varovanja zaupnosti in
               skrivnosti. Tisto, kar se poraja kot vprašanje glede na diskusije, ki jih imamo
               tukaj, kdaj bodo ti zapisniki teh sej, ki lahko so o tem, pač ne dvomim, tudi
               parlamentarcem. Kaj je v teh zapisih? Ali gre mogoče za tiste seje, kjer se odloča o
               prodajah deležev podjetij, pa niso nikjer zavedene? Na nek tak sestanek je javnost
               naletela ob prodaji delnic Mercatorja. Ali gre za tiste sestanke, kjer slutimo, da se
               oblikuje del uredniške politike v medijih, kjer se oblikujejo direktive za RTV, kjer
               se pripravljajo, bom rekel <q>"plonk ceglci"</q> za glasovanje v Državnem zboru, kjer kolegi
               žal do sedaj niste povedali, kako vas je razsvetlil sveti duh, da ste vsi obkrožili
               praktično enake glasove in trdili, da glasujete po svoji vesti. Verjetno je to plod
               teh tajnih sestankov. Slovenska javnost in parlamentarci so glede na vaše obljube, da
               boste delali transparentno, da boste polagali račune slovenski javnosti, so dolžne
               zvedeti za zapisnike teh sestankov. S tega mesta pozivam predsednika Vlade, da pred
               zaključkom te seje prinese zapisnike teh sestankov. Če so kateri podatki take vrste,
               da je treba z njimi ravnati zaupno, verjemite, da poslanci to znajo. Veliko
               materialov zaupne narave je bilo v rokah poslancev v tem sklicu in podatki niso
               uhajali tukaj, ampak se je praviloma izkazalo, da od drugje. Gospod predsednik Vlade,
               ki ste predlagatelj tukaj in ste žal odsotni, kar je svojevrstno podcenjevanje
               Državnega zbora, dolžni ste zagotoviti, da parlament dobi te podatke. Lahko bomo
               videli, da je tudi frustracija koga od ministrov v tem, da pri katerem sestanku ni
               sodeloval. Lahko se bo pokazalo, da spor, ki smo ga videli med ministrom Virantom in
               ministrom Drobničem, temelji v kakšnem zapisniku teh tajnih sekcij, kjer so se
               odločili namesto njega, ki je pristojen, kdo bo direktor zavoda za zaposlovanje.
               Slovenska javnost in predvsem parlamentarci so dolžni dobiti te zapisnike. To je neko
               razkritje, ki govori o tem, da Vlada dela vzporedno, da Vlada ni pripravljena
               odgovarjati ne koaliciji, še manj pa parlamentu in še manj obljubam o
               transparentnosti svojega delovanja. Razpoka, ki jo je s svojim dejanjem povzročil
               minister Drobnič, je dobrodošla, ne toliko za nas, ki si pač približno predstavljamo,
               kako deluje slovenska Vlada, dobrodošla je zaradi tega, da tudi slovenska javnost
               vidi, da ta velika enotnost, ta velika učinkovitost gospoda Janeza Janše ne temelji
               na disciplini, ampak na poslušnosti. Razlika med disciplino in poslušnostjo je, kot
               se boste strinjali, velika. Poslušnost zahteva drugačne kvalitete, disciplina pa tudi
               veliko racionalnosti in znanja.</p>
               <p>Skratka, maske so padle, in prosim, predstavite nam papirje, kjer delate za hrbtom
               javnosti.</p>
            </sp>
            <sp xml:id="SDZ4-Izredna-24-2006-12-01.sp44">

               <speaker>PODPREDSEDNIK SAŠO PEČE:</speaker>

               <p>Hvala. K repliki se je javil kolega Srečko Prijatelj.</p>
            </sp>
            <sp xml:id="SDZ4-Izredna-24-2006-12-01.sp45">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Gospod Testen me je k temu spodbudil. Njegovo
               ravnanje, njegovo početje bodo sodili prebivalci, on se samo trudi, da hodi zvečer
               domov in zgodaj zjutraj v službo, njegova okna pa so zatemnjena ravno zaradi takih
               zadev, ki jih ima tu povedati.</p>
               <p>Azbest - azbest je ključnega pomena, da se je začela pisati interpelacija zoper vas,
               gospod minister. In vi to veste. In, poglejte, prej sem govoril o pismu, ki so ga
               pisali bolniki, zdaj bom pa prebral vaš odgovor, ki ste napisali: <q>"Menimo, da je
               sprejeti zakon primeren in ustrezen ter socialno pravičen,"</q> ste napisali, <q>"odziv
               države na stisko azbestnih bolnikov, ki jim še vedno zagotavlja večji obseg pravic
               kot drugim bolnikom."</q> Sramotno! Država je kriva za to, da je azbest v Soški dolini.
               In posledično, glede na dolgo latentno dobo, je danes na vas, da te posledice
               odpravite. Vi pa se smejete tem bolnikom, ki umirajo. In to, da je gospod poslanec,
               moj kolega, govoril tako, to je mogoče tudi posledica tega, da on ni nič naredil, ko
               je bil v Salonitu takrat zaposlen, pa bi lahko. In, poglejte, sramotno je, da danes
               dajete Ciganom 170 tisoč tolarjev na mesec, materi samohranilki 7 tisoč, in še bolj
               sramotno je, da se smejete umirajočim, ko vas pridejo prosit za pravico. To je
               sramota, svojevrstna! In zato boste, če verjamete v svojega vsemogočnega, tam nekje
               že kdaj odgovarjali; cvrli se boste.</p>
            </sp>
            <sp xml:id="SDZ4-Izredna-24-2006-12-01.sp46">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Bojan Kontič.</p>
            </sp>
            <sp xml:id="SDZ4-Izredna-24-2006-12-01.sp47">

               <speaker>BOJAN KONTIČ:</speaker>

               <p>Hvala lepa, gospod podpredsednik. Gospod minister! Zdaj sta se vam pridružila še dva
               ministra in nekaj sodelavcev.</p>
               <p>Tudi sam sem bil v resni dilemi, kako se odzvati na predlog predsednika Vlade o
               razrešitvi ministra za delo, družino in socialne zadeve, predvsem zaradi tega, ker bi
               lahko dejal, da je to stvar koalicije, tistih, ki so izbrali predsednika Vlade, in
               tistih, ki so izbrali ministre, ki jih danes imamo. Po moji oceni bi to sicer bilo
               neodgovorno početje, neodgovorno početje zaradi tega, ker se strinjamo z oceno
               delovanja ministrstva oziroma ministrstva v preteklih dveh letih, zato bom tudi
               glasoval za predlog predsednika Vlade, da se ministra razreši, tako kot poslanska
               skupina Socialnih demokratov. Po včerajšnjem vrhu koalicije smo slišali, da se
               načrtuje še kakšna zamenjava v Vladi Republike Slovenije, govorilo se je o treh,
               štirih ministrih. Glede na to, da bo to zdaj postala praksa in bomo verjetno vsak
               mesec razpravljali o kakšnem odhodu in prihodu novega ministra bi bilo verjetno tudi
               glede na odgovornost smiselneje, da predsednik Vlade preveri zaupanje svojemu
               kabinetu v tem Državnem zboru na način, da če to zaupanje ima, da potem lahko tudi
               predlaga nove ministre in se dosedanjim zahvali, vsaj nekaterim za sodelovanje. S tem
               bi na času pridobili veliko, smo v obdobju, ko Slovenija potrebuje dobro Vlado, ko se
               Slovenija pripravlja na vodenje Evropske unije in menim, da bi bila ta poteza ena
               boljših, čeprav nisem prepričan, da ne bi za Slovenijo bile najboljše predčasne
               volitve, ampak zato je potrebna odločitev tudi kje drugje, morda na tajnih sestankih
               katere zapisnike vodite, pa mi zanje ne vemo, tudi sam se pridružujem kolegu Školču,
               da bi bilo dobro, da te zapisnike vidimo. Deloval sem dva mandata v Komisiji za
               nadzor nad delom varnostno obveščevalnih služb, pa kaj takšnega nisem slišal, kar sem
               slišal danes tu v parlamentu, da Vlada deluje vzporedno, da Vlada deluje javno in da
               deluje tudi tajno. Pa tudi mene zanima: Kakšni so zaključki na teh tajnih pogovorih,
               ki se odvijajo verjetno pri predsedniku Vlade, gospodu Janezu Janši?</p>
               <p>V preteklih mesecih so se odvijale kampanje za svetnike in za župane v občinah in
               vsaj v občini iz katere prihajam je bil aktualni župan gospod Srečko Meh kar
               nekajkrat postavljen v vlogo tistega, ki je kriv, da imamo brezposelne v Velenju, ki
               je kriv, da imamo mlade, ki ne dobijo prve zaposlitve. Jaz pa menim, da je danes
               tisti pravi trenutek, ko je potrebno spregovoriti o tistih, ki vodijo politiko na
               podlagi katere imamo brezposelne, pa naj bodo to mlajši, torej prvi iskalci
               zaposlitve ali pa starejši, ki ravno tako ne dobijo zaposlitve, ker jim odgovorijo,
               da so pač prestari, da bi jih zaposlili. Pri tem govorimo o statističnih podatkih, o
               zmanjševanju brezposelnih, vedno manj je brezposelnih, vedno več pa je ljudi brez
               dela, bi jaz dodal. In tudi ne pristajam na to trditev, da so vsi tisti, ki so na
               Zavodu za zaposlovanje, da ne govorim o tistih, ki so črtani iz evidence in formalno
               niso brezposelni, nimajo pa dela, da so to ljudje, ki ne želijo dela, da so to
               ljudje, ki želijo zgolj socialno pomoč, da so to ljudje, ki želijo živeti na stroške
               drugih. Mnogi se verjetno trudijo, da bi pridobili zaposlitev. Mnogi zato tavajo od
               vrat do vrat, pa te zaposlitve ne dobijo.</p>
               <p>V Socialnih demokratih deluje delavska zveza, ki prav posebej spremlja aktivnosti
               ministrstev na področju sociale, na področju zaposlovanja, na področju zdravstva, pa
               še kje. Skupaj z ostalimi kolegi smo pripravili zakon o soudeležbi zaposlenih pri
               dobičku in notranjem lastništvu zaposlenih. In ko smo ga prvič vložili v proceduro,
               je bil odgovor, da Vlada pripravlja svojega, boljšega. Takrat je odgovarjal minister
               za delo, družino in socialno politiko, gospod Janez Drobnič. Ko smo ga vložili
               naslednjič, je bil rezultat enak. Ko sem povprašal pred časom o tem, kako daleč je
               Vlada s pripravo tega zakona, sem vprašanje naslovil ponovno na Ministrstvo za delo,
               pa ga je to odstopilo Ministrstvu za gospodarstvo, kajti sedaj je Ministrstvo za
               gospodarstvo tisto, ki bi moralo pripraviti odgovor. Odgovor sem dobil, da zakon se
               pripravlja. Torej, nič od nič. Januar bo kar primeren mesec, da poslanska skupina
               Socialnih demokratov ponovno vloži zakon v obravnavo. Mi smo napovedali, da ga bomo
               vlagali tako dolgo, da se bo to področje, torej soudeležbe delavcev - zaposlenih pri
               dobičku, tudi dejansko uredilo.</p>
               <p>In kot sem dejal, če sem bil v dilemi pred dnevi, ali podatek, da je predsednik Vlade
               že od meseca februarja predlagal razrešitev ministra oziroma razmislek o tem, da Nova
               Slovenija predlaga, ker so si razdelili te fevde, da Nova Slovenija predlaga novega
               ministra, je sedaj javno znano, jasno, da je to bilo meseca februarja. Od meseca
               februarja do meseca decembra je predsednik kljub temu, da se z delom ministra ni
               strinjal, to toleriral. Torej predvsem predsednik Vlade nosi odgovornost za to, kar
               se je v preteklih mesecih dogajalo v Sloveniji na področju sociale, dela, družine, pa
               še česa.</p>
               <p>Ko so sindikati pri napovedi reform organizirali javni protest, jim je bilo rečeno,
               da bi bilo dobro, da počakajo na lepše vreme, primernejši čas. Kako se pa naj potem
               minister, ko sliši izjavo predsednika Vlade, kaj si misli o protestih sindikatov in o
               vlogi sindikatov, kako naj potem minister odreagira drugače kot tako, kot je
               odreagiral, torej nepripravljenost na socialni dialog, nepripravljenost na to, da se
               prisluhne socialnim partnerjem in razumevanje socialnega dialoga na način, da se reče
               sindikatom, veste, če ne boste kooperativni, bom pa jaz zastopal delavce. Najbolje bi
               bilo v tem primeru, da zastopa še delodajalce, pa me zanima, kako bi se usklajeval
               sam s seboj. Mislim, da bi to bila najtežja usklajevanja, veliko težja kot so ta
               sedaj v ekonomsko-socialnem svetu.</p>
               <p>In pred časom sem postavljal tudi vprašanje, ker sem v poslanski pisarni v Slovenj
               Gradcu seznanjen s tem, da so težave z gradnjo doma za varstvo odraslih, da je bil
               razpis, da so bili izbrani štirje koncesionarji in se je koncident odločil, da to
               koncesijo podeli predvsem tistim, za katerimi stoji Karitas. Resno sem razmišljal, da
               bi predlagal, da tudi v Velenju ustanovimo podobno skupino in na ta način morda pa le
               <q>"dobimo"</q> dom za varstvo odraslih. Dobimo, seveda v navednicah. ...<stage>/Slaba
               slišnost./</stage>... Gospod Koren, umirite se, bo čas za razpravo, boste lahko govoril,
               nihče vam ne bo segel v besedo, predvsem pa ne jaz.</p>
               <p>Predsedujoči, jaz pa predlagam, da kolega iz Šoštanja, umirite.</p>
               <p>Ste končali, gospod Koren? Ne, ne, ne dvomim, da bi ne bil Karitas. Jaz pravim, da bi
               mogoče eno institucijo ustanovili, za katero bi stal Karitas in bi potem mi lahko
               dobili dom za varstvo odraslih. To, da vi ne bi organizirali Karitasa v Šaleški
               dolini, skoraj ni mogoče. In prav je, saj opravlja svoje naloge, tako kot predvideva
               in pomaga tudi ljudem, ampak poleg Karitasa imamo tudi Rdeči križ pa še koga, ki
               opravlja te zadeve.</p>
               <p>Glede na to, da sem na prejšnji izredni seji pri razpravi o proračunu poslušal tudi
               predloge amandmajev, kako boste zasfaltirali vse ceste, ki vodijo v kraje, od koder
               prihajate koalicijski poslanci, sem se v tistem trenutku trdno odločil, da nikogar od
               ministrov na področju dela, sociale, družinske politike, pa naj bo minister ali pa
               kandidat, ne bom podprl oziroma ne bo deležen moje podpore, ne glede na to iz katere
               stranke prihaja, dokler v programu ne bo imel doma za varstvo odraslih v Velenju.
               Takšna je pač sedaj slika parlamentarne demokracije v Sloveniji. Vsak poskrbi za
               kraj, od koder prihaja. In verjetno bo to postala kar praksa. In ne nazadnje naj
               povem, da sem protestiral v času sprejemanja zakona, ki je jemal sredstva Zvezi
               združenj borcev Slovenije. To je tudi dodatni razlog, da vam povem, minister, da je
               čas, da odidete. Jaz na rešitev, ki je bila takrat predlagana in tudi sprejeta, da je
               minister tisti, ki postavlja kriteriji za to, koliko bo katera veteranska
               organizacija dobila, ne pristajam. In to je le dodatni razlog za to, da bom danes
               pritisnil tipko za, ko bomo odločali o razrešitvi ministra za delo, družino in
               socialno politiko. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp48">

               <speaker>PODPREDSEDNIK SAŠO PEČE:</speaker>

               <p>Hvala, vam. Kolega Grill, imate željo po popravku?</p>
            </sp>
            <sp xml:id="SDZ4-Izredna-24-2006-12-01.sp49">

               <speaker>IVAN GRILL:</speaker>

               <p>Repliciram, in sicer na izvajanje gospoda Kumerja.</p>
               <p>V svoji razpravi me je imenoval za lažnivca in pričakujem, da se bo tudi opravičil,
               kajti tukaj ima pregled amandmajev, ki so bili sprejeti na matičnem delovnem telesu
               in je to besedilo v celoti bilo sprejeto v Državnem zboru, ne samo 7, rekel sem, da
               jih je vsaj 7, tukaj jih vidim na hitro, da jih je vsaj 9, kjer so bili
               sopredlagatelji tudi Socialni demokrati ali pa so bili edini predlagatelji. Zato
               pričakujem to opravičilo.</p>
            </sp>
            <sp xml:id="SDZ4-Izredna-24-2006-12-01.sp50">

               <speaker>PODPREDSEDNIK SAŠO PEČE:</speaker>

               <p>Hvala za vaše obvestilo. Praviloma ne dajem replike na repliko. Kolega Kumer, prosim
               samo za navedbo in potem nadaljujemo z razpravo. Mir v dvorani. Kolega Kumer, besedo
               imate.</p>
            </sp>
            <sp xml:id="SDZ4-Izredna-24-2006-12-01.sp51">

               <speaker>DUŠAN KUMER:</speaker>

               <p>Hvala lepa, za besedo. Ne bom se opravičil. Na delovnem telesu je bilo predlaganih 6
               amandmajev in 2 sprejeta. V drugem branju v Državnem zboru 8 in nobeden ni bil
               sprejet. V tretjem branju trije in nobeden ni bi sprejet. To je ta zakon, če pa vi
               gledate kateri drugi zakon pa si poglejte...</p>
            </sp>
            <sp xml:id="SDZ4-Izredna-24-2006-12-01.sp52">

               <speaker>PODPREDSEDNIK SAŠO PEČE:</speaker>

               <p>Hvala obema. Vsak od poslancev oziroma poslank ima možnost pogleda v zapisnike
               delovnih teles in Državnega zbora in vsak se lahko sam opraviči. Nadaljujemo na
               podlagi seznama prijavljenih. Besedo ima poslanski kolega Boštjan Zagorac.</p>
            </sp>
            <sp xml:id="SDZ4-Izredna-24-2006-12-01.sp53">

               <speaker>BOŠTJAN ZAGORAC:</speaker>

               <p>Hvala za besedo. Spoštovani predsedujoči, spoštovani prisotni, spoštovani gospod
               minister! Verjetno bom edini razen vaših 6-ih svetih bojevnikov, ki vam bom zaželel
               nekaj lepega za današnji dan in sicer: Carpe diem, vaš zadnji dan. Verjemite mi, da
               jaz in pa še 80% Slovencev, kamor spadajo delavci, študentje, azbestni bolniki,
               matere samohranilke in še kdo se ga bomo naužili do konca tega dneva. Ni večje sreče
               kot to, da vas več ne bo. To vam moram povedati.</p>
               <p>Glede kritik, ki ste jih bili deležni, vam moram povedati, da verjamem, da jih je
               bilo že toliko in tolikokrat ponovljene, da ste jih celo tudi vi dojeli. Verjamem,
               res jih je bilo toliko, da ste jih dojeli. Današnja razprava je samo dokaz, da smo v
               Slovenski nacionalni stranki bili spet na dobri poti oziroma na pravi poti, na tisti
               poti, da smo vas hoteli odstraniti. Verjamem tudi v vse tiste, ki boste danes za
               odstranitev ministra, da bi bili za odstranitev tudi, če bi danes bil predmet
               interpelacija zoper tega ministra, kajti pri vas nikoli ni dvoličnosti, razen takrat,
               ko govorite o ministru, kako ni bil dober, tako kot predsednik Vlade, medtem pa
               podpirate, kar dokazujejo tudi magnetogrami, njegove zakone, njegove predloge. Samo
               primer, Zakon o zavarovanju za primer brezposelnosti. Gospod Grill, <stage>(ga ni)</stage>
               "pozdravljamo zakon, zakon je usklajen, <stage>(čeprav zakon ni bil usklajen)</stage> podprli ga
               bomo" in tako naprej. Dosti je tega bilo. Včeraj smo govorili o vplivu Vlade na
               televizijo. Mislim, da je ravno minister v odhodu tisti, ki je želel najbolj vplivati
               na TV program, in sicer s svojo znamenito strategijo, ki je nastala tako čez noč,
               verjetno ste takrat tudi razmišljali ponoči o rojstvu koga ali česa, ko ste napisali,
               da od zdaj naprej bomo pa gledali samo lepo realnost življenja, ki pa v tej državi
               tudi zaradi vas niti ni tako lepa. Govorim pa o realnosti in pa usklajenosti.
               Spoštovani gospod Capuder, moram vam povedati, jaz ne vem, s kom ste uskladili zakone
               in koga smatrate pod socialne partnerje, če mislite tukaj na Cerkev, potem verjamem,
               da ste bili usklajeni, če mislite pa na socialne partnerje, kot jih predvidevata
               Ustava in zakon ste pa zavajali ta Državni zbor. Cerkveno pa verjamem, da ste
               usklajeni bili v nulo pri vsakem zakonu. Hvala.</p>
            </sp>
            <sp xml:id="SDZ4-Izredna-24-2006-12-01.sp54">

               <speaker>PODPREDSEDNIK SAŠO PEČE:</speaker>

               <p>Hvala. Vaše izvajanje je sprožilo repliko. Kolega Capuder, izvolite.</p>
            </sp>
            <sp xml:id="SDZ4-Izredna-24-2006-12-01.sp55">

               <speaker>MAG. FRANC CAPUDER:</speaker>

               <p>Hvala lepa. Jaz to prvič slišim, da Ustava in zakon govori o tem, da se morajo
               socialni partnerji med sabo usklajevati, predvsem to, da Ustava to piše.</p>
               <p>Kar se pa tiče usklajenosti. Podatki so bili pobrani iz portala Ministrstva za delo
               in družino in tam piše, da je bilo 28 aktov, ki so bili sprejeti v zadnjih dveh
               letih, usklajenih razen treh, in še ti trije bomo v eni točki niso bili usklajeni. To
               je podatek iz portala Ministrstva za delo, družino in socialne zadeve.</p>
            </sp>
            <sp xml:id="SDZ4-Izredna-24-2006-12-01.sp56">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo z razpravo. Besedo ima poslanka Marjetka Uhan. Izvolite.</p>
            </sp>
            <sp xml:id="SDZ4-Izredna-24-2006-12-01.sp57">

               <speaker>MARJETKA UHAN:</speaker>

               <p>Hvala lepa za besedo, gospod podpredsednik. Spoštovana Vlada, minister, poslanke in
               poslanci, javnost lepo pozdravljeni! Danes imam na prangerju ministra za delo,
               družino in socialne zadeve. Pa bi še prej mogoče replicirala oziroma povedala, da
               ravno, to kako bo vplivala koalicija na medije, ni izum ministra Drobniča, ampak je
               to v okviru področja družine iz koalicijske pogodbe. Samo en stavek bom prebrala:
               Koalicija si bo prizadevala, da s političnim odnosom do starševstva in družine ter
               preko medijskega obveščanja ustvari pozitiven odnos javnosti do družine. Pozitiven
               odnos, ničesar drugega ne želimo v koaliciji.</p>
               <p>Danes govorimo o ministru Drobniču, ministru, ki ima najširši resor, 200 milijard,
               mislim, da pokriva tudi to ministrstvo denarja. Ima najširše področje dela, največ
               usklajevanj socialnih partnerjev, zakonskih predpisov in je, kot piše v Financah, še
               zadnji reformist te Vlade. Na te reforme so nas v bistvu spomnile Finance pred dvema
               dnevoma, kar pozabili smo, čeprav so jih bili prejšnja leta polna usta. 70 ukrepov
               naj bi bilo. Imam pa občutek, da te ukrepe izvajata samo naša dva ministra, minister
               za finance in pa minister za delo, družino in socialne zadeve. In če beremo na koncu
               tega članka je bil celo pohvaljen minister za delo oziroma Slovenija na področju, ki
               ga pokriva minister Drobnič. Prav tako je v teh dneh drugi minister dobil priznanje
               kot dosežkar leta. Sprašujem se, če je to naključje, da zgolj v tujini dobivajo
               priznanja naši ministri ali pa mogoče davki in reforme ne sodijo v slovenski
               narod.</p>
               <p>Glede socialnega dialoga imamo poročilo z ministrstva, da je kar 28 predpisov bilo
               usklajenih s socialnimi partnerji. Glede težav pri dogovarjanju s socialnimi
               partnerji oziroma ukrepov oziroma dosežke mu priznavajo delodajalci ima pa res težave
               s sindikati in tudi tu pravi ta pisec tega teksta: "Namesto da bi Janša na sestanku s
               sindikati v imenu hitrejšega gospodarskega razvoju k odstopu pozval sindikalne vodje,
               na čelu s Semoličem, se je raje odločil, da bo iz Vlade odgnal svojega glavnega
               reformista. No, pa toliko o sindikatih oziroma o tej problematiki.</p>
               <p>Sicer pa je ime ministra Drobniča viselo v zraku tako rekoč ves čas kar je v Vladi.
               In v tem smislu nas je presenetilo, da je to potezo potegnil sam premier, kajti
               kakšen dan prej je že opozicija napovedala uspešno interpelacijo, zato mogoče smo
               bili presenečeni glede tega. Kaj pa je dejansko premierju prililo kapljo čez rob? Je
               bila res to strategija rodnosti? Strategija, s katero bi se lahko ukvarjala, če se še
               ne ukvarja, cela Evropa. Cela Evropa se ukvarja s problemom rodnosti in pa s
               problemom staranja. Mimogrede, vseeno hvala minister za tistih 175 milijonov, ki smo
               si jih zagotovili za dom starejših v Trebnjem v proračunu za drugo leto. Res, kdo bi
               se ukvarjal z rojevanjem otrok, s tistimi bitji, ki zahtevajo ljubezen, ki stanejo,
               ki ti uničijo kariero in tako naprej. Res, za Slovenijo so bolj aktualne teme, kot so
               resolucija o nacionalnih programih, kjer se govori o megazabaviščnih parkih,
               trgovskih centrih, industrijskih conah, univerzitetnih središčih. In to o velikih
               vsotah denarja, pa nobenega ne boli glava, od kod bomo dobili. Vi minister pa prav v
               tem trenutku pridete s tako nazadnjaško strategijo rodnosti za Slovenijo. Pa bi
               Slovenija še pogoltala to strategijo rodnosti, če se pa res ne bi spustili v en člen,
               in ste res stopili na tanek led, o plačljivosti splava. Tu pa priznavam predsedniku
               Vlade, da posegate na drug resor in res ni to vaše področje, to je področje socialne
               blagajne, zdravstvene blagajne in pa ministra za zdravstvo, če bi bilo treba to
               urediti.</p>
               <p>Imamo pa res tudi v koalicijski pogodbi napisano, da bi bilo treba več poudarka dati
               družinam tudi ob prvih stanovanjih za družine, ki se odločijo za prvega otroka,
               govorim. Ampak tudi to ni vaše področje in zato ne drezajte v stvari, ki niso z
               vašega področja.</p>
               <p>Kakorkoli že, bili ste prvi minister, ki je v Zakonu o starševskem dodatku opazil, da
               so izpadle v prejšnji zakonodaji kmetice in samozaposlene. Kje so bili sindikati,
               kmečki sindikati in tako naprej, da niso vedeli, da v Sloveniji obstajajo tudi matere
               kmetice, ki niso imele te pravice do nadomestila za krajši delovni dan. Vsekakor je
               bila vaša zakonodaja naklonjena materam, mladim družinam in tudi drugim, vendar pa
               glede na to, kam pelje ta vlak, da so ob nedeljah trgovine ponovno odprte, da se
               razmišlja, da bodo tudi uradnice delale ob sobotah, pa mislim, da ni najbolj
               naklonjeno materam in mladim družinam. Kakorkoli že, danes boste, sicer ne z mojim
               glasom, odstavljeni, pa vendar mislim, da niste odstavljeni zaradi nedelavnosti, pač
               pa predvsem zaradi nesoglasja med vami in premierom, zato tudi ne pozdravljam te
               razrešitve; ima pa premier vso pravico, da to predlaga. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp58">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Postopkovni predlog, poslanka Barbara Žgajner Tavš, izvolite.</p>
            </sp>
            <sp xml:id="SDZ4-Izredna-24-2006-12-01.sp59">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Dovolite, da najprej obrazložim, pa bom ob koncu oblikovala
               postopkovni predlog. Predvsem zato, ker so poslanci Nove Slovenije, vključno s
               poslanko, zavedeni. Očitno imajo napačne, nerealne podatke s strani ministra za delo,
               družino in socialne zadeve, takšne podatke, ki jih, žal, objavlja minister na svoji
               internetni strani. Veste, ni bilo uskladitve. V Državnem zboru smo obravnavali
               predloge zakonov, ki niso bili usklajeni. In to je preprosto laž, spoštovana kolegica
               Uhanova. Omenila sem novelo Zakona o socialnem varstvu, Zakona o minimalni plači,
               kolektivno pogodbo, pokojninsko in invalidsko zavarovanje, Predlog zakona o
               usklajevanju transferjev posameznikom in gospodinjstvom v Republiki Sloveniji,
               omenila sem Zakon o določitvi minimalne plače, novelo Zakona o zaposlovanju in
               zavarovanju za primer brezposelnosti - to so zakoni, ki v parlamentu niso bili
               usklajeni. In govoriti, da ima ministrstvo na svoji internetni strani takšne podatke,
               je preprosto laž! S tem lažete v tem parlamentu in zavajate celotno slovensko
               javnost.</p>
               <p>Zato dejansko predlagam, spoštovani gospod predsedujoči, da si poslanke in poslanci,
               ki niso seznanjeni z realnim stanjem, pridobijo mnenje, ki ga držim v rokah. To pa je
               mnenje Socialne zbornice Republike Slovenije, ki je po moji oceni še vedno eden izmed
               ključnih akterjev ali pa institucij v tej državi, ki daje verodostojne podatke. In iz
               tega mnenja je jasno in glasno razvidno, da so bili zakoni neusklajeni, da je
               neusklajen tudi proračun za leto 2008, ki krči sredstva na področju socialnega
               varstva. Jaz prosim - in to je tudi moj proceduralni predlog -, da si pridobite to
               mnenje. Če želite, vam ga kopiram. In iz tega mnenja, mnenja Socialne zbornice, je
               razvidno, kako degradira spoštovani minister Drobnič - pa ne vem, če si zasluži
               besedo <q>"spoštovani"</q> -, kako degradira celotno socialno stroko, kako degradira ali pa
               uničuje tisto, kar je zapisano v Ustavi Republike Slovenije, da je Slovenija socialna
               država. In ne nazadnje, s tega mnenja, spoštovana kolegica, dovolite, tudi to je del
               mojega proceduralnega predloga, je jasno in glasno zapisano, da je ta minister na
               svoje zakone v dveh letih ministrovanja dobil tri ustavne pritožbe...</p>
            </sp>
            <sp xml:id="SDZ4-Izredna-24-2006-12-01.sp60">

               <speaker>PODPREDSEDNIK SAŠO PEČE:</speaker>

               <p>Poslanka Žgajner, mislim, da ste v svoji vsebini, in če zaključite, seveda ste
               prekoračili proceduralni predlog. Vaš poziv lahko seveda štejemo, da si poslanci
               pridobijo vse informacije, ampak seveda njihova domena je, do kod si jih pridobijo in
               katere informacije. Zato bom dal besedo tudi poslanki Marjetki Uhan. Izvolite, kot
               replika.</p>
            </sp>
            <sp xml:id="SDZ4-Izredna-24-2006-12-01.sp61">

               <speaker>MARJETKA UHAN:</speaker>

               <p>Hvala lepa. Jaz bi prosila, podpredsednik, če umirite svojo poslanko, da neha s temi
               lažmi. 28 predpisov je bilo usklajenih. Mogoče govori poslanka o katerih drugih
               predpisih. Vsemi tistimi, ki jim zakon nalaga.</p>
            </sp>
            <sp xml:id="SDZ4-Izredna-24-2006-12-01.sp62">

               <speaker>PODPREDSEDNIK SAŠO PEČE:</speaker>

               <p>Dobro. Najlepša hvala. Nadaljujemo z razpravo. Besedo ima mag. Potrata. <stage>(Je ni.)</stage>
               Besedo ima kolega Milan M. Cvikl. Izvolite.</p>
            </sp>
            <sp xml:id="SDZ4-Izredna-24-2006-12-01.sp63">

               <speaker>MAG. MILAN M. CVIKL:</speaker>

               <p>Gospod predsedujoči, gospod minister, gospod, upam vsaj, v prenosu z nami povezan
               predsednik Vlade, ki ste nas prišli prepričevati o tem, kako minister Drobnič ne
               deluje dobro! Želite, da povem, da danes res razpravljamo o razrešitvi Janeza. To,
               kar sam ne vem, ne vem o katerem Janezu govorimo.</p>
               <p>Vlada Republike Slovenije, na čelu z Janezom Janšo, je izdala okvir gospodarskih in
               socialnih reform. Predsednik Vlade gospod Janez Janša je februarja 2005 govoril, da
               je njegov prvi cilj povečanje rodnosti. Leto in pol kasneje imamo ukinitev
               stanovanjskih olajšav za mlade in vse družine in nimamo nič na uresničevanju
               rodnosti. Ne spuščam se v to in nasprotujem nekaterim idejam drugega Janeza, Janeza
               Drobniča o tem, kako naj bi v Sloveniji povečevali rodnost. Vendar dilema o kateri bi
               danes morali govoriti, je, da pravzaprav govorimo o neustreznem vodenju Vlade
               Republike Slovenije, kjer je gospod Janez prvi odgovoren, gospod Janez Drobnič pa je
               svoje delo mogoče vzel preveč resno. V Državnem zboru smo v zadnjem letu in pol, dveh
               letih, leto in pol pa približno Vlada nam pošilja zakone, sprejeli veliko
               neusklajenih zakonov, neusklajenih s socialnimi partnerji in kot vidimo tudi
               vsebinsko neusklajeni znotraj Vlade Republike Slovenije. O čem torej govorimo? Ali
               torej govorimo o tem, da se zakoni, ki smo jih sprejemali v tem Državnem zboru in
               imajo podpis predsednika Vlade gospoda Janeza Janša, pravzaprav prihajali v Državni
               zbor mimo njegove vednosti, kako to, da gospod predsednik s tem, kar nam je danes
               povedal, pravzaprav pravi, pred 9-imi meseci sem izrekel nezaupnico gospodu Janezu,
               gospod Janez je pa še kar nosil na sejo Vlade, ki jo vodi drugi Janez, zakone in
               zakoni so bili sprejemani na Vladi in potem posredovani v Državni zbor?</p>
               <p>Zato mislim, da bi bilo dobro to današnjo tragično razpravo čim prej zaključiti in
               izreči nezaupnico predsedniku Vlade gospodu Janezu Janši. V koaliciji se dogovorite,
               kako boste bolje upravljali to Slovenijo. Povedati, da je potrebno še nekaj ministrov
               zamenjati, da bi lažje predsedovali Evropski uniji, je pa seveda za slovenski narod,
               za državljane in državljanke žalitev. Tri in pol leto imamo Vlado, ki ne zna
               upravljati Slovenijo, tri in pol leta bomo imeli Vlado, ki ne zna upravljati
               Slovenije, pol leta, za tisto polovico leta pa moramo imeti učinkovito Vlado. In zato
               pravi, po navedbah poslancev Nove Slovenije, predsednik Vlade, da bo menjal še kar
               nekaj ministrov. Resnično vprašanje, o katerem tukaj govorimo, je neustrezno vodenje
               prvega Janeza. Zato seveda gospod Janez drugi, mislim, da ste po svoje žrtev,
               koalicija na način, kot deluje, pa se naj ozre vase, naj razpravlja o vsebini zakonov
               prej, preden so sprejeti na Vladi, predvsem pa naj neha zapravljati denar
               davkoplačevalcev. 700 milijonov je to stalo za neki okvir reform, od katerega ni nič,
               razen, da dve leti po začetku mandata Janeza Janše ugotavljamo, da od reform ni
               ostalo nič in vse kar imamo, imamo javno pranje perila.</p>
               <p>Hvala lepa. Sam se bom po koncu razprave odločil, na kakšen način pokažem nezaupanje
               predsedniku Vlade, seveda pa nasprotujem vrsti zakonov in aktivnosti, ki jih je
               izvajal gospod Janez Drobnič. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp64">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo ima poslanec Franc Pukšič. Izvolite.</p>
            </sp>
            <sp xml:id="SDZ4-Izredna-24-2006-12-01.sp65">

               <speaker>FRANC PUKŠIČ:</speaker>

               <p>Hvala lepa. Kolegice in kolegi, gospod minister Drobnič, minister Božič, ostali
               predstavniki, državni sekretarji, Vladi Republike Slovenije!</p>
               <p>Danes je pravzaprav eden izmed težji dni v koaliciji, ko neenotno s strani koalicije
               pravzaprav peremo javno perilo, ki bi se po mojem prepričanju moralo zgoditi znotraj
               koalicije. Še toliko težje je, ker se to dela z enim izmed koalicijskih partnerjev,
               ki je bil tudi že v prejšnjem mandatu, ko smo bili v opoziciji, koalicijski partner.
               In še težje je, ko so to delali z enim, ki je sedaj minister, prej pa je bil eden
               izmed prepoznavnejših opozicijskih poslancev in poznavalec tega področja.</p>
               <p>Kar se mene tiče, me tudi marsikatera stvar v tej Vladi moti. Moti me predvsem tisti
               del dela naših ministrov za katere smo dali glasove, ki so bistveno drugačni, kot pa
               so bila naša načelna stališča ali opredelitve, ko smo bili v opoziciji. Predvsem
               tisto me moti, ko se nekatere stvari sprejemajo v nasprotju s tistim, zaradi česar
               smo dobili zaupanje volivk in volivcev. Tako kot je težko in ima moj predsednik Vlade
               težko in odgovorno delo v tako raznobarvni koaliciji, tako je tudi težko na vseh
               področjih tudi med nami poslanci znotraj poslanskih skupin. Ampak, to je barvitost,
               to je pluralnost in tu smo tisti, ki smo dobili zaupanje volivk in volivcev. Težko je
               velikokrat tudi znotraj manjših organiziranih skupin in težko je tudi znotraj
               tistega, ki se mu reče tudi zakon. Pa vendar, če se le da, se to poskuša narediti
               znotraj, ne zunaj na dvorišču pred sosedom. Če pa se ne da, potem se dogovorita tam,
               kjer je dovolj sporazuma oziroma kjer je dovolj pameti, se dogovorita o sporazumnem
               razhodu in za nekatere vrednote, ki sta jih skupaj ustvarila, skrbita še vedno
               naprej. Tako si bi tudi sam predstavljal delo v koaliciji.</p>
               <p>Ministru kolegu Drobniču je marsikaj danes očitano in marsikaj se menda vleče že
               dolgih devet mesecev, razen to, da sem prebral v Magu od 7. junija letošnjega leta
               <q>"Jesensko čiščenje"</q>, kaj dosti kot koalicijski poslanec pravzaprav nisem vedel o
               velikih razhajanjih in problemih, pa čeprav sem bil zadnje leto tudi član Odbora za
               delo, družino in socialne zadeve. Da nisem vedel, je verjetno izhajalo tudi iz tega,
               iz obravnavanih zakonov prav iz tega naslova ministrstva, saj je poslanski kolega
               Ljubeljšek v imenu poslanske skupine Demokratske stranke Slovenije povedal, da bomo
               podprli predlagano novelo Zakona o spremembah in dopolnitvah zakona o odpravljanju
               posledic dela z azbestom. Moj poslanski kolega Marijan Pojbič je v imenu poslanske
               skupine povedal, da bomo podprli Zakon o spremembah in dopolnitvah Zakona o
               sodelovanju delavcev pri upravljanju in da v poslanski skupini Slovenske demokratske
               stranke menimo, da je predlog zakona kvalitetno pripravljen in tudi evropsko
               primerljiv. Moj poslanski kolega Rudi Veršnik je imel enako stališče v zvezi z
               Zakonom o določitvi minimalne plače. Sam sem v imenu poslanske skupine pri drugi
               obravnavi Predloga zakona o spremembah in dopolnitvah zakona o preprečevanju dela in
               zaposlovanju na črno veliko govoril, pohvalil Vlado in rekel, končno smo dobili
               Vlado, ki je na tem področju nekaj naredila, in ministra, ki je naredil po mojem
               globokem prepričanju več kot pa vsi ostali v zadnjih desetih letih. In tudi drugi
               kolegi so pri ostali zakonodaji s tega področja govorili pozitivno in nikoli tako,
               bom rekel, zaostreno v nobeni konstalaciji, da bi kazalo na to, da je delo ministra
               Drobniča tako slabo.</p>
               <p>Predsednik Vlade je najbolj odgovoren in je seveda tudi njegova pravica, da pač
               predlaga Državnemu zboru zamenjavo, če s katerim od ministrov ni zadovoljen. Res pa
               je, da je tudi naša pravica, poslank in poslancev, da o njegovi nameri izvemo pravi
               čas in se o njegovi nameri tudi znotraj koalicije pogovorimo. Kako in koliko je tega
               bilo v tem primeru, glede na vse ostalo, je seveda naša notranja stvar in tega vam ne
               bom razlagal. Ko danes opozicija pravi, da je v tej zakonodaji veliko tudi nepravih
               rešitev, ima prav. Ker sem bil sam osem let v opoziciji in se z marsikaterim zakonom,
               marsikatero rešitvijo nisem strinjal, zato smo šli tudi mi na Ustavno sodišče in
               nekatere odločitve Ustavnega sodišča dobili in jih je morala potem koalicija
               spremeniti. Vse in vedno. Kadarkoli smo že kaj takšnega počeli, sem vsaj sam vedno
               delal zato, da bi zakonodaja prispevala boljše in lepše rešitve za državljanke in
               državljane.</p>
               <p>Nekoliko manj me pa prepričajo tisti, ki danes pravzaprav pravijo, da je minister
               primeren za odstrel zato, ker je razjezil vse po vrsti zaradi strategije za dvig
               rodnosti v Republiki Sloveniji. To ni strategija. To ni res. To je en papir, na
               katerega so nekateri nekaj napisali. In to je samo v javni razpravi. Kaj bo
               strategija, kakšna bo, to bo povedal ta Državni zbora. Seveda, z veliko večino ob
               vsej verjetnosti koalicije, ki ima večino. Če ne bi bila koalicija, bi bila
               opozicija. In šele takrat bo to strategija. Do sedaj je pa samo papir, na katerega so
               nekateri nekaj napisali. Če si ga je kdo prebral verjamem, da se bo strinjal z menoj,
               da ga v 80% ali pa celo več tudi skoraj vsi prisotni poslanke in poslanci tako z leve
               in desne, iz pozicije in opozicije, verjetno podpišejo. Verjamem, da nima nihče nič
               proti zmanjševanju plačila za vrtce ali nič proti dodatku k nadomestilu za dopust
               mamic, ki so v nekem mlajšem obdobju. Ali da nimate nič proti zmanjševanju stroškov
               prevoza v šolo, na kar opozarjam kot poslanec sam že dolgih deset let, tako vse
               prejšnje vlade kot tudi sedaj našo. In se takrat nič ni zgodilo, pa tudi sedaj še teh
               zadev nismo razrešili. Res je, da rečem nekaj v bran naši vladi, da vsega v dveh
               letih se ne da narediti. Da nimate nič proti o izenačitvi regionalnih pogojev za
               stroške šolanja otrok. Tudi za izobraževanje učiteljev in tudi, če hočete,
               prostovoljnih gasilcev, so v slabšem položaju tisti, ki so na podeželju, na
               periferiji, ker morajo do Ljubljane priti, ker imajo takšne in drugačne stroške.
               Številke so pa za vse enake. In razpisi, ki so se delali pod prejšnjo Vlado in tudi
               sedaj, ko se dela 20% pa 40% za vse občine enako, je krivičen, ker nikoli nihče ni
               upošteval zakona o financiranju občin, tistega dela, ko je govoril o razdelitvi in
               različnih deležih pri sofinanciranju, razen na šolskem področju.</p>
               <p>Da nimate verjetno nič proti nekaterim drugim zadevam, ki so zapisane v tej
               resoluciji, se marsikateri, verjamem, tudi strinjate. Da pa imate in tudi sam ne
               razumem in ne bi razumel plačila splava tako, kot je bilo predstavljeno v javnosti,
               ker absolutno zagovarjam odločanje tukaj ženske kot prve, ki bo o tem odločala,
               seveda pa, drage kolegice in dragi kolegi, zagovarjam in bom zagovarjal življenje
               pred smrtjo. To pa tudi vedno, vendar seveda na družbeno sprejemljiv način. In
               potrebno se je zavedati, da so ne naši otroci največje bogastvo, ampak tudi edina
               garancija za razvoj te družbe, te države in naše socialne varnosti takrat, ko bodo
               drugi polnili pokojninsko blagajno, ko bodo drugi polnili zdravstveno blagajno in
               tako dalje. Če ne bomo imeli otrok za seboj, potem bo naše življenje takrat tudi zelo
               mizerno.</p>
               <p>Glede na vse povedano in glede na to, da hočem ostati predvsem pošten do sebe in do
               volivk in volivcev, ki so mi zaupali glas, glede na to, da se ne morem obrniti iz ene
               noči v drugi noči in biti nekdo drug, ampak tisti kot sem, mojega glasu za predlog
               premierja tokrat prvič, to se je verjetno prvič v 10 letih zgodilo, ne bo dobil in ne
               bom podprl razrešitve ministra Drobniča.</p>
            </sp>
            <sp xml:id="SDZ4-Izredna-24-2006-12-01.sp66">

               <speaker>PODPREDSEDNIK SAŠO PEČE:</speaker>

               <p>Hvala. Nadaljujemo razpravo. Besedo ima kolega Brenčič.</p>
            </sp>
            <sp xml:id="SDZ4-Izredna-24-2006-12-01.sp67">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Spoštovani predstavniki Vlade, kolegice
               in kolegi poslanci! Lepo vas pozdravljam! Jaz ne bom posebno dolg v nastopu, nimam pa
               namena niti slučajno peti nekega vrste slavospeva ali prikazati kot žrtvenika gospoda
               ministra, ki je v razreševanju, tako kot so naredili nekateri kolegi poslanci iz
               opozicije. Vendar pa na izhodišču trdim eno, lepšega darila, lepše možnosti,
               spoštovana opozicija, vam pozicija ali tokratna Vlada na prestopu v drugi del mandat
               ni mogla dati. In jasno, da jo morate in jo boste izkoristili. Ste opozicija.</p>
               <p>Ne glede na to, da pa sem včasih tudi poziciji zaradi nekaterih pogledov težje
               razumljiv, pa trdim, da bolj nemodro ta koalicija in ta Vlada ni mogla ravnati pri
               tem vprašanju, ki je danes predmetno, kot je to naredila. In mi je zelo žal, da se
               lahko to dogodi. To politično ni modro, kjerkoli v svetu, niti v Evropi.</p>
               <p>Jaz tudi vem, da je minister Drobnič ...</p>
            </sp>
            <sp xml:id="SDZ4-Izredna-24-2006-12-01.sp68">

               <speaker>PODPREDSEDNIK SAŠO PEČE:</speaker>

               <p>Kolega Brenčič dovolite, da skočim notri. Jaz prosim predstavnika Vlade, da takoj
               neha s telefonom. Če se to še enkrat zgodi, vas bom prisiljen odstraniti iz dvorane.
               Verjamem, da si tega ne privoščite niti na sejah Vlade, niti na sejah ministrstva in
               tega si ne boste privoščili niti v Državnem zboru. Nadaljujte, prosim.</p>
            </sp>
            <sp xml:id="SDZ4-Izredna-24-2006-12-01.sp69">

               <speaker>STANISLAV BRENČIČ:</speaker>

               <p>Hvala lepa. Meni je tudi jasno, da ne glede na to, da je minister, ki vodi določen
               resor, avtonomen po našem zakonu o Vladi in da samostojno oblikuje in kreira politiko
               v razreševanje takšnih ali drugačnih družbenih vprašanj, prijetnih ali neprijetnih.
               Vendar v tem kontekstu, pa se ne bom dolgo ustavljal, trdim, če je premier zastavil
               svoje imen, svoj tron, svoj pogled te Vlade, te koalicije v neko sistemsko reformo,
               ki smo ji rekli ekonomsko socialna reforma, bi moral v nekaterih segmentih dati tudi
               svoj vpliv, svoj hrbet v namen tega cilja, sploh na področju, kjer je izredno
               občutljivo področje za vsakodnevno življenje malega in velikega človeka. To je
               področje sociale, delovno-upravnega področja. Tukaj mislim, da je bil minister morda
               preveč samosvoj oziroma osamljen o tem vprašanju in se ne bom tu več ustavljal. Tudi
               se ne bom ustavljal pri vprašanju postopkovnega načina in mojega razumevanja, kako
               naj bi ravnali v tem postopku pri razreševanju ministra. Ker pa se ne morem
               sprenevedati in preleviti iz mandata v mandat, želim reči to. V vseh dosedanjih, teče
               že 11. leto, kar delujem v odboru, ki je matično delovno telo za to področje, ki ga
               vodi minister Drobnič, sem zagovarjal na podlagi svojega razumevanja stvari z
               nekoliko več kmečke samoumevne logike, stvari, ki so bile dobre za ljudi in za to
               državo, začenši z resorjem, ki ga je vodil z mandatom takratni minister mag. Rop in
               naprej z dr. Dimovskim. Trdim, da smo veliko stvari dobro zastavili in tudi veliko
               dobrih rešitev napravili. Vsega, kar smo imeli zastavljeno, kar je narekovalo
               življenje, se ni dalo, kot se ne da tudi danes. Na eni strani so zmožnosti države, na
               drugi strani je dejstvo, ki je prisotno v družbenem ustroju. Imamo praktično
               posamezne skupine med seboj, ki smo si diametralno nasprotni, in v tem kontekstu se
               včasih ne da ne glede, da minister ve, da je treba to družbeno vprašanje za njegovo
               vizijo reševati tako, ni mogoče preiti tega rubikona na trd način; in to se ni dalo
               poprej in se tudi zdaj ne da. Smo ljudje naravno svobodna bitja in tega se moramo
               zavedati. In prav zaradi tega trdim, da ne morem negirati svojega razmišljanja in
               svojega doprinosa v prejšnjih dveh mandatih v tem resorju, ki je izredno občutljiv po
               materijah, ki zadevajo vsakodnevno življenje ljudi, ne morem negirati mojega
               doprinosa s tem, ker sem zdaj v drugi koaliciji, ki morda na določena družbena
               vprašanja, ki jih je treba razreševati, glede nekoliko drugače, ampak tudi zdaj ne
               moremo drugače kot v mejah realno zmožnega, da ne povzročamo travm v družbi. V tem
               kontekstu je seveda moj pogled na ministra Drobniča drugačen. Že v naslovu
               opozicijskega poslanca - tudi takrat sem vodil odbor, za katerega je potrebno včasih
               biti tudi trmast, ampak drugače zadeve ne gredo naprej - je bil karakter
               opozicijskega poslanca v imenu mag. Drobniča celo v redu, ampak kljub temu je že
               takrat zastavil vedno nemogoča vprašanja, nemogoče predloge, ki se jih ni dalo
               razrešiti. Ampak pozneje, ko je bilo to potrebno močneje zagovarjati, se je ponavadi
               vedno umaknil, jaz sem ga opozoril dostikrat tudi na to, da bo prišel čas, ko bo pa
               morda potrebno drugače razmišljati, in ta čas je prišel in pričakoval sem, da bo
               gospod Drobnič nekoliko revidiral svoj sistem. Človek ima tak karakter in tako
               notranjo vizijo in stroj kot ga prineseš na svet, nekaj se ga da z razumom
               revidirati; in pričakoval sem, da ga bo nekoliko revidiral, pa ga je žal mnogo
               premalo. Zato sem jaz tudi v koaliciji morda bil včasih težje razumljen, zakaj pa
               nekaterim odločitvam ne priglašujem, jih ne odobravam in sam s seboj sem vedel, da bi
               moral še veliko trše včasih nastopiti. Zato jaz ministru Drobniču ne morem tako, kot
               ste nekateri opozicijski poslanci, peti neke vrste oziroma nameniti nekrivde.
               Minister je tisti, ki je dolžan oblikovati resor, dolžan oblikovati politiko, kot jo
               družba trenutno pričakuje, in jo mora v skladu zmožnostjo države tako načrtovati. Če
               pa zadeve ne gredo, potem je pa stvar policijske logike, da se o nekaterih težjih
               vprašanjih, ki jih je potrebno razreševati, koalicija do teh vprašanj opredeli. To je
               način nekega dialoga, korektnosti v partnerskem razumevanju koalicije.</p>
               <p>Glavna stvar je seveda pri ministru Drobniču ta, da je ne glede na to, da je zelo
               delaven človek in da je veliko dobrih zadev prinesel v svojih projektih, v spremembah
               zakona itd., ampak dialog je potrebno voditi. To je resor, je državi ostalo praktično
               gro naloge, da skrbi za socialno državo v celotnem pomenu, ko dela profit svoje, ko
               delajo podjetja svoje, ko dela ustroj globalizacijo svoje, je ta resor resor dialoga,
               resor prespati noč, ko se dialog zaustavi in začeti znova. Ne gre drugače. Tam, kjer
               ni mogoče doseči dialoga, je potrebno navsezadnje tudi iti naprej; tudi če določene
               stvari v tem trenutku ni bilo mogoče rešiti, jo bo čas prinesel drugo leto ali
               naslednje leto.</p>
               <p>Seveda, to je tista kritika, da minister Drobnič je s svojim karakterjem nepravi
               profil človeka za ta resor. Jaz ga ne obtožujem za nič, vem pa, da bi morda neki
               drugi resor glede na svojo delavnost, ali drugo zadevo, boljše opravljal. Tudi s
               področja invalidskega varstva, ker je pa tu tudi profesionalno najbolj doma, so se
               nekatere zadeve odvile dobro in se odvijajo in tudi tam je morda ta dialog še
               najhujši, ampak najbolj potreben. Ampak ta zadeva mu je šla boljše. Jasno pa je, da
               je predvsem dialog s socialnimi partnerji in tudi dialog s poslanci Državnega zbora,
               ne glede če je pozicija, opozicija, nujno potreben in ga je treba voditi, če ga ne
               moreš voditi. Če ga nisi pripravljen voditi, potem moraš sam ugotoviti, da ta resor
               ni zate. Jaz bom rekel, v prejšnjem mandatu smo v različnih pozicijah prenekateri
               amandma opozicije - spominjam se člana odbora, Vizjaka prav zaradi tega, ker je v
               stanju bilo voditi več dialoga - osvojili in osvojile so se dobre rešitve, tudi tako
               dobre rešitve, nekatere z novim pogledom na to vprašanje odpravljamo v tem mandatu.
               Jaz s tem tudi nisem zadovoljen, ampak sprejemam to kot politiko. Zato ne glede na
               to, da vas razumem, opozicijo, da imate tokrat primer, podarjeno možnost, da
               streljate v tron, kar je povsem normalno. Zame glede na to, da to materijo kolikor
               toliko poznam, jo spremljam po svojem razumevanju stvari, minister Drobnič resnično
               ni pravi izbor za ta težak resor, ne kot Janez Drobnič, ampak morda način karakterja
               ali način ustroja človeka, kot mu dana s stvarstvom. Prepričan sem, da bi bilo bolj
               modro, da se na nivoju Vlade odločimo drugače, da bi prišlo do dialoga, do boljše
               rešitve, da bi to mesto zasedel človek, ki je po naravi človeka drugačen profil.
               Dozdajšnji minister Drobnič bi pa glede na svoje danosti, ki jih ima, morda kaj
               drugega bistveno boljše ali tudi dobro opravljal. Moje podpore ministru Drobniču prav
               gotovo ne bo. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp70">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Veber.</p>
            </sp>
            <sp xml:id="SDZ4-Izredna-24-2006-12-01.sp71">

               <speaker>JANKO VEBER:</speaker>

               <p>Hvala za besedo. Sam bi se današnje teme dotaknil v tem smislu, da je resnično
               prisotno dejstvo, da želi minister Drobnič, kot vse kaže, dosledno izvajati reforme,
               pri tem pa se pozablja na vsebino tistega koraka oziroma predloga, ki ga pri tem tudi
               v resornem ministrstvu pripravljaš. To je nekaj podobnega, kot če bi skočil v prazen
               bazen.</p>
               <p>Za utemeljitev teh nekritičnih korakov za realizacijo reform bi predstavil samo
               področje centrov za socialno delo, kjer je bil posredovan predlog za preoblikovanje
               centrov za socialno delo z 62 na 14. Menda naj bi imeli nekoč v Sloveniji 14 pokrajin
               in kar poenostavljeno je bilo oblikovano, kako se naj bi teh 62 centrov preoblikovalo
               v 14. Razhajanja so izjemno velika. Če samo povem, da bi denimo eden od teh 14
               centrov skrbel za 47 tisoč prebivalcev, pa jih ima ta najmanj, največji bi imel pa
               preko 500 tisoč prebivalcev. Seveda si težko predstavljam, da bi s tem pridobili
               učinkovite rešitve pri reformi na področju centrov za socialno delo, skrbi oziroma
               problemi bi pa ostali predvsem v okoljih, kjer bi ti centri bili najbrž, vsaj tam,
               kjer je preko 500 tisoč ljudi, preobremenjeni. In če še ugotavljamo, da ta reforma
               predvideva izgubo pravnega statusa in s tem tudi možnost nekega intenzivnejšega
               vključevanja v okolje, kjer tak center deluje, pomeni povečevanje socialnih razlik,
               povečevanje nezmožnosti reševanja družinskih stisk in vsega podobnega.</p>
               <p>Na kratko bom poskušal poudariti samo še vprašanje, ki se je v zadnjem obdobju
               izjemno izpostavilo kot eden največjih problemov v Sloveniji, vendar zopet povsem po
               nepotrebnem. Gre za dejstvo, da je v tem regionalnem centru, kjer govorimo o 531.408
               prebivalcih, tudi Center za socialno delo Kočevje. Glede na to, da v tem centru že
               danes izplačujejo 526 socialnih pomoči Romom, ki živijo v tej občini, se srečamo z
               dejstvom, da nam poskuša Vlada kar mimo vseh načinov in pristopov, ki so nekje
               normalni pri tem, da nekoga vključiš v lokalno okolje, povzročiti še več težav na tem
               področju, čeprav smo naredili skupaj s centrom za socialno delo zelo veliko, ko smo
               oblikovali skupno romsko komisijo in poskušali aktivno reševati problem vključevanja
               Romov v normalno življenje; govorimo o številki 526. In če k temu dodam dejstvo, da
               bi tudi ministrstvo moralo spremljati te postopke in razumeti okolje, kamor se naj bi
               ta družina preselila, ugotavljam, da v Vladi oziroma prav v tem resorju očitno ne
               poznajo dovolj razmer v posameznih centrih za socialno delo ali pa se ne želijo
               vključevati v reševanje najaktualnejših problemov v Sloveniji. Zato odločno
               protestiram proti takšnemu razumevanju reševanja problemov, kajti ne predstavljam si,
               da bi center za socialno delo izgubil pristojnosti na eni strani, po drugi strani pa
               Vlada nalaga dodatne, predvsem lahko rečem, probleme temu okolju. Tu resnično
               pogrešam aktivnejšo vlogo ministra pri tem, da ne predlaga tako nedorečene spremembe
               delovanja centrov za socialno delo in da pravzaprav obravnava območje kočevske kot
               tisto, kjer mora biti ohranjen center kot tak, za socialno delo s pravnim statusom in
               še večjimi nalogami in pooblastili, kot jih ima mogoče do sedaj. Tega minister
               Drobnič žal očitno ne zna doseči, ne zna uveljaviti in s tem pravzaprav poslabšuje
               socialni položaj v tem okolju. Zato je težko govoriti o tem, da bi lahko se strinjal
               s takšno politiko Ministrstva za družino in socialne zadeve, in seveda tudi težko
               zagotoviti potem podporo pri tem, ali se odločati za to, da minister ostane ali ne.
               Na podlagi teh argumentov je izjemno težko biti za. Hvala.</p>
            </sp>
            <sp xml:id="SDZ4-Izredna-24-2006-12-01.sp72">

               <speaker>PREDSEDNIK FRANCE CUKJATI:</speaker>

               <p>Hvala. Gospa Barbara Žgajner Tavš.</p>
            </sp>
            <sp xml:id="SDZ4-Izredna-24-2006-12-01.sp73">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz bom ostala pri tistem, kar sem povedala več ali manj tudi v
               predstavitvi stališča poslanske skupine Slovenske nacionalne stranke, pri tistih
               dejstvih, ki so zapisana črno na belem in ki govorijo o tem, da je bilo delo gospoda
               Janeza Drobniča na delu Ministrstva za delo, družino in socialne zadeve nestrokovno,
               slabo, celo škodljivo. Z uveljavitvijo politične volje je minister Drobnič ob podpori
               koalicije, koalicijskih poslancev proglasil izobrazbeni profil teologa za strokovnega
               delavca na področju socialnega varstva, kar je ena težjih oblik diskvalifikacije
               strokovnega dela na področju socialnega varstva in čista ideološka farsa. Prvo
               dejstvo, ki ga poudarjam sedaj.</p>
               <p>Nadaljujem. Usklajevanja z institucijami ni bilo. Govorim o pripravi finančne podlage
               za izvajanje programov s področja socialnega varstva. Pri financiranju organizacij pa
               prihaja do samovolje ministrstva in celo zmanjševanja proračuna brez ustreznih
               obrazložitev. Pri predlogu državnega proračuna, kar sem danes že poudarila, za
               socialno varstvo gre za enostranski akt.</p>
               <p>Ignoriranje strokovnega sveta, ki se na predlog socialne zbornice imenuje pri
               Ministrstvu za delo, družino in socialne zadeve. Za obravnavo strateških vprašanj, je
               bilo konstantno ignoriranje tega strokovnega sveta. V ta strokovni svet so bili
               predlagani eminentni strokovnjaki s strani socialne zbornice in izkušeni praktiki.
               Med njimi na primer dekan fakultete za socialno delo in predsednica Unicefa. Pet teh
               predlaganih strokovnjakov je bilo črtanih kot neustreznih, na njihovo mesto pa je bil
               imenovan kandidat z osnovno izobrazbo teološke smeri, ki se v instituciji, ki jo
               vodi, izdatno financira s strani pristojnega ministrstva za delo, družino in socialne
               zadeve. Gre za absurden primer, spoštovane kolegice in kolegi, vmešavanja politike v
               stroko. Še enkrat poudarjam, na enem izmed najpomembnejših ministrstev.</p>
               <p>Posledično pa je prišlo tudi do ignoriranja strokovnih mnenj in slabe priprave
               dokumentov. Eden izmed takšnih dokumentov je Strategija za dvig rodnosti v Republiki
               Sloveniji. Meni je žal, da gospoda Pukšiča v tem trenutku ni, ker bi se prepričal,
               kaj je napisano na dokumentu, ki ga je izdal in na internetni strani objavil minister
               za delo, družino in socialne zadeve, gospod Drobnič. Gre za, še enkrat poudarjam,
               Strategijo za dvig rodnosti v Republiki Sloveniji. Gre za izjemno ponižujoč,
               konzervativen, nazadnjaški, škodljiv dokument. Dokument, ki je nastal v dveh mesecih.
               To sem dobila zagotovila direktorice direktorata na tem ministrstvu. In v njem ne le
               da se rušijo pridobljene pravice, jemlje se dostojanstvo, dostojanstvo žensk. V tem
               dokumentu so katastrofalno zapisane rešitve, ki naj bi v naši državi dolgoročno
               zagotovile stabilen pokojninski sistem, da bodo ženske dobesedno prisiljene v to,
               predvsem ženske iz nižjega socialnega statusa, da bodo rojevale otroke zato, da bomo
               lahko oziroma da bo lahko nekdo plačeval v pokojninski sistem kot nadomestilo za
               neželjene otroke. Pa minister Drobnič vidi rejništvo oziroma posvojitev, to promovira
               minister Drobnič v takšnem dokumentu. Spoštovane kolegice in kolegi, gre za popolnoma
               nestrokovno odločitev v nasprotju z vsemi dognanji, na katere smo ne nazadnje lahko
               ponosni v naši državi leta 2006. Saj ne govorimo o letu 1928. Jaz sem vam, prebrala,
               da ideologija iz leta 1928 je zapisana v zakon o zaposlovanju in zavarovanju za
               primer brezposelnosti, ki smo ga sprejeli leta 2006. Jaz ne vem kdo v tej državi je
               toliko moralen, da si upa reči ob vsem tem, da pa je bilo delo ministra Drobniča
               strokovno, dobro; in reči celo, hvala ti, minister. Pa ne ga hecat, spoštovane
               kolegice in kolegi!</p>
               <p>In ko smo govorili o uskladitvi zakonov, dajte mi našteti, dajte mi dokazati, jaz vam
               lahko dokažem črno na belem, da so bili zakoni neusklajeni. Danes so bili zakoni
               neusklajeni. Danes sem jih že nekajkrat naštela, kateri so tisti zakoni, ki so bili
               neusklajeni s socialnimi partnerji. In zato še enkrat poudarjam, da se socialni
               dialog pod ministrovanjem gospoda Drobniča v naši državi ruši. Ruši se koncept
               socialne države. Jaz si ne želim takšne sodobne socialne države, kot si jo
               predstavlja minister Drobnič in ki jo očitno podpirate ali pa ste jo podpirali vsaj
               dve leti tudi vi, koalicijski poslanci, in ki ji danes prikimavajo še vedno poslanci
               Nove Slovenije.</p>
               <p>Dovolite, da ne bom predolga, ker verjamem, da bom dobila kakšno repliko, zgolj na
               kratko v pojasnilo, ali si takšen minister res zasluži funkcijo, ki jo ima. Mnenje
               ministra o invalidih ni najboljše. Pa bom brala, citirala besede gospoda Drobniča.
               Meni namreč, da invalidom ni potrebno posvečati posebne pozornosti, temveč jih moramo
               preprosto integrirati, pa bo njihova problematika hipoma rešena. Zalo negativno
               stališče je imel minister tudi do enostarševskih družin, mater samo z enim otrokom in
               tako dalje. Jaz bom vsekakor podprla razrešitev ministra Drobniča, ker si ne zasluži
               takšne funkcije.</p>
            </sp>
            <sp xml:id="SDZ4-Izredna-24-2006-12-01.sp74">

               <speaker>PREDSEDNIK FRANCE CUKJATI:</speaker>

               <p>Hvala. Imate repliko?</p>
            </sp>
            <sp xml:id="SDZ4-Izredna-24-2006-12-01.sp75">

               <speaker>MAG. FRANC CAPUDER:</speaker>

               <p>Gospa Tavševa, ne bo replike, ni vredno.</p>
            </sp>
            <sp xml:id="SDZ4-Izredna-24-2006-12-01.sp76">

               <speaker>PREDSEDNIK FRANCE CUKJATI:</speaker>

               <p>Taka čudna replika. Imate predlog? Izvolite, gospa Potrata.</p>
            </sp>
            <sp xml:id="SDZ4-Izredna-24-2006-12-01.sp77">

               <speaker>MAG. MAJDA POTRATA:</speaker>

               <p>Hvala, gospod predsednik. Jaz bi vas prosila, da bi glede na to, da se zadnje čase
               kar pogosto srečujemo s kakšnimi posebnimi ukrepi, ki se za ene rešujejo tako, za
               druge pa drugače pri istem Poslovniku, vendarle prosila za enako obravnavo vseh.
               Nekajkrat se je že v Državnem zboru zgodilo, da je komu tekel čas za postopkovno
               vprašanje ali predlog iz časa poslanske skupine skupnega časa, pa kljub intervenciji
               ni šlo drugače. Sedaj je bilo urejeno tako, da se je po dogovoru postopkovno
               vprašanje izvzelo in se je čas obračunal. Jaz ne protestiram proti temu, da se je
               sedaj gospe Žgajner to dovolilo. Jaz samo pričakujem, da boste v prihodnje vedno tako
               ravnali. Hvala.</p>
            </sp>
            <sp xml:id="SDZ4-Izredna-24-2006-12-01.sp78">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jelen. Gospod Gantar. Izvolite, imate besedo.</p>
            </sp>
            <sp xml:id="SDZ4-Izredna-24-2006-12-01.sp79">

               <speaker>DR. PAVEL GANTAR:</speaker>

               <p>Hvala lepa, gospod predsednik. Gospod minister Drobnič z vašim delom, moram priznati,
               nisem zadovoljen in povem seveda tudi, če ne bi prišlo do predloga predsednika Vlade
               za razrešitev, bi vas ta interpelacija, ki jo je napovedal SNS, bodisi kakšna druga,
               in jaz bi jo z veseljem podpisal. Zadovoljen z vašim delom nisem predvsem zaradi
               tega, ker bi - podobno kot predsednik Vlade - menil, da svojega programa Vlade na
               svojem področju ne izpolnjujete zadosti dobro, pač pa prav obratno, prav zato, ker ga
               dosledno izpolnjujete. Pravzaprav ste eden od redkih in edinih, ki je na tem področju
               poskušal kaj napraviti. Ni dvoma in mislim, da je res to, da se je minister Drobnič
               lotil po mojem mnenju pravih tem na področju zaposlitvene, socialne in drugih
               politik, ki so na njegovem področju. Vendar se jih je lotil na temeljito napačni
               način, z napačnimi sredstvi, s poskusom, da bi akterje na področju socialnega dialoga
               diskreditiral in onemogočil, namesto da bi se pogajal. Najhujše pa, da je vse te
               teme, te spremembe zavil in podložil in prepojil z neko predmoderno, konzervativno,
               tradicionalistično ideologijo, vendar o tem danes ne želim govoriti več kot
               toliko.</p>
               <p>Vas ne želim kritizirati, kajti ni v moji navadi, in verjamem, da tudi v navadi
               marsikoga od nas tu, da bi pravzaprav se spravili na <q>"padlega"</q> angela, na ministra,
               ki ga je predsednik Vlade že spravil na tla. Figurativno povedano, gospod minister
               Drobnič, jaz ne bom hodil po vas, ker se mi to ne zdi dostojno v tem trenutku. In
               povsem po naključju ali pa tudi ne, prav danes, ta petek minevata dve leti, odkar je
               bila izvoljena ta nova Vlada, in nekako je ta rešitev pravzaprav priložnost za
               bilanco te Vlade in ta bilanca, ki jo poosebljate tu, minister Drobnič, je slaba. Ne
               bom govoril o reformah, ki so bile s pompom napovedane, pa se niso uresničile, ne bom
               govoril o davčni reformi, ki naj bi razbremenila gospodarstvo, se je samo prinesla
               več denarja bogatejšim. Ne bom govoril o tem, da se ljudi prisilno preseljuje, da
               vaške straže nadzirajo policijske avtomobile in da policisti meni nič tebi nič
               pretepajo državljane. Če bi pred dvema letoma kdo rekel, da se bo to zgodilo, mu jaz
               - zaprisežen kritik te Vlade - ne bi verjel. Zdi se mi neka hiperrealnost, neka
               nadrealnost in ko berem časopise, se moram najprej vprašati in najprej rečem, <q>"saj to
               ne more biti res"</q>; pa je. In to je tisto, kar me skrbi, to je tisto, o čemer bi se
               danes tudi morali pogovarjati. Kako bom glasoval, minister Drobnič, še ne vem. Niste
               moj favorit, toda tisti, ki vam strežejo po vašem političnem življenju, imajo še več
               masla na glavi. Odločil se bom gotovo po razpravi, tako ali drugače. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp80">

               <speaker>PREDSEDNIK FRANCE CUKJATI:</speaker>

               <p>Hvala. Gospod Štebe.</p>
            </sp>
            <sp xml:id="SDZ4-Izredna-24-2006-12-01.sp81">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsednik. Spoštovane kolegice in kolegi, gospod minister!
               Sprejeti zakoni ministrstva oziroma Vlade Republike Slovenije so reformno pozitivni
               in srednjeročno oziroma dolgoročno dobri za razvoj Slovenije in njeno učinkovitost in
               socialno urejenost. Nedvomno je bil pri njihovem sprejemanju minister strokoven in
               dovolj, jaz mislim v največji možni meri, tudi usklajen. Področje dela je izjemno
               izpostavljeno in v vsakem primeru predmet kritičnih odzivov pri vseh spremembah, ki
               pa so za posameznike, skupine in področja kratkoročno običajno nepriljubljene, toda
               nujne, če želimo na dolgi rok doseči razvojni preboj, učinkovitost in konkurenčnost
               gospodarstva ter odgovorno socialno, kulturno politiko, višjo kvaliteto življenja
               posameznikov in pošteno zaščito in pomoč ogroženim skupinam. V operativnem smislu in
               v načinu komuniciranja ter koordinacije zadev zadeve niso bile vedno spodbudne in
               ustrezne. Ni bilo dovolj uravnotežene politike in smisla za vse okoliščine, ki jih
               mora minister tako pomembnega resorja upoštevati. Zato ni bilo primerno, da je
               izpostavljal sebe, svoj resor, koalicijo in celotno Vlado ter javnost s svojimi
               moralnimi in etičnimi stališči. Vsa ključna bi moral soočiti najprej na strokovnem
               nivoju, celovito in interdisciplinarno ter medresorsko in brez svojih vnaprejšnjih
               sodb in kar konkretnih operativnih rešitev v samih strategijah. Več strpnosti,
               diplomacije, usklajenosti in uravnoteženosti je potrebno z drugimi. Tehtati je
               potrebno med mogočim in možnim, razumeti tudi celoto in jo upoštevati.</p>
               <p>Sodu je izbilo dno soliranje s strategijo o dvigu rodnosti. Kljub temu, da je le
               predlog, je povzročil z enim samim svojim nestrateškim ukrepom glede plačljivosti
               splava po svoji ministrski moralni sodbi neverjetno javno, medijsko reakcijo in efekt
               snežne kepe, ki je grozila, da se vse skupaj poveže s celotno Vlado, kar mediji in
               opozicija spretno izkoriščajo. Podobno, kot se je sprožil plaz zaradi romske družine
               Strojan, ki ji je bilo ponujeno policijsko varstvo na njihovem nelegalnem bivališču
               ali preselitev drugam. Ko je eden od članov te družine verjetno, žal, na smrt
               pretepel občana, sprožil samoobrambno reakcijo soseščine in zaradi kriminalnega in
               nasilnega obnašanja ter zaradi več desetletne neučinkovitosti pristojnih tudi revolt,
               ki je vsem poznan. Danes tega nihče več ne ve in ne napiše, da so se Strojanovi
               odločali o dveh rešitvah, kot sem rekel, da ostanejo in se jih zaščiti pred reakcijo
               soseščine, ali da se preselijo na drug kraj. In je bil razlog za samoobrambno
               reakcijo huda poškodba sokrajana, ki je samo branil svojo pravico, vse skupaj pa je
               bilo potem začinjeno tudi z nezakonitim in nasilnim obnašanjem te družine.</p>
               <p>Predsednik Vlade ima pravico in dolžnost, da v primeru, ko ni medsebojnega soglasja o
               nadaljevanju sodelovanja z ministrom, predlaga njegovo razrešitev, ko sam ni
               pripravljen prepustiti mesta drugemu kljub opozorilu o oceni dela premiera, po
               prepogostih neusklajenostih ter po delu s premalo občutka in z neustreznim političnim
               občutkom, s pomanjkljivim pogledom na celoto, preveč subjektivnimi ukrepi ali
               neukrepi, neustrezno komunikacijo z javnostjo in tudi s socialnimi partnerji.
               Minister Drobnič je imel zagotovo najtežje delo. Bil je tudi prvi drugačen človek kot
               minister v tem resorju. Poleg tega je ta resor in njegovo delo v središču, v jedru, s
               potrebo po zelo koordiniranem delu pri vseh vladnih ukrepih in spremembah zakonodaje.
               Pri tem delu je bil po mojem mnenju učinkovit. Žal ni imel sreče pri nič manj
               pomembnem delu operativnega, medijskega ter javnega komuniciranja. To je lahko poduk
               in izkušnja vsem nam, da spreminjanje vrednot v sodobni družbi in v Sloveniji, žal še
               posebej, če se urejajo z neplačevanjem, lahko uveljavljamo z dolgotrajnim, strokovnim
               in vsestranskim razpravljanjem ter iskanjem čim bolj usklajenih, sprejemljivih ter
               tudi etičnih in moralnih rešitev.</p>
               <p>Z lahkoto si predstavljam, kakšna bi bila reakcija v javnosti, če predsednik Vlade ne
               bi odreagiral, in seveda tudi reakcija opozicije. Minister je sam brez usklajevanja
               in strokovnega soočanja objavil ta predlog strategije o rodnosti pa četudi bi bil z
               namenom predhodne javne razprave. O tako občutljivih zadevah intime človeka bi se
               bilo potrebno dobro pogovoriti o vseh razsežnostih in o tem medresorsko predebatirati
               in tako oblikovati predlog strategije za javno razpravo.</p>
               <p>Menim, če ni več usklajenosti in soglasja s predsednikom Vlade, je, gospod minister,
               najbolje, da odstopite in spustite pot za učinkovito delo naprej. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp82">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Mojca Kucler Dolinar. Izvolite.</p>
            </sp>
            <sp xml:id="SDZ4-Izredna-24-2006-12-01.sp83">

               <speaker>MOJCA KUCLER DOLINAR:</speaker>

               <p>Hvala za besedo. Lep pozdrav ministru Drobniču, prisotnim ministrom, državnim
               sekretarjem, kolegom, kolegicam poslankam.</p>
               <p>Zadovoljna sem, da smo danes slišali, da je minister Drobnič dal pozitiven doprinos
               slovenski politiki s strani koalicijskih poslancev, nekako prikrito pa tudi s strani
               opozicije. Tudi danes smo že govorili o dejstvu, da podatki Zavoda za zaposlovanja
               kažejo, da imamo brezposelnost na najnižji ravni v zadnjih 15-ih letih. Tukaj ni
               potrebno velikih čustev, o katerih je bilo v začetku govora, naj jih umirimo. Ne. To
               so dejstva, to so številke, ki na to kažejo, da očitno so bili določeni stiki med
               posameznimi organi v državi dokaj učinkoviti, sicer se ta uspeh ne bi dosegel. Očitno
               je, da je na ministrstvu v začetku začrtana smer šla v pozitivno smer in se odraža
               tudi v že omenjeni pozitivni obliki. Predvsem kar se tiče zaposlovanja, je pozitivno
               ne le to, da so številke boljše, temveč da je tudi motivacija posameznikov, iskalcev
               zaposlitev večja, da si delo poiščejo. Tu gre ne nazadnje predvsem za posameznike, da
               se zopet vključijo nazaj v delo, predvsem za dostojanstvo posameznika, da ima možnost
               se preživljati sam, ne da živi od podpore, ki jo dobi s strani države. Ni mogoče
               zanikati, da so bile pozitivno sprejete tudi spodbude delodajalcem v smeri povrnitve
               prispevkov za iskalce zaposlitve, mlajših od 26 let, pa tudi tiste po 55. letu. Torej
               za skupine, ki so sicer težje zaposljive, če realno pogledamo. Koristno je to tako za
               delavce kot za delodajalce. Pozitiven je tudi odnos do mlajših žensk, do parov, ki se
               odločajo za otroke. Ob zavedanju in tega smo v Državnem zboru dolžni imeti, občutek,
               da delodajalci, ki zaposlujejo večje število žensk oziroma pretežno ženske, se lahko
               v neki situaciji znajdejo pred težjo organizacijo dela, ko ženska zapusti začasno
               delovno mesto zaradi odhoda na porodniški dopust oziroma na dopust za nego in varstvo
               otroka. In prav te pozitivne spremembe so bile storjene v spremembah oziroma
               dopolnitvah že omenjenega Zakona o zaposlovanju in zavarovanju za primer
               brezposelnosti plačilo prispevkov za osebo, ki bo tako osebo, ki je na porodniškem
               dopustu oziroma na dopustu za nego in varstvo otroka, nadomeščala. Tudi to je
               nesporno dobra poteza. Seveda že sedaj slišim nekatere, ki se s tovrstnimi ukrepi ne
               strinjajo, ki jih označijo, kakor je prej razpravljala kolegica poslanka Žgajnerjeva,
               da gredo vsi ti ukrepi v prejšnje stoletje, da ženskam, s tem želimo onemogočati
               zaposlitev, da jih potiskamo nazaj za štedilnik. To lahko govori samo nekdo, ki se
               spreneveda, če se izrazim v nekoliko milejši obliki, ali pa nekdo, ki ne misli
               dobronamerno. Tukaj gre za pravice, ki jih posameznik, posameznica lahko koristi,
               lahko pa tudi ne. Predvsem pa je pomembno, da gre za pravice, ki jih lahko tudi
               iztoži. In kot rečeno, to je na posameznika. Tako kot v konkretnem primeru, tudi
               predlog za razrešitev.</p>
               <p>Naj omenim še eno stvar, ki je v zadnjem času zelo dvigovala prah. Sama menim, da je
               razpravljati o čemerkoli perspektivnem glede prihodnosti naše države, vključno z
               reformami, odveč in brez pomena, če Slovenci ne bomo začeli reševati tudi osnovnega
               problema, to je demografske slike. Zato sem bila vesela, ker se je po dolgih letih
               odsotnosti Vlada oziroma Ministrstvo za delo, začelo ukvarjati s tem problemom in
               začelo problem poudarjati. Naj je že osnutek za dvig rodnosti tak ali drugačen,
               vsakdo z minimalno širino ga lahko bere kot razmeroma realno sliko dejanskega stanja,
               predvsem pa tudi sklop ukrepov, ki kažejo za korake naprej. In sama se zavedam ne
               samo kot poslanka, že preden sem bila izvoljena, da bo najtežje po nastopu Vlade
               normalizirati stanje na nekaterih področjih v Sloveniji. Seveda je vzpostavljanje
               reda nepriljubljeno in govoriti o težavah in o njihovem reševanju je težka in
               nepopularna stvar. Obstajajo ljudje, obstajajo skupine ljudi, ki jim ni mar za skupno
               dobro, za narod, in ti ponavadi gledajo izključno na dokaj kratkotrajno korist.
               Predvsem pa je značilno za take ljudi, meni je žal, da imamo nekaj takih tudi v
               Državnem zboru, da težko prenašajo ljudi, ki so boljši od njih, ki imajo širši pogled
               in jim je za skupno dobro.</p>
            </sp>
            <sp xml:id="SDZ4-Izredna-24-2006-12-01.sp84">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Koren.</p>
            </sp>
            <sp xml:id="SDZ4-Izredna-24-2006-12-01.sp85">

               <speaker>DRAGO KOREN:</speaker>

               <p>Hvala, predsednik, za besedo. Lep pozdrav ministrom, poslankam in poslancem!</p>
               <p>Včeraj in predvčerajšnjem smo v tej dvorani razpravljali, govorili o prvi
               interpelaciji, ki ni uspela, danes govorimo o Predlogu predsednika Vlade za zamenjavo
               ministra Drobniča. Zame osebno je bil ta predlog dokaj veliko presenečenje. Zamenjati
               želite ministra Nove Slovenije, Krščanske ljudske stranke, ki pokriva enega izmed
               najzahtevnejših resorjev. In osebno sem prepričan, da je minister Drobnič to
               ministrstvo vodil in vodi uspešno, da pa je težav na ministrstvu - in to težav tudi
               iz preteklosti, ker se zadeve niso pravočasno in skozi reševale - prav gotovo veliko.
               V koalicijski pogodbi smo zapisali <q>"Koalicija bo delovala za blaginjo Slovenije"</q> in
               ena izmed enajstih točk se glasi <q>"Izboljšanje razmer za oblikovanje in razvoj družin
               ter povečanje rodnosti"</q>. Meni je področje družine in sociale zelo pomembno področje
               in v svojem predvolilnem programu je bilA pomoč družinam z veliko otroki tisti glavni
               cilj, kajti Nova Slovenija in tudi sam osebno ocenjujem, da je to tema, pred katero
               je trenutno postavljena cela Evropa in ne samo Slovenija. Družine, ki so pripravljene
               sprejeti večje število otrok, so za družbo kot celote izjemnega pomena. Po mojem
               mnenju bi morala prednostna naloga naše države biti zavzemanje za takšno usklajenost
               vseh področij življenja, da bodo demografski kazalci naše družbe dolgoročno kazali na
               ravnovesje vseh generacij, družina pa mora ostati središče in temelj družbe.
               Razvijati bi morali razmerja, ki bodo prijazna tako v povečanje števila otrok kot
               tudi do ostarelih in bolnih.</p>
               <p>Na področju, za katerega je pristojen minister za delo, družino in socialne zadeve,
               se je temu poudarku v primerjavi z drugimi ministrstvi namenjalo relativno veliko
               pozornost. V osebi mag. Janeza Drobniča je gotovo najbolj opazno preteklo
               prizadevanje za izboljšanje razmer na področju družine.</p>
               <p>Tu bi spomnil na njegovo delo kot poslanca, ko si je prizadeval za zaprtje trgovin ob
               nedeljah. In danes mi vest ne da miru, da ne bi izrazil svojega grenkega razočaranja
               nad tem, da je v Državnem zboru kljub referendumu prišlo do tega, da se je izničila
               referendumska volja in je bil sprejet drugačen zakon, kot je bila volja ljudi,
               izražena na referendumu.</p>
               <p>Največjo zahvalo moram danes izreči ministru Drobniču predvsem za spremembo Zakona o
               starševskem varstvu in družinskih prejemkih. Moram reči, da so te spremembe v našem
               okolju naletele na zelo pozitiven odmev, kajti s spremembami v tem zakonu dejansko
               dajemo nekaj več družinam z veliko otrok. Ne smem biti predolg, zato bom na koncu
               rekel samo še naslednje. Prej je bilo rečeno s strani nacionalne stranke, da minister
               Drobnič jemlje dostojanstvo ženskam, da skuša ženskam diktirati, kako morajo rojevati
               otroke in jih sili v to. Moram reči, da vsaj v mojem okolju matere rojevajo otroke
               zato, ker jih imajo rade, in ne zato, ker je to rekel minister Drobnič.</p>
               <p>Sam pač ne morem podpreti predloga mandatarja, kajti prepričan sem, da je minister
               delo na tem ministrstvu opravljal dobro in da je tu potrebno še veliko storiti. Hvala
               lepa.</p>
            </sp>
            <sp xml:id="SDZ4-Izredna-24-2006-12-01.sp86">

               <speaker>PREDSEDNIK FRANCE CUKJATI:</speaker>

               <p>Hvala. Gospod Školč, imate proceduralni predlog? Izvolite.</p>
            </sp>
            <sp xml:id="SDZ4-Izredna-24-2006-12-01.sp87">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Spoštovane poslanke in poslanci! Že prej sem citiral
               poslanca Ivana Janeza Janšo, ki je v podobni situaciji protestiral, ker je takratni
               predsednik Vlade odšel z zasedanja in ni poslušal razprave. Dovolite, da tega ne
               počnem ponovno. Sprašujem pa vas, kje je predlagatelj in ali ste pripravljeni
               prekiniti to pomembno sejo Državnega zbora, da se tisti, ki je povzročil, da danes
               sedimo tukaj, da je vabilo dobilo 90 poslank in poslancev, udeleži te seje in tako,
               kot je sam na začetku v uvodnem nastopu rekel, posluša nas in naše argumente in po
               potrebi odgovori na njih. Te pripravljenosti ne vidim. Vidim samo podcenjevanje
               Državnega zbora, medtem ko predsednik morebiti sestankuje na kakšnem od tajnih
               neformalnih sestankov ali opravlja kaj tretjega. Kaj je pomembnejše od tega, da
               posluša Državni zbor, ki ga je sklical zato, da razpravlja o njegovem predlogu?
               Gospod predsednik, vi ste imeli podobnih predlogov, ko ste bili v poziciji, v kateri
               sem sam, že veliko in predlagam, da v tem trenutku prekinete zasedanje in zagotovite,
               da se predlagatelj, če misli s svojim predlogom resno, te seje udeleži, sicer naj ga
               pa umakne. Naj se ne norčuje iz nas in našega časa.</p>
            </sp>
            <sp xml:id="SDZ4-Izredna-24-2006-12-01.sp88">

               <speaker>PREDSEDNIK FRANCE CUKJATI:</speaker>

               <p>Vaš predlog za prekinitev seje bom dal na glasovanje v okviru glasovanj, če boste še
               želeli. Mislim pa, da je predstavnikov Vlade veliko tukaj notri. Besedo ima gospod
               Štebe. Gospod Sajovic. Gospod Školč, vi ste že dal proceduralni predlog, sem ga
               slišal in ne morete vrstiti proceduralne predloge za proceduralnimi predlogi. Gospod
               Sajovic, se odpovedujete?</p>
            </sp>
            <sp xml:id="SDZ4-Izredna-24-2006-12-01.sp89">

               <speaker>MAG. BORUT SAJOVIC:</speaker>

               <p>Hvala lepa. Kar se vašega predloga tiče o glasovanju o proceduralnem predlogu, bi
               lahko rekli, da je po toči zvoniti najbrž prepozno, je pa najbrž razprava mojega
               predhodnika na mestu in korektna vsaj do vseh poslank in poslancev. tem je najprej
               namenjena ta razprava, vse lepo pozdravljam, prav tako pa pozdravljam tudi gospoda
               ministra Drobniča in oba ministra, ki sta zmogla tudi toliko korajže in poguma, da mu
               ob teh trenutkih stojita ob strani, tako je ne nazadnje prav in korektno.</p>
               <p>Kar se tiče samega ministra Drobniča, bi rekel to, če nekomu pomagati ne moreš, mu
               tudi škodovati ni treba in tako se bom držal tudi v tej razpravi in pri glasovanju.
               Ministrovanje gospoda Drobniča je prav gotovo imelo nekaj pozitivnih, pa tudi
               številne negativne trenutke, v katerih se je zaradi nekih čudnih in spornih odločitev
               mleko na vsak način prelilo čez rob. Cenim pa, da je v teh trenutkih kot športnik in
               kot maratonec zmogel toliko moči in poguma, da ni odstopil, da slovenska javnost
               lahko sliši to razpravo, ki je dobra, ki je konstruktivna predvsem za tistega ali pa
               tisto, ki ga bo nadomestil; in da se je odločil, da pokončno zdrži do konca in da se
               odločitev - kakršnakoli bo - sprejme na koncu, odstopati sredi poti ni primerno.
               Razprava, takšna kot je današnja, pa bo brez dvoma olajšala delo novemu ministru ali
               ministrici in jaz sem prepričan, da bodo zaključki iz tega dobri predvsem za Slovenke
               in Slovence. Ministra je imenovala koalicija v Državnem zboru in kar se mene tiče, ta
               ga naj tudi razreši. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp90">

               <speaker>PREDSEDNIK FRANCE CUKJATI:</speaker>

               <p>Hvala. Školč, ponovno proceduralno. Izvolite. Upam, da bo kakšno drugačno.</p>
            </sp>
            <sp xml:id="SDZ4-Izredna-24-2006-12-01.sp91">

               <speaker>JOŽEF ŠKOLČ:</speaker>

               <p>Gospod predsednik, menim, da ste prej zlorabili svoj položaj predsednika in niste
               ravnali tako, kot je bilo v navadi. Ko je do sedaj prišlo do proceduralnih predlogov,
               so šli ti proceduralni predlogi na glasovanje, čeravno imate vi vso pravico, da brez
               glasovanja sejo prekinete. Menim, da je potrebno ta predlog dati na glasovanje takoj.
               Vaše tolmačenje, da boste to dali v okviru razrešitve, pomeni norčevanje iz nas, ki
               tukaj sedimo. Gospod predsednik Janša je namreč rekel, da je pripravljen kasneje
               odgovarjati na eventualna vprašanja. Ko pride do razrešitve, na to ni mogoče več
               odgovarjati. Iz tega vidika mislim, da ravnate napak in ni treba, da ponižujete
               Državni zbor tudi na ta način, da ne omogočite vseh pogojev, ki so potrebni za delo
               seje. In prosim, da proceduralni predlog, če sami ne morete odločiti o njem, daste na
               glasovanje.</p>
            </sp>
            <sp xml:id="SDZ4-Izredna-24-2006-12-01.sp92">

               <speaker>PREDSEDNIK FRANCE CUKJATI:</speaker>

               <p>Gospod Školč, bodite resni. Vi ste star parlamentarec. Kot je vedno pri dolgih
               razpravah, na začetku je vedno predlagatelj in smo zahtevali prisotnost predlagatelja
               za dodatno obrazložitev. In gospod predsednik je bil prisoten, je obrazložil svoje
               stališče in je bil tudi ves čas prisoten, ko so se vrstila stališča poslanskih
               skupin. Nikoli pa v Državnem zboru pri dolgih razpravah, celodnevnih ali več, nismo
               zahtevali, da je bil predlagatelj ves čas prisoten. In tudi tokrat razumem vaš
               predlog kot neko manj resno zadevo.</p>
               <p>Nadaljujemo razpravo. Gospod Hvauc, imate besedo.</p>
            </sp>
            <sp xml:id="SDZ4-Izredna-24-2006-12-01.sp93">

               <speaker>SREČKO HVAUC:</speaker>

               <p>Najlepša hvala, gospod predsednik. Najbrž se bomo vsi strinjali, da ima ta Vlada zelo
               obsežen, zelo ambiciozen program, ki se tudi intenzivno izvaja. To ne nazadnje čutimo
               tudi mi v Državnem zboru, kjer obravnavamo te številne zakone, ki skušajo situacijo v
               Sloveniji - takšna kakršna je pač bila - izboljšati in zagotoviti neko boljšo
               prihodnost za vse Slovenke in Slovence.</p>
               <p>Popolnoma jasno je, da v taki ekipi, ki opravlja tako obsežno, zahtevno delo, mora
               biti neka harmonija, neko soglasje oziroma če bi se tehnično izrazil, morajo biti vsi
               uglašeni na isto frekvenco. In jasno je tudi, če je predsednik Vlade ugotovil, da v
               tej verigi en člen ni takšen, kot bi ustrezal, in glede na to, da je prvi odgovoren
               za delovanje Vlade, je povsem logično, da se je odločil in ukrepal. In danes smo pač
               tu zato, da na njegov predlog izrazimo podporo ali nepodporo ministru Drobniču.</p>
               <p>Sam bi se bolj strinjal s tem, da bi bilo mogoče bolj prav ali bolj praktično, če bi
               minister sam ponudil odstop, ampak on je izkoristil možnost, ki je na razpolago, in
               pravzaprav ni nič narobe, če danes okoli tega razpravljamo v parlamentu. Ministre
               imenuje ta spoštovani zbor in ministri so po Ustavi, po 110. členu tudi odgovorni
               temu zboru, nič ni narobe, če danes razpravljamo še enkrat.</p>
               <p>Ko sem poslušal razpravo opozicije, sem slišal kar nekaj trditev, nekaj navedb, ki se
               mi zdijo za opozicijsko razmišljanje popolnoma normalno, in sicer bom kar nekaj jih
               navedel. Janez Janša se je zmotil že takrat, ko je imenoval gospoda Drobniča za
               ministra. Gre za prepir med Janezi, gre za reševanje nekih prestižnih vprašanj, gre
               za pranje umazanega prerila, gre za nesoglasja v Vladi, za razpad Vlade, vladno
               krizo, za nesoglasja v koaliciji in podobno. Poleg tega pa je bilo navedenih še nekaj
               bolj, po mojem prepričanju bolj težkih besed. Kljub temu, da je položaj v Sloveniji
               stabilen, da smo dosegli v zadnjem obdobju, tudi v času te Vlade nekaj zelo
               spodbudnih, dobrih rezultatov, znižala se je brezposelnost, gospodarska rast je zelo
               visoka, izpolnili smo kriterije za prevzem evra itn., da ne naštevam, pa so nekateri
               govorili, da je situacija popolnoma zavožena, da bo potrebno to sanirati, celo to, da
               naj predsednik Vlade preveri zaupanje v državnem zboru, naj odstopi in tako naprej,
               do predloga celo, da so potrebne predčasne volitve. Eden od razpravljavcev je še
               posebej poudaril, da se Slovenija ni začela včeraj oziroma z Vlado predsednika Janeza
               Janše, ampak da imamo še neko zgodovino - in s tem se absolutno strinjam. Če
               pogledamo malo nazaj, v prvi Vladi Janeza Drnovška sta bila zamenjana dva ministra. V
               drugi Vladi od leta 1993 do 1997 pa celo dvanajst ministrov, na tak ali drugačen
               način se jih je zamenjalo. Nekateri so sami odstopili, nekateri so bili razrešeni,
               mislim da celo eden pa interpeliran. V tretji Vladi Janeza Drnovška se je zamenjalo
               sedem ministrov in v približno dvoletnem mandatu gospoda kolega Ropa se je zamenjalo
               šest ministrov. Se pravi, v treh mandatih skupaj se je zamenjalo 27 ministrov. Danes,
               ko govorimo o razrešitvi enega ministra, ob tem, da vemo, da je to Vlado v dveh letih
               do sedaj zapustil samo en minister, in sicer Jože P. Damijan, pa poslušamo, da gre za
               krizo, takšno in drugačno, da je to katastrofa in, ne vem, kaj še vse. Mislim, da se
               ne dogaja popolnoma nič tragičnega, če v preteklosti, ko se je bistveno več ministrov
               zamenjalo, nikoli bila sprožena zahteva za to, da bi ta ali drugi predsednik Vlade
               odstopil, da bi ga zamenjali ali šli celo na predčasne volitve, kot smo danes slišali
               predlog. Če se bo po dveh letih v tej Vladi zamenjal drugi minister, da to res ne gre
               za nič tragičnega, da gre za popolnoma normalen demokratičen proces v družbi, ki ima
               svoja pravila, in da gre za proces, ki je v skladu z Ustavo in zakonodajo. Zato bom
               jaz predlog predsednika Vlade tudi podprl. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp94">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog, gospod Školč. Upam, da bo drugačen.</p>
            </sp>
            <sp xml:id="SDZ4-Izredna-24-2006-12-01.sp95">

               <speaker>JOŽEF ŠKOLČ:</speaker>

               <p>Gospod predsednik, kot star, parlamentarec, kot ste sami rekeli, najprej protestiram
               zoper to, da vi procesne predloge kvalificirate kot resne oziroma neresne. Opozoril
               bi vas tudi, da ste tukaj v službi parlamenta, ne pa Vlade oziroma stranke, ki ji
               pripadate. Zato resno pričakujem od vas, da boste proceduralni predlog dali na
               glasovanje ali pa zagotovili, da bo predlagatelj te seje prisoten tukaj. Ne vem, kako
               si vi in slovenska javnost sicer predstavljate, da nekdo pride sem, nekaj pove in
               gre. Kaj pa če bi vsi parlamentarci tudi odšli iz protesta, ker predlagatelja tukaj
               ni in počakali, da se morebiti vrne. Če mu je do tega, da svoj predlog zagovarja, mu
               mora biti do tega, da razpravlja s parlamentom. To je red in, gospod predsednik, vi
               bi morali skrbeti za ugled parlamenta, ne pa za ugled svojih strankarskih kolegov.
            </p>
            </sp>
            <sp xml:id="SDZ4-Izredna-24-2006-12-01.sp96">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Darja Lavtižar Bebler. Izvolite.</p>
            </sp>
            <sp xml:id="SDZ4-Izredna-24-2006-12-01.sp97">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Izgleda, da se je treba za to posebej
               zahvaljevati, torej nekateri moji kolegi so že povedali in jaz se z njimi strinjam,
               da je minister Drobnič najbrž že po vojaško ves čas disciplinirano izvrševal povelja
               predsednika Vlade. V tem smislu je bil celo zelo učinkovit minister. Ves čas pa sem
               tudi prepričana, da minister Drobnič dela veliko škodo tako socialni kot tudi pravni
               državi. Za razliko od nekaterih drugih kolegov v tej dvorani ga osebno ne poznam prav
               dobro, iz nekaterih bežnih srečanj na odborih Državnega zbora, pa sem dobila vtis, da
               gre za osornega dogmatika, ki ima še posebej patriarhalen in zaničevalen odnos do
               žensk. Vselej, ko sem ga videla, mi je prišlo na misel, da so glavno vodilo v
               njegovem odnosu do ženske populacije trije nemški oziroma staroavstrijski k-aji,
               torej Küche, Kinder, Kirche, ali po naše kuhinja, otroci, cerkev. Kljub temu moram
               priznati, da me je njegova strategija za povečanje rodnosti zelo presenetila, da
               lahko nekdo, ki je minister za družino, tukaj, danes, v 21. stoletju sredi Evrope
               razmišlja na tak nazadnjaški način. To pa me je v resnici osupnilo. Tako sem v bistvu
               zelo zadovoljna, da minister danes odhaja. Ampak, ker sama ne slišim prav dobro na
               povelja predsednika Vlade, njegovega predloga ne bom podprla, ampak tudi nasprotovala
               mu ne bom. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp98">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Majda Potrata. Izvolite.</p>
            </sp>
            <sp xml:id="SDZ4-Izredna-24-2006-12-01.sp99">

               <speaker>MAG. MAJDA POTRATA:</speaker>

               <p>Spoštovani gospod minister Drobnič, spoštovani drugi predstavniki Vlade, poslanke in
               poslanci! Ne boste presenečeni, če bom rekla, da bom podprla vaš odhod, zaradi tega,
               ker sva se v teh dveh letih v marsičem razhajala v pogledih ob zakonih, ki ste jih
               prinašali v Državni zbor, vendar dovolite, da vam rečem, da vidim to razhajanje kot
               posledico uresničevanja politike celotne Vlade ne pa samo vaših osebnih pogledov.</p>
               <p>Tako tu menim, da ste dokumente, ki ste jih prinašali v Državni zbor, usklajevali na
               Vladi in jih po vladni usklajeni proceduri prinesli v Državni zbor. Res pa je, da
               enega dokumenta niste na Vladi uskladili, je pa Vlada sprejela dvig rodnosti kot
               svojo temeljno prioriteto in ste morebiti prehitro zapeli. Pomirjena pa bom šele
               takrat, ko bo iz te strategije za dvig rodnosti umaknjeno vse tisto, kar me v
               strategiji moti. Naj povem, da menim, da je postavljena na napačna izhodišča, to
               pomeni, da je za mene kot dokument v celoti nesprejemljiva, razen tistega
               analitičnega dela, ki govori iz analiz, iz raziskav in iz katerih so žal tisti, ki so
               vam to pisali, predlagali docela nesprejemljive ukrepe, ob teh pa ste tudi povedali
               nekaj svojih stališč, ki so glede na to, da smo včlanjeni v Evropsko unijo, popolnoma
               nesprejemljivi. Jaz demografsko politiko vidim širše, kot jo je mogoče iz te
               strategije videti, ker to ni samo rodnost, ampak marsikaj drugega še poleg tega. Tu
               gre za tisto, kar ste ob predstavitvi tega dokumenta povedali, da vi namreč gradite
               na rodnosti ne pa tudi na tem, da bi se demografska podoba Slovenije spremenila tudi
               s priseljevanjem. Vse evropske države, ki se soočajo s takim problemom, kot ga ima
               Slovenija, se tudi na priseljevanje sklicujejo.</p>
               <p>Drugi očitek, ki je temeljen in je za naravnanost tega dokumenta bistven, se mi pa
               zdi ta. Za mene in za Socialne demokrate je otrok še vedno intimna stvar dveh. Naloga
               države pa je, da ustvari pogoje za to, da bosta ta dva, ki čutita medsebojno
               privlačnost, tudi z velikim veseljem rojevala otroke v ta svet. In samo tu, se mi
               zdi, sme država vstopiti v to in nič drugega. Tako kot Socialni demokrati zagovarjamo
               partnersko demokracijo, v tej strategiji rodnosti tudi vidim premalo poudarjene vloge
               obeh. Saj na nekaterih mestih je, ne morem reči, sem in tja se najde, ampak vendar je
               strategija pisana tako, da kot ženska čutim utesnjenost in čutim paternalističen
               odnos piscev ukrepov do svojega spola. Rada bi vam naštela še številne druge
               pomisleke, ki jih imam v zvezi s to strategijo, zato ne morem pristati na tisto, kar
               morebiti javnost bo sprejela - da bo samo eden od tako pogosto imenovanih ukrepov iz
               strategije izločen, drugače bo pa strategija sprejeta. Kot rečeno, preveč je tistega,
               kar v tej strategiji moti. Za Socialne demokrate ta dokument ni sprejemljiv.</p>
               <p>Zdaj pa samo še ena stvar. Nekajkrat sem ali posamezne ministre ali pa predsednika
               Vlade vprašala, kako je s spoštovanjem etičnega kodeksa, pa so bila moja vprašanja
               preslišana. Vi ste zdaj dobili ali pa izgubili zaupanje ravno z utemeljitvami
               nespoštovanja etičnega kodeksa. Jaz bi vam pa lahko kar nekaj primerov pokazala, da
               tudi vaši drugi kolegi niso spoštovali socialnega dialoga, pa so pri istih vprašanjih
               - sestava svetov mimo sindikatov in socialnih partnerjev - stvari izpeljali, pa še
               niso dobili nezaupnice.</p>
               <p>Pri financiranju nevladnih organizacij imam pravzaprav največ očitkov na vaš račun,
               zaradi tega, ker so bile sprejete odločitve, ki res gredo mimo upoštevanja enakih
               kriterijev. Tudi za postavitev meril, ki bi vse postavljala v enak položaj, niste
               poskrbeli. Mislim na veteranske organizacije, mislim na Ključ, mislim na tisti del,
               ki ga ne sprejemate, da nevladne organizacije po svoje določajo vsebino svojega
               delovanja in ministrstvo ne more razsojati o tem, kakšna je vsebina njihovega
               delovanja. Tako da, minister Drobnič, ne zameriti, preveč je tistega, s čimer ne
               soglašam.</p>
            </sp>
            <sp xml:id="SDZ4-Izredna-24-2006-12-01.sp100">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Horvat.</p>
            </sp>
            <sp xml:id="SDZ4-Izredna-24-2006-12-01.sp101">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovani ministri, predstavniki Vlade, spoštovani
               minister Janez Drobnič, spoštovane kolegice poslanke in kolegi poslanci! Ne bom na
               široko govoril o minusih in plusih, predvsem plusih, o dosežkih Ministrstva za delo,
               družino in socialne zadeve v zadnjih dveh letih in o eventualnih zamujenih
               priložnostih. Poslanci smo dobili obširno poročilo, ki ga je minister podpisal, in
               vsakemu od nas je prepuščeno, da naredi v miru objektivno presojo in oceno o njegovem
               delu. Seveda ni aritmetike, sploh pa ne politične, brez plusov in minusov. In ni
               aritmetike brez številk, ki na primer pri spremljanju proračuna za leta 2006, 2007 in
               2008 jasno kažejo na to, da socialna država ni umrla, kot to nekateri opozicijski
               kolegi in kolegice demagoško in v nekem srdu in krču interpretirajo. Primer, dobrih
               12 milijard več denarja v proračunu za Ministrstvo za delo, družino in socialne
               zadeve za leto 2007, to je 4,5% povečanje v primerjavi z letošnjim proračunom. To je
               zgovoren podatek, da je Republika Slovenija socialna država.</p>
               <p>Ko poslušam srdite razprave in napade na človekovo dostojanstvo z imenom Janez
               Drobnič, potem sem zaskrbljen nad stanjem duha v naši Sloveniji. Gre za politični
               trenutek v Republiki Sloveniji, v naši domovini, v naši domovini, gospe in gospodje,
               kjer kaos, o katerem smo slišali, ni slučajen, ampak skrbno načrtovan s strani
               tistih, ki Sloveniji ne želijo dobro. Slovenska javnost mora vedeti, da obstajajo v
               Sloveniji sile, ki želijo tej koaliciji preprečiti najprej zgodovinski projekt
               predsedovanja Republike Slovenije Evropski uniji, potem pa še vse ostale projekte, h
               katerim smo zavezani s koalicijsko pogodbo, s koalicijskim programom, ki je pisan za
               dobro vseh državljank in državljanov Republike Slovenije.</p>
               <p>Resor, ki ga pokriva minister Janez Drobnič, je izredno kompleksen in težek. Vsaj
               tukaj smo si enotni. Zato je morda danes na mestu razmislek za prihodnost, ali ne bi
               bilo pametno ta resor razdeliti. Ampak bog ne daj, da bi ta resor kdaj pokrivala
               oziroma zanj odgovarjala ena od mojih kolegic poslank s skrajne leve, ker bi potem iz
               te države izgnali najprej Rome, morda italijansko in madžarsko narodno skupnost, vse,
               ki smo kakorkoli povezani s krščansko vero. Dobrodošli v Sloveniji, kolikor vas bo še
               ostalo!</p>
               <p>Nova Slovenija, ključna in najkonstruktivnejša koalicijska partnerica to tudi ostaja,
               kljub čustvenim stresom, ki jim doživljamo. Očitno ne zaslužimo priznanj doma, vidi
               nas pa Evropa. Kar dve evropski nagradi za enega ministra, ministra Nove Slovenije.
               Nekaj nezaslišanega, toda o tem, o nagradah namreč - tišina prosim, molk. Saj smo
               Slovenci, kjer še vedno fovšija, kot naša odlika, prednjači. Čeprav prejemnik nagrade
               pove, to je rezultat in delo celotne vlade, celotne koalicije, to je dosežek
               celotnega slovenskega naroda. Takšni smo. Nova Slovenija koalicijski partner ostaja,
               še več in še bolje bo potrebno delati, da bomo realizirali vse kar smo obljubili.</p>
               <p>Spoštovani minister, dragi Janez, realiziranih je veliko dobrih projektov uspešnih za
               Slovenijo, hvala vam. Naštevanje narejenega in naštevanje nenarejenega danes ne
               šteje. Spoštujem pa premierjevo ugotovitev, da med vama ni več zaupanja, ki je
               osnovni predpogoj za timsko delo in v vladah še kako potrebno. Njegova odgovornost je
               največja. Pričakoval sem sicer rekonstrukcijo Vlade v paketu, če je to potrebno,
               ampak to je odgovornost in odločitev premiera. Ker pa mislim, da niste najslabši
               minister, ne bom glasoval za vašo razrešitev. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp102">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Džuban.</p>
            </sp>
            <sp xml:id="SDZ4-Izredna-24-2006-12-01.sp103">

               <speaker>GEZA DŽUBAN:</speaker>

               <p>Hvala lepa, gospod predsednik. Spoštovani gospod minister Drobnič, ostali, kolegice
               in kolegi! Jaz v tem trenutku iščem pri sebi neka razmišljanja, da bi aktualnemu
               ministru v odstavljanju svetoval nekaj dobrega in zmeraj in znova mi pride rešitev,
               ponudba gospod minister, odstopite sami! Tukaj smo zamudili. Mi smo namreč
               pričakovali, veliko nas, da boste to storili po predlogu predsednika Vlade, morda
               takrat, ko ste prišli za to govornico, ko ste umestno predstavili svoja stališča do
               predlaganega predloga, vendar ste vztrajali, kar je mnoge strašno motilo, in sem jaz
               med tistimi, ki se mu oblikuje zgodba morda tudi nekoliko drugače. Že v samem
               predlogu predsednika Vlade smo videli, da ga moti poslovniška rešitev, da mora
               predlagati to temu zboru. Čeprav smo imeli v igri v preteklosti, tisti, ki se
               spomnimo, tudi rešitve, da bi premier, predsednik Vlade sam te rešitve oblikoval,
               vendar je takrat gospod Janša trdovratno nasprotoval tej rešitvi, katera ga danes
               hudo moti.</p>
               <p>Jaz sem v preteklosti spremljal vaša stališča - to, kar sem vam morda vmes kdaj tudi
               rekel, sedaj že, ko ste minister, da ste tukaj, na tem mestu morda imeli druga
               stališča do določenih rešitev, kot jih danes peljete, vendar to danes ni več moj
               problem, to je problem nekoga drugega. To, kar sem malo prej rekel, da bi vam
               privoščil eno drugo rešitev, drugo pot sestopa, da vas ne bi ne kritizirali
               opozicijski poslanci, kar nam je morda naloga, ampak, da vas tukaj ne obdelujejo vaši
               koalicijski kolegi, da bi se morda tega rešili. In to, kar se nam dogaja, se meni
               vedno in znova manifestira dejstvo, kar so nekateri moji kolegi že poudarili, da ste
               nekateri v Vladi orodje, ki se uporablja nekaj časa, potem pa zavrže. To je cela
               skupina za reforme že skoraj pregorela ali izgorela, da je morda v primeru zgodbe
               Strojan tudi eden od ministrov orodje, ki morda ne bo tako hitro pregorelo, vendar je
               na sceni center obtožb in tako dalje, in da ste morda nekaj podobnega tudi vi. Veliko
               je bilo rečenega, kaj in kako, kaj je dobro, kaj ni dobro. Veliko tega ni bilo dobro.
               Jaz vam tega ne bom očital, ampak z ozirom na pestro razpravo, ki je danes tukaj bila
               in ker mi kot poslanski klub funkcioniramo na način, da se imamo pravico poslanci
               vedno odločiti po svoji volji, po svoji vesti, se bom jaz odločil o načinu glasovanja
               na koncu te razprave. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp104">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Germič.</p>
            </sp>
            <sp xml:id="SDZ4-Izredna-24-2006-12-01.sp105">

               <speaker>LJUBO GERMIČ:</speaker>

               <p>Hvala za besedo, gospod predsednik. Gospod minister Drobnič, ostali ministri,
               kolegice in kolegi! Seveda sam, gospod minister, veste, da sem bil vsa ta leta, odkar
               ste prevzeli to funkcijo, kar oster kritik ravnanj in besedil zakonov, ki ste jih
               prinašal v Državni zbor. Predlagali smo v naši poslanski skupini tudi vrsto sprememb
               predlogov zakonov, ki ste jih prinašali, seveda pa nikoli pravzaprav ni bilo posluha,
               za to, da bi katerokoli izboljšavo z vaše strani in potem tudi s strani koalicije,
               lahko tudi sprejeli. Seveda sem bil sam presenečen, ko vas je predsednik, torej
               takrat kandidat in predsednik Vlade, predlagal za ministra, ker sem poznal vaša
               stališča v prejšnjem mandatu, ki smo ga kot poslanca skupaj preživela in tudi vedel
               sem, da ste pri teh stališčih zelo trd in seveda se mi je zdelo, da na področju dela,
               družine in sociale, invalidov je potrebno predvsem imeti senzibilnost, kajti če je
               katero področje občutljivo je prav gotovo vaše področje, ki je zahtevno in tudi danes
               je bilo to tukaj večkrat rečeno. Seveda, vi tega, te moje bojazni niste zavrgli in
               ste tako deloval tudi kot minister. In seveda, to da pa ste lahko tako ravnal, pa ne
               pripisujem samo vam. Pripisujem tudi predsedniku Vlade, ki je na ta način pravzaprav,
               kot je sam ravnal, vam s svojimi ravnanji dajal podporo. Kajti, kako drugače
               razumeti, recimo, izjave predsednika Vlade, ko so v odnosu do predlogov reform
               sindikati v zelo slabem vremenu prišli in poskušali izraziti svoje stališče, je
               seveda bil odnos predsednika pač takšen, če se želijo družiti, naj pridejo vsaj
               takrat, ko bo lepše vreme. Enak način do dialoga je kazal predsednik Vlade tudi v
               odnosu do študentov, ko je rekel, da zakaj naj bi se ukvarjal s temi, ki so danes
               tukaj, naj pridejo tisti pravi, ki bodo pripravljeni za pogovor. Torej, na eni strani
               trdost in podcenjevanje, na drugi strani izbire sogovornikov, za to, da se je pač
               treba pravilno dogovoriti. In ko se sprašujem o utemeljitvi, ki jo predsednik Vlade v
               pisni obliki podaja in je osnova za sklic te seje, v njej navaja nekaj stvari, ki bi
               jih želel komentirati.</p>
               <p>Torej, gre za očitek, da ste strateško preslabo pripravljali te akte. Seveda se sam
               sprašujem, kot je bilo danes tu že večkrat rečeno, ali prvi minister, torej
               predsednik Vlade, ni vedel, da strateško slabo pripravljate zakone o zaposlovanju,
               torej Zakon o zaposlovanju in zavarovanju za primer brezposelnosti, kjer postavljamo
               ljudi v to, da so tisti, ki so prejemniki denarne socialne pomoči, okarakterizirani,
               kot da ne želijo delati in bodo zato jutri morali sprejeti vsako delo, če ne, bodo to
               pravico izgubili. Zakon o preprečevanju dela in zaposlovanja na črno, v katerem
               nesistemsko vnašate nove oblike dela brez usklajenosti s socialnimi partnerji, ki
               ocenjujejo, da je treba to uvesti v sistemsko zakonodajo v Zakon o delovnih
               razmerjih. Da ne govorim o Zakonu o socialnem varstvu, kjer zopet uvajati spremembe,
               da bo neodvisno od izobrazbe treba sprejeti delo z eno ali dve stopnji nižjo
               izobrazbo. Da ne govorim o Zakonu o določitvi minimalne plače, v katerem mimo
               sprejetega dogovora s socialnimi partnerji sebe postavljate kot arbitra za to, da
               boste določali to minimalno plačo. Pri čemer spremenite tudi kriterije, kjer se
               minimalna plača povišuje bistveno drugače, kot bi se lahko, če bi sledili, recimo,
               samo rasti družbenega bruto proizvoda. In da ne govorim o Zakonu o usklajevanju
               transferjev posameznikom in gospodinjstvom, kjer vam je bila proračunska logika
               bistveno pred tem, kaj bo to prineslo ljudem.</p>
               <p>Zato tu ne morem sprejeti, tudi ne vam v bran, gospod minister, da predsednik Vlade o
               tem ni vedel nič. Kajti če vas je opozarjal februarja, marca, skupaj s predsednikom
               vaše stranke, da nekih stvari ne opravljate korektno, se sprašujem, ali in kaj -
               torej, če vas bomo danes razrešili, in pravzaprav gre za zelo čuden odnos, kajti
               predsednik Vlade mora računati na glasove opozicije, da bo lahko razrešil svojega
               ministra, saj mu v koaliciji tega ne morejo zagotoviti.</p>
               <p>Zato se sprašujem, in to vprašanje postavljam gospodu predsedniku Vlade kot
               predlagatelju, kaj se bo spremenilo, ko bomo razrešili gospoda Drobniča. Ali se bo
               politika spremenila, kajti tega ne slišimo? Ne slišimo tega odnosa, kajti do zdaj je
               vsa ta politika v teh zakonih bila uresničena. Vi imate samo to smolo, da niste
               razumeli, da so vsi iz Strateškega sveta zapustili zgodbo, da je Odbor za reforme
               odšel, da odhaja zdaj še zadnji minister oziroma iz vladne službe za reforme, ki
               najavlja odhod. Vi ste pač uresničevali ta socialni del, seveda pa ostalega dela
               reform ni več nikjer; ostala je lupina, znotraj ni pač ničesar. In mislim, da se je
               predsednik Vlade začel tega zavedati, in vi ste bili zdaj tu tisti, ki ste moteči pri
               uresničevanju in nadaljevanju teh reform. Seveda to skrbi. Zakaj to skrbi? Ali bojo
               sedaj v drugem delu mandata spreminjali tisto zakonodajo, ki je znižala socialne
               standarde v Sloveniji? Če pa tega ne bomo naredili - ali je potem bistven samo Janez
               Drobnič in bo politika ostala enaka?</p>
               <p>To so tista vprašanja, o katerih bi danes moral odgovarjati predsednik Vlade, in ga
               seveda danes tukaj ni. Kajti, ko govori o tem, da je osnova za vašo razrešitev tudi
               realizacija normativnega programa, potem bi jaz danes pričakoval analizo tudi za vse
               ostale ministre. Zanima me, kakšen bo ta odnos so ministrov, ki bodo, recimo, s
               strani opozicije interpelirani in bodo imeli, recimo, takšne izračune, ki bodo imeli
               mogoče še bistveno slabše številke, kot jih imate vi. In ko smo včeraj lahko slišali,
               da je potrebno v koalicije podpreti ministra Simonitija, ker je povišal sredstva v
               proračunu za svoj resor, me zanima, kakšno bo stališče te koalicije, ko bomo govorili
               o ministru, ki je znižal postavke na svojem resorju. In ne samo to, prenaša jih iz
               proračuna v obvezno blagajno, ki se napaja iz čisto drugih sredstev. In takrat bo
               zanimivo slišati, kakšen bo ta odnos te koalicije in tega predsednika Vlade. Da pa ne
               govorim o tem, kakšen je socialni dialog, kajti zdi se mi, glede na to, kako se
               predstavniki Vlade, torej predsednik do ministra, in kako se danes pogovarjate med
               seboj koalicija, je popolnoma razumljivo, da ta koalicija in da ta Vlada ne more
               imeti drugačnega socialnega dialoga, kot ga goji, kajti danes ga demonstrirate v
               najbolj izraziti obliki, da zelo slabo slišite drug drugega. Kajti, kako razumeti na
               eni strani vse argumente za to, da ministru izrekate podporo, na drugi strani pa
               argumente, da seveda ta minister te podpore si ne zasluži. Zato je moja ključna
               dilema v tem, ali se bo spremenila politika te Vlade v odnosu do tega področja - za
               katerega, gospod minister, se strinjam, da je bilo storjenih veliko napak - ali
               politika ostaja enaka, ali bomo imeli samo po vaši razrešitvi - torej Drobnič po
               Drobniču še vedno ostaja Drobnič, seveda samo v smislu vsebin in politike. Samo vi
               boste plačali to ceno, ki ste dosledno izvrševal tisto, kar je bilo mogoče pred
               začetkom mandata v obliki reforme zamišljeno. Žal pa daleč od tega, da bi bilo v
               polovici tega mandata tudi uresničeno. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp106">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Sok.</p>
            </sp>
            <sp xml:id="SDZ4-Izredna-24-2006-12-01.sp107">

               <speaker>ALOJZ SOK:</speaker>

               <p>Hvala lepa za besedo. Spoštovani ministri, spoštovane kolegice poslanke in poslanci!
               Sam sem danes spremljal to razpravo. Rad bi rekel, da se zavedam pomembnosti 114.
               člena Ustave, ki nalaga predsedniku Vlade odgovornost in je pravzaprav res škoda, da
               danes na takšen način v tem Državnem zboru o tem debatiramo, ker smo slišali veliko
               kritik na račun ministra, tudi veliko laži. Tudi sam sem presenečen nad izjavami
               nekaterih kolegov poslancev iz vladajoče koalicije. Ne bi želel komentirati, lahko bi
               samo enostavno uporabil tisti znani Cezarjev rek in bi rekel: <q>"Et tu Brute!"</q></p>
               <p>Kar pa se tiče usklajenosti in dela z ekonomsko-socialnim svetom in socialnimi
               partnerji, nimamo časa, da bi posebej naštevali vse zakone in odgovarjali na vse te
               očitke, ki ne držijo, ampak tukaj je spisek, ki ga je napravil generalni sekretariat
               Vlade Republike Slovenije in v katerem je za vsak zakon napisano, to lahko dobite in
               pogledate. Če samo omenil tega, ki ga je gospod Germič izpostavil nazadnje, Zakon o
               spremembah in dopolnitvah zakona o zaposlovanju in zavarovanje za primer
               brezposelnosti, ekonomsko-socialni svet, usklajeni so ostali vsi členi, razen enega,
               ki govori o sestavi sveta Zavoda Republike Slovenije za zaposlovanje in ki smo ga
               potem sprejeli tukaj v Državnem zboru.</p>
               <p>Tudi veliko amandmajev Socialdemokratov, ki so partner v teh reformnih zakonih, ste
               partner in se z vami tudi ministri morajo dogovarjati in z vami usklajevati. Veliko
               vaših amandmajev smo sprejeli in bi mogoče, poslanski kolega Kumer, res bilo dobro,
               če bi se opravičili s svojo izjavo, nismo pa sprejeli vseh. Kajti, če bi sprejeli vse
               vaše amandmaje in če tudi jaz malo karikiram, potem bi, res malo karikiram, mogoče
               moral biti slovenski proračun še enkrat večji, kot je z vsemi amandmaji. Kljub vsem
               socialnim pravicam, ki so ostale, kot so bile in so se nekatere celo povečale, ste z
               vsakim predlogom prihajali v nek ekstrem in hoteli dodati vsemu še več. To je zelo
               všečno, vprašanje pa je, če je to iz državnega stališča tudi možno storiti.</p>
               <p>Za konec še nekaj. Prej je kolegica Bebler govorila o nekih treh k-jih, te tri k-je
               bi seveda lahko v neki naši stvarnosti - ne avstrijski, ampak slovenski - tudi mogoče
               pretvorili in bi rekli: <q>"Komunizem, krivica, katastrofa."</q> Liberalni ateizem si
               prizadeva osvoboditi človeka in družbo vseh vrednot na moralnem, etičnem, narodnem in
               še zlasti na verskem področju in to tudi tukaj poslušamo nenehno, ko nam govorite, ne
               vem, saj ne samo ministru, ampak tudi nam, da smo ksenofobi, ne vem kakšni zadrti
               konzervativci, itd. Vam pa povem in to tukaj pred vami, da ko človek odkloni, bom
               rekel, božjo postavo, ki je zapisana v človeško vest, si lahko dovoli prav vse in
               tega je seveda v zgodovini človeštva bilo veliko in nič nas ne obvezuje ali pa
               preprečuje, da kdaj spet ne bo prišlo nazaj. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp108">

               <speaker>PREDSEDNIK FRANCE CUKJATI:</speaker>

               <p>Hvala. Gospod Moge. Gospod Kumer, ne morete imeti proceduralnega oziroma
               proceduralnega lahko, ne morete pa replicirati, ker ni več časa. Imate proceduralni
               predlog? Izvolite, ampak prosim, da je proceduralni.</p>
            </sp>
            <sp xml:id="SDZ4-Izredna-24-2006-12-01.sp109">

               <speaker>DUŠAN KUMER:</speaker>

               <p>Da, proceduralni predlog imam, da bi opozoril tisti, ki diskutirate naprej, da ne
               omenjate mojega priimka, ker nimam več časa za repliko. Če pa že hočete, vam bom pa v
               teh treh minutah povedal naslednje.</p>
               <p>Tudi resnica je laž, če se pove ob nepravem času na nepravem mestu. Mene izven
               parlamentarne, in danes je bilo večkrat povedano, tajne lože ne zanimajo. Jaz sem
               povedal, kaj je na delovnih telesih Državnega zbora in na samem Državnem zboru.
               Ostalo pa mene ne zanima. Vi se lahko <q>"kitite"</q> in hvalite s stvarmi, ki se jih
               dogovorite, zmenite, uskladite na nekih tajnih sestankih, pa tudi če se temu reče
               partnerstvo za razvoj. Jaz govorim o delovnih telesih in o tem Državnem zboru kot
               najvišjem zakonodajnem telesu.</p>
            </sp>
            <sp xml:id="SDZ4-Izredna-24-2006-12-01.sp110">

               <speaker>PREDSEDNIK FRANCE CUKJATI:</speaker>

               <p>Hvala. Gospod Moge.</p>
            </sp>
            <sp xml:id="SDZ4-Izredna-24-2006-12-01.sp111">

               <speaker>RUDOLF MOGE:</speaker>

               <p>Predsednik, hvala lepa za besedo. Spoštovane kolegice in kolegi! Za razliko od
               ministra za obrambo, ki se mu, kar se tiče finančnih virov in programov, cedita med
               in mleko, je bil gospod minister Drobnič revež. Imel je težko breme na svojem hrbtu.
               Prvič breme lizbonske strategije, drugič breme evra, Slovenci nismo tako neumni in
               znamo dobro računati, da je največja pridobitev tisti kalkulator, s tem bomo te
               stvari računali. Ampak s tem, ko bomo sprejeli evro, bomo prvič imeli evropske cene,
               drugič bomo pa imeli slovenske plače. In te plače in trg dela prilagoditi temu, da
               bomo tudi s plačami enako Italijanom in Avstrijcem, to je pa huda reč. Treba bo
               zmanjševati socialne pravice, treba bo malice ukiniti, treba bo ukiniti po vašem
               mnenju, ker niste drugega modela znali, stalnost na delu in tako naprej. Tako je imel
               minister Drobnič, še samo ta dva primera dajem, težko breme na hrbtu in da ni imel
               dosti velike pomoči znotraj samega trusta koalicije, se mi pa tudi zdi, saj je
               koalicija in to, kar očitam tej Vladi, delovala pač tako, da je zakone, ki jih je
               Vlada poslala, razen, kar ni rekla Zakonodajno-pravna služba, sprejemala kot valjar
               po tekočem traku. Hkrati pa je bila, kar se bo počasi začelo pa maščevati, arogantna
               do zainteresirane javnosti in do strokovne javnosti. Jaz si ne znam predstavljati
               tega, kar smo bili še ne tako dolgo tukaj, v tej dvorani priča, da čez 21 tisoč
               učiteljev nekaj podpiše, da strokovna javnost za tem stoji, to se pa z valjarjem
               hladnokrvno pohodi in gre nekam naprej. Veste, ljudi je treba upoštevati, oblasti
               niste dobili v trajno last, ampak samo na posodo. In bo treba čez leto in pol delati
               poračun, mogoče so v povprečju kazalci našega razvoja dobri, so dobri, ni kaj, ampak
               v povprečju. Med tem ko so pa druge stvari, človekove pravice, upoštevanje ljudi,
               reševanje njihove problematike na aroganten način, to je pa tisto, kar pa vam ne
               pritiče in ni v čast.</p>
               <p>In zdi se mi, da o tem, kar sem povedal, je gospod minister Drobnič prvoi borec Nove
               Slovenije, to moram reči, tukaj se je boril še kot poslanec, in tudi kot minister
               prvoborec, v tej Vladi žrtveno jagnje te Vlade. Jaz nisem za to, da skriva določene
               svoje napake in se hoče s tem javnosti dobrikati. On je stal na barikadah, je na
               barikadah in tukaj javno izjavil, da ni dvoličnež, za razliko od dela gospoda
               premierja Janeza Janše. Ta je javno rekel, da je bila gotovina tukaj, ko
               ...<stage>/Nerazumljivo./</stage>... v Državnem zboru, pa pravijo, da ni bilo nobene gotovine
               oziroma da se ne da ugotoviti pri trgovanju z orožjem.</p>
               <p>In še nekaj, jaz verjamem, gospod Drobnič, da vi imate krščanski etos in da ko so vas
               zdaj pribili na križ sramote v tem Državnem zboru, da boste pred tem, preden boste
               izdihnili kot minister, rekli: <q>"Oproščam ti premier Janez, saj ne veš, kaj delaš"</q>.
               Hvala lepa.</p>
            </sp>
            <sp xml:id="SDZ4-Izredna-24-2006-12-01.sp112">

               <speaker>PREDSEDNIK FRANCE CUKJATI:</speaker>

               <p>Hvala. Gospod Tanko.</p>
            </sp>
            <sp xml:id="SDZ4-Izredna-24-2006-12-01.sp113">

               <speaker>JOŽE TANKO:</speaker>

               <p>Hvala lepa za besedo. Veliko težkih besed je bilo danes tukaj izrečenih s strani
               nekaterih strank, opozicijskih poslancev in to za zadevo, ki je običajna, ki je
               normalna v parlamentarni demokraciji.</p>
               <p>Spremembe na ministrskih mestih niso - s spremembami se ne srečujemo danes prvič,
               ampak imajo že zelo dolgo zgodovinsko zaledje. Predvsem v obdobju, ko ste kot
               Liberalni demokrati vodili slovenske vlade, ste bili prav z menjavami ali na menjavah
               ministrov izredno, izredno uspešni. In danes očitati nekomu, ki je predlagal
               spremembo na enem izmed ministrskih resorjev - ne vem, kakšne kvalifikacije in ga
               obtoževati za takšno ravnanje, mislim, da je povsem nekorektno.</p>
               <p>Dejstvo je, da v nekaterih strankah izredno težko prenašate travme političnega
               prestrukturiranja iz leta 2004. Takrat se je zgodila sprememba, takrat se je
               konstituirala nova Vlada, takrat se je podpisala koalicijska pogodba in v tej
               koalicijski pogodbi so zapisani temeljni cilji delovanja te koalicije. Tam so
               opredeljene politike, tam so več ali manj opredeljeni cilji in tam so, če so napisani
               cilji, tudi napisane naloge posameznih resorjev in tudi naloge posameznih ministrov.
               Dejstvo je, da so vsi ministri iz svoje pristojnosti predlagali spremembe, predlagali
               akte. In dejstvo je, da so te spremembe oziroma ti akti v veliki meri odstopali od
               koncepta ali konceptov izpred leta 2004. Tudi zaradi tega, ker je prišlo do velikih
               konceptualnih sprememb v delu Vlade, tudi do velikih konceptualnih sprememb v
               razmišljanjih, v metodah, v procesih, so bile te bolečine, te spremembe toliko hujše.
               In vse spremembe ali velika večina sprememb, amandmajev, ki ste jih predlagali na
               tako predložene zakone, sodijo v kategorijo, če bi jih sprejeli oziroma bi povzročili
               to, da bi ostali zakoni, takšni kot so. Če boste natančno pogledali vse vaše
               amandmaje s področja dela, s področja financ, s področja česarkoli, potem boste
               ugotovili, da bi bili ravno tam, kjer smo sprejeli to odgovorno nalogo.</p>
               <p>Dejstvo je, da je situacija v zadnjih dveh letih delovanja te Vlade bistveno boljša.
               In dejstvo je, da je situacija bistveno boljša v enem delu tudi zaradi zunanjih
               vplivov, ampak predvsem je bistveno boljša zardi tega, ker so se dogodile velike
               notranje spremembe na veliko področjih, na vseh področjih. Izpeljali smo velike
               reformne ukrepe na področju davkov, na področju razvojnih pomoči, na področju
               regionalnega razvoja, na področju tudi dela in ostale stvari in vse te spremembe so
               pozitivne in prinašajo pozitivne rezultate. Po vseh teh kriterijih je ta država
               boljša, kot so evropske države, kot so stare članice Evropske unije, in tudi zaradi
               tega, zaradi višje gospodarske rasti, boljšega GDP-ja, večjih plač lovimo razvojne
               zaostanke, ki so bili podedovani iz uspešnih obdobjih pred to Vlado in še pred
               vladami pred to Vlado. Skratka, sreča, ki smo jo podedovali, je bila neizmerna.</p>
               <p>Dejstvo je, da se morda marsikdaj pojavijo tudi razlike, tudi razlike v mišljenjih,
               razlike v ravnanjih, razlike v osebnostih, razlike v konceptih, razlike v postopkih
               in načinih in te razlike je pač treba razreševati. Najbolj običajno je, da se začne s
               pogovorom, da se potem nadaljuje z opozorilom, s predlogi in tako naprej. In vse te
               metode so bile v konkretnem primeru uporabljene. Odločitve akterjev v tem delu so pač
               pripeljale do situacije, da to stvar obravnavamo danes na plenarni seji Državnega
               zbora. Vendar pa me pri tej konkretni razpravi pravzaprav moti dvojno mišljenje
               nekaterih, ki ste razpravljali. Istočasno ste proti ministru in istočasno podpirate
               ministra. To je, bi rekel, popolna razcepljenost, ki izhaja verjetno tudi iz
               situacije, v kateri so se znašle nekatere stranke, ko se ne morejo zbrati, ko se ne
               morejo skoncentrirati, ko se ne morejo poenotiti, in vso to razcepljenost potem
               prenašajo tudi v razpravo v Državnem zboru. Motijo me tudi dvojna merila, dvojni
               kriteriji do praktično zelo podobnih stvari, recimo, do človekovih pravic, do odnosa
               do pravne države. Nedolgo tega, par dni nazaj, je eden izmed poslancev pozval ljudi
               na barikade in k neposlušnosti. Praktično si je dovolil lustrirati pravno državo in
               niti enega čuječega v tej državi ni bilo, da bi na to odreagiral. Ni odreagirala
               njegova poslanska skupina, ni odreagirala predsednica Komisije za peticije in enake
               možnosti, ni odreagirala stranka, ni odreagiral predsednik stranke, ki je evropski
               poslanec in bi bil rad predsednik države, ni odreagiral noben inštitut v tej državi,
               Varuh človekovih pravic, niti se do tega problema ni odzval niti eden od kandidatov
               za Varuha človekovih pravic. Skratka, doživeli smo praktično pogrom pravne države -
               in zgodilo se ni nič. Že teden dni čakamo na reakcijo čuječih predstavnikov ene izmed
               parlamentarnih strank, ki ima v svojih vrstah poslanca in župana, ki si je dovolil,
               da je pozval ljudi na barikade, že samo s tem, da je slišal, da je prišla državna
               komisija pogledat eventualno potencialno lokacijo za naselitev ene izmed romskih
               družin. Tudi nihče izmed vas, iz vaše stranke, niti gospa Širca, ki je tako čuteča,
               ali pa gospod Školč, ni ničesar zahteval od nobene evropskih institucij. Gil-Roblesa
               ni nihče pozval, Hamerberga ni nihče pozval, in taisti tu predavate o pravni državi,
               o odnosih, o razmerah med ljudmi in tako naprej. Skratka, popolna dvojnost, ki za
               neko resno parlamentarno stranko absolutno ni primerna. Na koncu se tudi vprašam, kdo
               so pravzaprav ksenofobi - tisti, ki druge obdolžujejo, da so ksenofobi? Verjetno so
               tisti največji ksenofobi.</p>
               <p>Kar zadeva pa konkreten primer, pa mislim, da je potrebno tudi ugotoviti, da je
               resor, ki ga pokriva minister Drobnič, dejansko napravil pomembne spremembe, so se
               opravili pomembni koraki, vendar je tudi dejstvo, da vse te stvari, ki so bile
               začrtane, ki so bile načrtovane, se tudi niso odvijale na način, da bi lahko nekatere
               stvari tudi še drugače, bolje in hitreje uredili. Dejstvo je, da je prišlo do
               nekaterih zapletov, do nekaterih sporov. In očitno je,da je potrebno te spore
               reševati tudi na drugačen način in rešitve poiskati na drugačen način. Skratka,
               mislim, da so razmere v tej državi take, da ni potrebno vzbujati popolnoma nobenih
               strahov, niso po nobeni plati alarmantne in tudi po tem glasovanju v Državnem zboru
               se stvar ne bo bistveno spremenila. In mislim, da bo delovanje koalicije potekalo
               tudi tako, kot je za to koalicijo bilo do sedaj značilno in je tudi delovala tako.
               Hvala.</p>
            </sp>
            <sp xml:id="SDZ4-Izredna-24-2006-12-01.sp114">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima... Imate proceduralni predlog, gospod Školč? Žal ni več časa na
               razpolago. Besedo ima minister za delo, družino in socialne zadeve. Izvolite. Gospod
               minister, tukaj zaradi tehnike, ki spremlja čas razprave.</p>
            </sp>
            <sp xml:id="SDZ4-Izredna-24-2006-12-01.sp115">

               <speaker>MAG. JANEZ DROBNIČ:</speaker>

               <p>Hvala lepa. Se bom podredil tehniki in seveda določilom Državnega zbora. Ne glede na
               vse besede, ki so bile izrečene v preteklih urah na tej seji, menim, da razlog za
               mojo razrešitev ni niti moja uspešnost ali neuspešnost - ali lepše rečeno moje
               nedoseganje ciljev. Niti ni razlog moje šibko ali ne šibko vodenje ministrstva
               oziroma kadrovska in organizacijska konsolidacija ministrstva. In prav tako niso
               razlog za mojo razrešitev očitani mi konflikti tako znotraj kakor zunaj ministrstva.
               Razlog za mojo razrešitev niso očitani mi neuspehi in pomanjkljivosti. Predpostavljam
               pa, da je razlog za mojo razrešitev prevelik uspeh, ki se kaže v izpolnjevanju
               normativnega plana ministrstva in Vlade in še posebej uresničevanje ukrepov, ki jih
               navaja okvir gospodarskih in socialnih reform za povečanje blaginje v Sloveniji, ki
               so bile sprejete na Vladi 3. novembra 2005.</p>
               <p>In drugič, Strategija za dvig rodnosti v Sloveniji, ki jo je ministrstvo 10. novembra
               2006 poslalo v medresorsko usklajevanje in ki je bila 15. novembra predstavljena na
               tiskovni konferenci, in še istega dne javno objavljana na uradnih spletnih straneh
               ministrstva kot osnutek delovnega gradiva, primerno za javno razpravo in odprto za
               pripombe, kritike in dopolnitve tako strokovne, kakor splošne javnosti.</p>
               <p>Pred vsem tem dogajanjem sem 24. oktobra 2006 predsedniku Vlade pisno preko uradne
               elektronske pošte posredoval ponovno prošnjo, prvič sem ga prosil za razgovor na to
               temo v pismu februarja letos, za pogovor na temo strategije, ki je v zaključni fazi
               in tik pred uskladitvijo na strokovnem svetu in svetu za družino. Odgovora, usmeritev
               in stališč do danes še nisem prejel, kakor tudi ne vabila na razgovor na to temo. Sem
               bil pa na pogovor povabljen 21. novembra, po sestanku s predstavniki sindikatov. No,
               ne bom natančen, skoraj uro kasneje, ker je bil predsednik Vlade zelo zaseden z
               urejanjem nujnih in neodložljivih obveznosti, ki jih prinaša vodenje in kadrovske in
               organizacijska konsolidacija celotne Vlade. Razgovor je bil kratek, približno 10
               minut in brez posebne vsebine. Trdim, da je Strategija za dvig rodnosti v Republiki
               Sloveniji eden najpomembnejših strateških dokumentov te vlade. Upam si trditi, da je
               najpomembnejši dokument, saj imata okvir gospodarskih in socialnih reform in
               resolucija o razvoju Slovenije eno bistveno napako, namenjeni sta ljudem, bodočim
               Slovencem, ki jih ne bo, če se rodnost v Sloveniji ne bo dvignila. To pa je
               odgovornost tako aktualnega ministra, Vlade in vsakega posameznika in točno te
               odgovornosti nagovarja predstavljena strategija.</p>
               <p>In še kratko pojasnilo vsem, ki nasprotujete omembi splava v strategiji. Statistika
               ki nam je na voljo in prikazuje padanje splavnosti v Sloveniji, v zadnjih desetih
               letih je lažna. V njej niso zajeti splavi, ki so opravljeni do 6 tedna nosečnosti
               matere, ker se štejejo kot manjši ambulantni poseg. Torej splavov v Sloveniji je
               veliko več, kakor nam kažejo številke. Matere, pari, zakonci, ki se znajdejo pred
               odločitvijo za splav, so praviloma v stiski, ne vedno le v socialni. Odgovornost
               družbe ni zatiskanje oči pred problemi in stiskami in skrivanje za paragrafi,
               odgovornost družbe je reševati stiske, odgovornost države pa, da strokovno, dostojno
               in finančno pristopi k reševanju problema. Slovenija ne potrebuje nezaželenih,
               nezadovoljnih, prestrašenih in zaskrbljenih ljudi s stisko in bolečino na obrazu, pač
               pa vedrih, pogumnih, veselih ljudi, ki bodo verjeli v svoje voditelje in se bodo v
               lastni državi počutili varne. Za to pa smo odgovorni vsi, tudi Vlada in tudi
               minister. In ne govorim na pamet. Nikoli nisem v nobenem zakonu ali programu oziroma
               strategiji, ki smo jo pripravili na ministrstvu, deloval na podlagi lastnih
               razmišljanj in prepričanj, pač pa vedno z velikim posluhom in čutom do ljudi v
               stiski. Tudi pri strategiji za večjo rodnost sem ravnal v skladu s tem načelom. Na
               podlagi pričevanj žensk in mamic, ki so se znašle v stiski in pred odločitvijo, ali
               prekiniti nosečnost ali ne, sem bil seznanjen z mnogimi njihovimi stiskami. V času od
               objave te strategije pa do danes, sem dobil mnogo sporočil podpore tej strategiji
               tudi v tem delu. Naj na kratko povzamem vsebino teh sporočil. <q>"Nihče se ne more
               odločiti namesto mene. Od nikogar tega tudi nisem pričakovala, pričakovala pa sem
               pozornost, nasvet, razlago možnih posledic in podporo pri odločitvi."</q> Je torej
               odgovorno zamižati in zatisniti ušesa pred takimi stiskami?</p>
               <p>21. novembra 2004 sem podpisal Etični kodeks te Vlade, ki v svojem prvem odstavku
               pravi: <q>"Deloval bom v skladu s temeljnimi vrednotami, spoštovanja človekovega
               življenja in dostojanstva, svobode, poštenja, pravičnosti, solidarnosti in
               domoljubja."</q> 3. decembra 2004 sem pred tem zborom prisegel kot minister z besedami:
               <q>"Da bom spoštoval ustavni red, da bom ravnal po svoji vesti in z vsemi svojimi močni
               deloval za blaginjo Slovenije."</q> Kar sem pred dvema letoma podpisal, sem tudi zavestno
               in odgovorno izpolnjeval. Tej prisegi se nisem izneveril niti ko sem podpisoval
               strategijo za dvig rodnosti v Republiki Sloveniji. Predsednik Vlade, gospod Janez
               Janša, predlaga razrešitev ministra za delo, družino in socialne zadeve, Janeza
               Drobniča, ker je spoštoval ustavni red, ravnal po svoji vesti in z vsemi močmi
               deloval za blaginjo Slovenije in ker je deloval v skladu s temeljnimi vrednotami,
               spoštovanju človekovega dostojanstva, življenja, svobode, poštenja, pravičnosti,
               solidarnosti in domoljubja.</p>
               <p>Spoštovane poslanke in poslanci! Predsednik Vlade ima pravico in ustavno možnost, da
               predlaga mojo razrešitev z mesta ministra, na katerega me je sam imenoval. Vaša
               odgovornost je, da o tem presodite in v skladu z vestjo tudi glasujete. Ker sem v teh
               dveh letih, kar sem deloval kot minister, mislil, govoril in ravnal v skladu s tem,
               kar sem podpisal in ker sem vse to upošteval pri pripravi zakonskih in ostalih
               podzakonskih aktih in ker sem to izvrševal tudi pri komunikaciji s podrejenimi,
               predstavniki civilne družbe, kolegi ministri, vključno s prvim ministrom,
               predsednikom Vlade, vam sporočam, da neprisiljeno in s polno odgovornostjo izjavljam
               z mesta ministra za delo, družino in socialne zadeve ne bom odstopil.</p>
            </sp>
            <sp xml:id="SDZ4-Izredna-24-2006-12-01.sp116">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod predsednik. Izvolite.</p>
            </sp>
            <sp xml:id="SDZ4-Izredna-24-2006-12-01.sp117">

               <speaker>JANEZ JANŠA:</speaker>

               <p>Hvala lepa za besedo. Rad bi tudi opravičilo, ker pač cele seje nisem spremljal od
               tukaj, deloma sem jo spremljal preko naprav, deloma sem prebral nekatera vprašanja v
               magnetogramih in v tem času, ki mi je na razpolago, bi rad na nekatere stvari
               odgovoril.</p>
               <p>Mislim, da je potrebno ločiti zrno od plev, kajti v teh urah razprave je bilo veliko
               obojega, ponekod tudi zelo pomešanega, bilo je tudi veliko danajskih darov, za katere
               se zahvaljujem, jih pa ne sprejemam. Bilo je veliko generalov po bitki, to je
               običajno v takšnih razpravah, nič nenavadnega ni, normalno je tudi, da kadar pride do
               takšne situacije, opozicija uživa in to izkoristi, tudi danes se je to zgodilo, ni
               bilo ne prvič ne zadnjič, kakšne nove prakse s tem nismo odkrili.</p>
               <p>Jaz sem se v obrazložitvi mojega predloga namerno izognil nekaterim konkretnostim,
               zaradi katerih sem že februarja letos opozoril ministra za delo, družino in socialne
               zadeve. O tem obstaja dokumentacija. Njegova stranka je bila pravočasno seznanjena s
               tem. Jaz nisem odgovoren za komunikacijo znotraj koalicijskih partneric, če se zdaj
               govori, da je vse prišlo iznenada. Dejstvo je, da bi se temu, kar se danes dogaja,
               lahko mirno izognili, vsi imamo pametnejše delo in zagotovo ne bi bili nič na izgubi,
               če bi se to zgodilo. Tako kot je gospod Drobnič našteval zakone, ki so bili sprejeti,
               treba je povedati, noben zakon v Državni zbor ne gre z nobenega ministrstva, zakone
               predlaga Vlada, vsi zakoni se usklajujejo, tudi številne od teh, ki so bili prej
               našteti so bili v tej proceduri močno popravljeni, dopolnjeni tudi v parlamentarni
               proceduri in to je neko skupno, kolektivno delo in za tistimi zakoni, ki jih je ta
               Vlada predlagala in ki ste jih tukaj sprejeli, ta Vlada še vedno stoji. S tem ko se
               predlaga zamenjava enega ministra, to ne pomeni, da se je Vlada odpovedala zakonom,
               ki jih je predlagala v parlamentarno proceduro na izvorni predlog tega ali drugega
               resorja. To bi vsaj tisti, ki so stari parlamentarci v teh klopeh, morali vedeti in
               ne dajati drugačnih izjav. Skratka, tako kot bi lahko našteli zakone, ki so bil
               sprejeti, bi lahko našteli tudi zakone, ki so bili v programu, pa niso bili
               pripravljeni in tudi ne sprejeti, neusklajeni. Procentualno gledano je Ministrstvo za
               delo, družino in socialne zadeve normativni program Vlade v letu 2005 izpolnilo 56%,
               to je bil eden nižjih odstotkov med vsemi resorji. Gre za težak resor. Šlo je za
               daljše uvajalno obdobje, to smo vsi razumeli, zato leto 2005 tudi smo tudi malo bolj
               prizanesljivo gledali na nekatere poteze gospoda Drobniča. Po enem letu tega prostora
               tolerance ni več toliko in je bilo potrebno ukrepati. Govoriti o tem, da je padec
               brezposelnosti zgolj zasluga Ministrstva za delo - se lepo sliši, vendar bi bilo zelo
               idealno, če bi lahko samo z administrativnimi ukrepi enega ministrstva dvigovali
               zaposlenost, v glavnem je večja zaposlenost in nižja brezposelnost rezultat večje
               gospodarske rasti, samo to ustvarja nova delovna mesta. Tudi Ministrstvo za delo je s
               pravilnim vodenjem nekaterih politik k temu prispevalo, vendar pa so to sekundarni
               efekti, osnovni razlog za zmanjšanje brezposelnosti je dobro gospodarsko stanje v
               Sloveniji in znatna gospodarska rast. Torej, to, kar je Državni zbor sprejel s
               področja dela, družine in socialnih zadev v tem mandatu, je dediščina te celotne
               Vlade in tej dediščini se ne odpovedujemo. Tisti iz opozicije, ki ste razpravljali v
               tej smeri ste sicer naredili nekaj iskrivih besednih bravur, ampak to nima nobene
               realne podlage.</p>
               <p>V nastopu gospoda Drobniča me je, ki je sicer drugače pričakovan, me je zmotila ena
               stvar, ki bi jo želel razčistiti, govori o nekih tajnih zapisnikih nekih sestankov,
               na katerih naj bi se govorilo o njegovi zamenjavi ali nečem podobnem, stvar je bila
               precej jasno formulirana, nekateri ste o tem kasneje v razpravi spraševali mene, jaz
               mislim, da moramo to vsi skupaj vprašati gospoda Drobniča, če je insinuiral o nekih
               tajnih zapisnikih, ki jih je dolžan, da jih pokaže javnosti. Na Vladi ni bilo
               nikakršnih tajnih sestankov, kjer bi se govorilo o njegovi zamenjavi, edini pogovori
               o njegovi zamenjavi so potekali na relaciji predsednik Vlade - predsednik koalicijske
               stranke, ki je gospoda Drobniča predlagala. In o tem ni bilo nobenih zapisnikov,
               razen, če je kdo to delal nezakonito, vendar v to ne verjamem. Dvomim, da se je
               kjerkoli kaj pogovarjalo in delalo zapisnike, tudi brez moje prisotnosti ali
               prisotnosti predsednika koalicijske stranke, tako da se pridružujem tistim apelom, ki
               so bili izrečeni prej v tej dvorani, na gospoda Drobniča, da enostavno te tako
               imenovane tajne zapisnike pokaže ali pa se opraviči za insinuacije. To ni bilo prvič,
               da bi iz njegovih ust slišali neresnice. Vlada je bila nekajkrat postavljena v
               nehvaležen položaj zaradi njegovih izjav, kako so določeni zakonski predlogi
               usklajeni, pa se je kasneje izkazalo, da temu ni tako. Prišlo je tudi do primera, ko
               je minister izrecno trdil, da sta dva zakona iz njegovega področja usklajena na
               ekonomsko socialnem svetu - še tekom seje se je izkazalo, da to ni res in da minister
               to ve. Na to sem ga tudi izrecno opozoril v pismu, o katerem sem prej govoril.</p>
               <p>Kar se tiče socialnega dialoga nasploh, je tukaj minister imel težko delo, o tem ni
               nikakršnega dvoma, tudi vsi ostali, ki so se o teh stvareh pogajali. Od ministra
               nikakor nismo ne pričakovali, ne terjali, da se bo o vseh stvareh uskladil s
               socialnimi partnerji. To je enostavno nemogoče. Pričakovali pa smo takšno vodenje
               socialnega dialoga, da ne bi na koncu vedno izpadlo, kot da je Vlada krivec za
               zastoje, ker to dejansko ni bilo res. In pričakovali smo takšno vodenje tega dialoga,
               da bi vedeli, kje smo. In v tem trenutku je delovnopravna zakonodaja tisti realni
               zaostanek Vlade pri izvajanju ekonomskih in socialnih reform, ki je nesporen in ki ga
               je treba pač odkrito priznati in popraviti. Znotraj paketa ekonomskih in socialnih
               reform sta dve področji, kjer gre za, kar se usklajevanja tiče in konkretnih
               premikov, najtežje zadeve. Eno je davčna zakonodaja, drugo je liberalizacija trga
               dela. Za oboje smo načrtovali, da bo Državni zbor o zakonih odločal še do konca leta
               2006. Konec leta 2006 se bliža. V tem času smo uspeli z veliko truda, tudi s
               kompromisi in pogajanji spraviti pod streho celoten korpus davčne zakonodaje, ki je
               bil obsežnejši in zahtevnejši. Vendar v tem času nismo uspeli dati niti v proceduro
               ključne spremembe delovnopravne zakonodaje. Tudi zaradi tega, ker ni bilo nikoli
               jasne slike in ker je bilo vodenje pogajanj konfliktno navznoter in navzven in
               praktično nikoli nismo vedeli, pri čem smo. Dobivali smo različne informacije od
               ministrstva in drugih, ki so se pogajali. Res je, da se zdaj to zadnje srečanje med
               mano, ministrom Drobničem in sindikati izkorišča in se nekorektno interpretira. Na
               tem sestanku ni ne z moje ne s kakšne druge strani padla nikakršna obljuba o tem, da
               se bomo pa v bodoče o vsem uskladili in da Vlada ne bo predlagala nobenega zakona,
               dokler ne bo stoodstotno usklajen. Če bi jaz ali kdorkoli drug to obljubil, bi bilo
               to zelo utopično. Tisto, kar smo se na tem sestanku dogovorili, je bilo, da naredimo
               še en krog znotraj teh oblik pogajanj in dogovarjanj, ki že tečejo, še en poskus, če
               ta ne uspe, naredimo seznam ukrepov, glede katerih se razhajamo, in skušamo te stvari
               zbližati na isti ravni, kot smo se dobili zadnjič s sindikati, se pravi tudi z mojo
               prisotnostjo. Drugačno tolmačenje tega dogovora in delanje zaključkov kasneje iz
               mojega predloga za razrešitev ministra v tem smislu, da pa je Vlada odstopila od
               reforme in od teh ukrepov, je popolnoma neresno in nima nobene realne podlage. Tako
               kot smo šli naprej z davčno zakonodajo, bomo šli tudi z delovnopravno. Res je, da se
               je tam mešalo stvari, kot so stroški dela ali pa fleksibilnost trga delovne sile, kar
               je v veliki meri povsem ločeno, in da je prihajalo tudi do različnih, takšnih in
               drugačnih izkoriščanj s strani posameznikov na strani obeh socialnih partnerjev, ki
               so pač videli v tem nespretnem vodenju pogajanj svojo priložnost in so to, kot sem že
               rekel, tudi spretno izkoriščali.</p>
               <p>Vsekakor pa v tem trenutku ne iščemo kakšnega milejšega pogajalca. Pričakujemo, da bo
               tisti, ki bo zasedel to mesto po tej menjavi, učinkovitejši pogajalec in da bomo
               nekajmesečno zamudo, ki smo jo zdaj nabrali pri tem ključnem področju, kmalu
               nadoknadili.</p>
               <p>Ena od stvari, ki se je nekajkrat ponovila v tej razpravi in se ni nanašala
               neposredno na ta moj predlog za zamenjavo gospoda Drobniča, je bila ponavljajoča se
               trditev, izrečena tudi s strani vodje največje opozicijske poslanske skupine in
               bivšega predsednika Vlade, ki je govoril o kaosu in razpadanju v Sloveniji. V
               Sloveniji ni nobenega kaosa, nobenega razpadanja ni. Makroekonomski kazalci v tej
               državi še nikoli niso bili tako dobri. Res je, da pričakujemo, da bodo v prihodnosti
               še boljši, ampak vsa ključna razmerja še nikoli niso bila tako dobra. Menjava enega
               ministra na dve leti je tudi daleč najboljša bilanca, kar se tiče stabilnosti
               vladanja doslej. V Sloveniji smo imeli v petnajstih letih, mislim, da šest ali sedem
               različnih vlad. Znotraj mandatov se je v tem času zamenjalo okrog 30 ali več
               ministrov. V času vlad Liberalne demokracije se je v nekaterih mandatih znotraj
               mandatov zamenjala več kot polovica ministrov, brez kakšne rekonstrukcije Vlade. Tako
               da govoriti, da gre za kaos in razpadanje, če se na dve leti predlaga zamenjava enega
               ministra, je nekoliko smešno, še posebej, če to govorijo tisti, ki so prej dejansko
               botrovali bistveno večji koncentraciji takšnih potez.</p>
               <p>Meni je žal, da je prišlo tudi do tega, ampak kot že rečeno, zadnji dve leti tega
               mandata sta daleč najdaljše obdobje v zgodovini katerekoli Vlade v Sloveniji, ko ni
               bilo takšnih predlogov in menjav. Res pa je, da imamo na nekaterih drugih področjih
               veliko truda nekaterih, da bi prišlo do kaosa, podžiga se nestrpnost, podžiga se
               dvolično ravnanje, ko se na eni strani podpira ena stran, na lokalni ravni pa druga,
               ko gre za reševanje romske problematike. Tej Vladi se obeša, kot da je ona izumila te
               probleme, čeprav smo jih v glavnem podedovali in smo odgovorni za zadnji dve leti.
               Stranke opozicije, ki imajo v svojem besednjaku na vsaki dve besedi besedo strpnost,
               na lokalni ravni ravnajo popolnoma drugače. V zelo težkih razmerah smo imeli samo dva
               primera, ko sta dva občinska sveta, ki jih vodita župana ali Liberalne demokracije
               ali Socialdemokratov pozivala, pa tudi sprejemala nekatere nezakonite ukrepe, s
               katerimi se je želelo preprečiti zakonito ravnanje državnih oblasti, s tem da se je
               ob tem uporabljal tudi v formalnih sklepih občinskih organov rasistični besednjak. S
               takšnim načinom podžiganja strasti v Sloveniji, kot si ga privoščijo nekateri,
               dejansko lahko rečemo, da si želijo kaosa.</p>
               <p>Enako ne vem komu koristi uživanje nad sliko, ki se iz Slovenije širi v tem trenutku
               po svetu in v Evropi, ko je treba odgovarjati na vprašanja, zakaj smo v Sloveniji
               preselili 2 milijona Romov prisilno, ali ko se odgovarja na vprašanja, zakaj je
               Slovenija izbrisala iz uradnih evidenc 200.000 prebivalcev. Nobeno od teh sporočil,
               ki se objavljajo zunaj, originalno ni bilo napisano v tujem jeziku, vse je prevedeno
               iz slovenščine. Gre enostavno za koncentrirane poizkuse v Sloveniji, da se o
               Sloveniji v svetu, še posebej po Evropi, ustvari slika, ki je daleč od resničnosti.
               Včeraj smo lahko slišali na eni od televizij izjavo udeleženca tako imenovane
               karavane tako imenovanih izbrisanih, ki je rekel, da ga veseli, da so diskreditirali
               Slovenijo. Rekel je, da ga veseli, da so s to svojo akcijo uspeli diskreditirati
               Slovenijo. Ta akcija je bila sponzorirana s strani političnih botrov iz te države.
               Kot da bi morale iti stvari na kup, se v zadnjih dveh dneh soočamo še z grožnjami
               policijskega sindikata, da bo organizirana bela stavka policije v Sloveniji. In
               strašno so se zaostrile nekatere zahteve, ki nimajo nobene veze z realnostjo. To me
               spominja na julij leta 1991, ko sta se Slovenska teritorialna obramba in slovenska
               policija pripravljala na obrambo Slovenije, policijski sindikat pa je napovedoval
               stavko za 27. junij. In glede na to, da gre za več ali manj iste ljudi, kot so takrat
               opravljali s tem sindikatom, se mi zdi, da gre za podobno zlorabo v tej situaciji.
               Kljub apelom, ki so bili naslovljeni na medijske hiše, je prihajalo do organiziranega
               podžiganja nestrpnosti. Imeli smo primer, ko je komercialna televizija v nedeljo, 18
               ur po tem, ko so se stvari razpletle, poročala o dogodkih v noči od sobote na
               nedeljo, in to 20 minut, ne da bi omenila rešitev, kot da so še vedno barikade, kot
               da je še vedno velik problem in kot da se ni nič uredilo. In s selekcioniranim
               objavljanjem različnih izjav, ki so podžigale nestrpnost, se je dejansko ustvarjala
               situacija, da bi se stvar vrnila v stanje pred rešitvijo. In doživeli smo tudi na
               javni televiziji polemično oddajo, v katero so povabili udeležence, za katere se je v
               naprej vedelo, kako bodo ravnali in gre za enako kategorijo nerazumnega ravnanja.
               Poziv k strpnosti, ki smo ga dali, predsednik države, Državnega zbora in predsednik
               Vlade, je bil v nekaterih osrednjih medijih objavljen v pismih bralcev, kot da gre za
               najmanj pomembno zadevo. In to se vse dogaja ob poslušanju očitkov opozicije skozi
               celotno včerajšnjo razpravo, kako so v Sloveniji vsi mediji provladni. To je pa res
               velikanski cinizem, velikanski cinizem ob takšni situaciji.</p>
               <p>In sedaj še nekaj, konkretno o razlogih zaradi katerim sem bil prisiljen predlagati
               zamenjavo gospoda Drobniča. Glede na to, da je tudi sam v tem zadnjem nastopu govoril
               o tako imenovani strategiji za povečanje rodnosti, je treba pojasniti tudi okoliščine
               nastanka te tako imenovane strategije. Kot veste, je ta koalicija zapisala v
               koalicijsko pogodbo, Vlada pa potem tudi v svojem normativnem programu postavila na
               osrednje mesto iz splošne demografske slike v Sloveniji tudi povečanje rodnosti. In v
               koalicijski pogodbi je v ta namen naštetih vrsta dobrih ukrepov. Vendar pa smo v
               Vladi že na začetku mandata sklenili, da ta Vlada kot izvršilna oblast ne bo
               producirala novega papirja in novih strategij in resolucij, z izjemo tistih, ki so
               nujno potrebne oziroma ki jih zahteva zakonodaja, ampak da bomo ukrepe, ki smo jih
               zelo konkretno našteli v koalicijski pogodbi, uveljavili z zakoni in podzakonskimi
               akti, se pravi spravili v življenje. Ničesar ne dobimo, če tisto, kar je napisano na
               enem papirju, prepišemo še na drugega, ne da bi ta dokument imel zakonsko moč oziroma
               moč delovanja in izvršljivosti. Gospod Drobnič je to zelo dobro vedel, ker je bil to
               dogovor na Vladi. Resolucija o povečanju rodnosti ni bila v normativnem programu
               Vlade niti leta 2005 niti leta 2006. Tudi če bi dejansko usklajen dokument prišel na
               Vlado, bi imeli velike težave z njegovim sprejetjem ravno zaradi dejstva, ker gre za
               prepisovanje papirjev. V tej resoluciji je veliko število dobrih ukrepov, ki so
               neposredno prepisani iz koalicijske pogodbe in iz nekaterih drugih dokumentov in ki
               jim ni kaj očitati. Razen tega, da gre za stvari, o katerih smo se že odločili, da
               jih bomo naredili, ne potrebujemo še ene odločitve, da bomo to naredili, temveč
               moramo to narediti; tega pa ne še z eno resolucijo, ampak s konkretnimi ukrepi.
               Verjetno se bomo vsi strinjali, da pri takšnem dokumentu ali pa nasploh pri naboru
               ukrepov za povečanje rodnosti še zdaleč ne gre za izključno pristojnost Ministrstva
               za delo, družino in socialne zadeve. Če pogledamo te ukrepe iz koalicijske pogodbe
               ali zdaj iz tega osnutka strategije, boste videli, da gre za ukrepe, ki zadevajo
               Ministrstvo za okolje in prostor, zaradi stanovanjskih vprašanj, Ministrstvo za
               šolstvo, Ministrstvo za finance in seveda Ministrstvo za zdravje. V skupino, ki je
               pripravljala ta dokument, Ministrstvo za delo ni povabilo nikogar iz drugih resorjev,
               nobenega od tistih, ki dejansko kaj vedo o ukrepih, ki so predlagani. In tudi
               kasneje, ko je delovni osnutek nastal pred javno razpravo, ni bilo nikakršnega
               posvetovanja v zvezi z ukrepi, ki so predlagani. To seveda pomeni, da niso bili
               izpeljani pravilni proceduralni postopki za nastanek tega dokumenta in za takšno fazo
               tega dokumenta, ki bi bila primerna za javno razpravo. Tako gospod Drobnič kot vsi
               drugi vodilni funkcionarji Ministrstva za delo, družino in socialne zadeve to vedo
               danes in so vedeli, preden so ta dokument dali v razpravo. Odgovorni ljudje na
               ministrstvu so ministru odsvetovali takšno ravnanje. Še posebej so mu odsvetovali
               zaradi tega, ker so v dokument prišli nekateri ukrepi, ki so se jasno izkazali za
               polemične - vedelo se je, kaj bo omemba splava povzročila - in ker so bili to ukrepi,
               ki niso v pristojnosti tega ministrstva. Medicinski posegi niso stvar Ministrstva za
               delo, družino in socialne zadeve, pač pa so stvar Ministrstva za zdravje, ki v tem
               konkretnem primeru ni bilo nič konzultirano. Ko gre za vprašanje splava, se od
               ustavne razprave v letih 1990 in 1991 ve, da je to tema, okrog katere nikoli ne bo
               enotnosti v Sloveniji, da so tu različni pogledi na to vprašanje. Ustava je bila
               sprejeta z dvotretjinsko večino. Tako kot je to področje definirano v Ustavi, velja
               za vse, če se s tem strinjamo ali pa ne. In dokler ne bo kakšne spremembe - in
               mislim, da je še dolgo časa ne bo -, ker ne bo nikoli dvotretjinskega soglasja v tem
               Državnem zboru za takšno spremembo, je pač to treba spoštovati. Vsaka oblast je to
               dolžna spoštovati, tudi če kakšen minister drugače misli.</p>
               <p>Omemba te teme, predlog o plačljivosti splava je prišel v ta delovni dokument, ki naj
               bi postal strategija za povečanje rodnosti, iz drugih namenov. Kljub temu, da je
               minister vedel, da se je koalicija dogovorila na začetku mandata, da se te teme ne
               dotika, ker ni bilo enotnosti v koaliciji, kljub temu, da je minister vedel, da tega
               ni bilo v koalicijski pogodbi, iz tega istega razloga je bila ta sporna opredelitev o
               plačljivosti splava zapisana v ta dokument, preden je bil lansiran v javno razpravo.
               In ta dokument je gospod Drobnič lansiral v javno razpravo takoj po tistem, ko je
               opozicija začela napovedovati interpelacijo. Nedokončan, nepripravljen, neusklajen z
               zelo očitno politično računico, da se na ideološki temi, za katero se v naprej ve,
               kako se bo kdo opredelil in okoli katere je bilo dogovorjeno v koaliciji, da se ne
               odpira v tem mandatu, nabere podpora za njegovo funkcijo. Torej ni šlo za zaščito
               življenja, kot trdi gospod minister, ampak je šlo za zaščito položaja gospoda
               Drobniča z izkoriščanjem neke teme, ki ne prinaša oziroma o kateri politična razprava
               ne prinaša ničesar. Mi lahko v tem Državnem zboru na politični ravni razpravljamo o
               splavu 1000 let, nobenega soglasja o tem ne bo, o tem je potrebna zagotovo do
               določene mere strokovna razprava, tudi etična razprava, absolutno nimam nič proti
               temu, vendar pa zagotovo Slovenija v tem trenutku ne potrebuje politične razprava o
               splavu. Ker ne bo pripeljala nikamor, nihče ne bo zbral dvotretjinske večine, ne za
               spremembo ne v eno, ne v drugo smer, ko gre za ustavno opredelitev. Vsak, ki lansira
               to politično razpravo v Sloveniji, natančno ve, da gre samo za ideološko razpravo in
               za kurjenje strasti in da ne bo prišlo do nikakršne spremembe ureditve. In seveda ni
               bilo treba več kot nekaj dni, da se je to pokazalo. Začela se je ideološka razprava.
               Zadnji dan preden sem po poizkusih, da se pač išče druga rešitev, predlagal zamenjavo
               gospoda Drobniča, ni bilo oddaje v slovenskih medijih, ne resne, ne informativne, ne
               kmetijske in vremenske napovedi, v kateri ne bi omenjali splava. Kot da je to
               naenkrat ključni problem te države pred predsedovanjem EU v času, ko imamo tisoč
               drugih problemov in izzivov pred seboj. Sprašujem, komu je v interesu, da se na ta
               način deli slovenski politično prostor, da razpravljamo o temi, za katero se ve, da
               ni možno doseči nikakršne produktivne razprave, kaj šele kakšne spremembe ustavne
               ureditve. Tudi ni potrebna v tem trenutku. To je popolnoma brezplodno, v preteklost
               obrnjeno, početje, enako kot pokopavanje mrtvih s preglasovanjem. Koalicija, ki ima
               sedaj odgovornost za upravljanje z državo, se je na začetku zavezala, med seboj in
               tudi v koalicijski pogodbi, da bo te stvari skušala urejevati strpno, na način, da
               bomo prišli do rešitev, ki bodo trajne, ki ne bodo takšne, da nekaj izglasuješ v tem
               mandatu, v naslednjem mandatu bodo pa z drugačnimi glasovi na grobove postavili
               drugačne napise. In tudi na tej temi je bilo treba veliko naporov, da smo gospoda
               ministra omejili v te okvire, ko je predlagal določeno zakonodajo, ki spet ne bi
               pripeljala do ničesar. Tisto, kar me moti v tem zagovoru, je govorjenje o morali in
               sklicevanje na lastno vest, in trditev, da gre pri tem predlogu za zaščito življenja.
               Tisti, ki pa predlagamo zamenjavo ministra, smo pa menda proti življenju. Ne gre za
               zaščito življenje, gre za zaščito položaja ministra, ki je lansiral to temo v
               trenutku, ko je vedel, da se pripravlja interpelacija in je na ta način želel
               zaščititi lastni hrbet. Kronologija dogodkov to povsem jasno potrjuje.</p>
               <p>Meni je žal, da je bilo treba zelo konkretno pojasniti razloge za razrešitev. Bilo bi
               za vse bolje, če bi se dalo dogovoriti drugače, če bi bil kdo tudi pripravljen
               priznati kakšno svojo napako, smo sedaj tam, kjer smo. Predlagam, da moj predlog
               podprete. V najkrajšem možnem času bom predlagal novega kandidata oziroma kandidatko
               za to mesto. V realnem času bomo nadoknadili zamudo pri predlaganju tiste zakonodaje,
               ki smo jo še dolžni za izvedbo ukrepov za realizacijo gospodarskih in socialnih
               reform na tem področju in delo se bo nemoteno nadaljevalo.</p>
            </sp>
            <sp xml:id="SDZ4-Izredna-24-2006-12-01.sp118">

               <speaker>PODPREDSEDNIK SAŠO PEČE:</speaker>

               <p>Hvala vam, predsednik Vlade. Vsi, ki so želeli in so bili na seznamu razpravljavcev,
               so besedo dobili. Nam pa je še ostalo malo manj kot eno uro časa za razpravo, zato
               bom izkoristil možnost 71. člena Poslovnika Državnega zbora in pozval poslanke in
               poslance, da se prijavijo k dodatni razpravi. Prav tako obveščam predsednika Vlade,
               gospoda Janeza Janšo, in ministra za delo, družino in socialne zadeve, gospoda Janeza
               Drobniča, da se lahko prijavita k dodatni razpravi z dvigom rok.</p>
               <p>Jaz pa odpiram postopek za prijavo. Izvolite.</p>
               <p>K razpravi se je prijavilo 32 poslank in poslancev ter predsednik Vlade. Po naših
               izračunih, bo vsak poslanec imel besedo minuto in pol. Na koncu razprave, kot rečeno,
               bomo razpravo zaključili z nagovorom predsednika Vlade. Besedo ima poslanec Branko
               Marinič. Izvolite.</p>
            </sp>
            <sp xml:id="SDZ4-Izredna-24-2006-12-01.sp119">

               <speaker>BRANKO MARINIČ:</speaker>

               <p>Hvala lepa. Se odpovedujem.</p>
            </sp>
            <sp xml:id="SDZ4-Izredna-24-2006-12-01.sp120">

               <speaker>PODPREDSEDNIK SAŠO PEČE:</speaker>

               <p>Besedo ima poslanec Tomaž Štebe.</p>
            </sp>
            <sp xml:id="SDZ4-Izredna-24-2006-12-01.sp121">

               <speaker>MAG. TOMAŽ ŠTEBE:</speaker>

               <p>Hvala lepa, gospod podpredsednik. Spoštovani predsednik Vlade, spoštovani gospod
               minister, kolegice in kolegi! Da ne bi zgubljali časa, bom ponovil tisto, kar sem že
               povedal v svoji predhodni razpravi. Predlagam gospodu ministru, kljub temu, da se
               zavedam, da je bilo njegovo delo zahtevno, izpostavljeno in da je opravil veliko in
               veliko koristnega dela, v smeri reform in v dolgoročno korist državljanom in
               državljankam Slovenije, da skrajšamo to agonijo in da nekako kot dober politik morda
               nekoliko spremeni svoje sedanje ravnanje in v olajšanje celotnega postopka in da
               lahko začnemo z delom, ponudi odstop in na ta način razreši to zadevo. Hvala
               lepa.</p>
            </sp>
            <sp xml:id="SDZ4-Izredna-24-2006-12-01.sp122">

               <speaker>PODPREDSEDNIK SAŠO PEČE:</speaker>

               <p>Hvala vam. Jaz prosim vse prisotne poslanke in poslance, da se umirijo in omogočijo,
               da poslanci, ki so se prijavili k razpravi, to tudi opravijo. Besedo ima poslanec
               Branko Grims. Izvolite.</p>
            </sp>
            <sp xml:id="SDZ4-Izredna-24-2006-12-01.sp123">

               <speaker>MAG. BRANKO GRIMS:</speaker>

               <p>Hvala za besedo. En sam razlog je, zaradi katerega sem se prijavil. Mnogi v dvorani,
               še bolj direktno pa izven nje, so danes govorili o možnosti predčasnih volitev. S
               strani opozicije je bilo kar nekaj izrecno izraženih tovrstnih želja. Zato dovolite,
               da stvari postavimo na realna tla in vas samo seznanim z današnjim Politbarometrom,
               objavljenim na spletni strani RTV Slovenija, po katerem dobi SDS 23%, SD 14%, LDS pa
               samo še 12%, ostali pa se razporedijo približno tako kot je na teh anketah običajno.
               To se pravi, da vsi tisti, ki ste danes škodoželjno pristavljali svoj lonček, vsi
               tisti, ki ste v minulih dneh pomagali blatiti Slovenijo doma ali v tujini z netenjem
               nestrpnosti tako ali drugače in pripeljali do absurda, da je na poziv gospoda Vebra,
               znanega funkcionarja opozicijske stranke, prišlo do postavitve celo blokade na cesti
               s strani kočevskih Romov proti drugi romski družini, kar je pa res že absurdna
               situacija. Vsi tisti ste to počeli zaman, kajti ta anketa zelo jasno kaže eno stvar,
               ta Vlada ima podporo, ta Vlada uživa zaupanje in ta Vlada bo uspešno dokončala svoje
               delo, predvsem v smeri predsedovanja Evropski uniji, tistega, o čemer sem trdno
               prepričan, da se v opoziciji najbolj bojite, da bi se izkazalo, da smo sposobni dobro
               voditi Evropsko unijo in ob tem uveljaviti našo državo v Evropi, v svetu, prikazati
               kvaliteto slovenske kulture in obenem izkoristiti to priložnost tudi za to, da se
               izkaže, da je vse tisto, o čemer se je v minulih dneh pošiljalo signale v tujino,
               politično obravnava neresnica. Glasoval bom tako kot...<stage>/Izklop mikrofona./</stage>...</p>
            </sp>
            <sp xml:id="SDZ4-Izredna-24-2006-12-01.sp124">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Janko Veber, ne morem vam dati replike, ker se niste prijavili v
               okvir razpravljavcev. Zato nadaljujemo na podlagi seznama razpravljavcev. Žal mi je,
               takšna so pravila. Besedo ima poslanec Franc Sušnik. Izvolite.</p>
            </sp>
            <sp xml:id="SDZ4-Izredna-24-2006-12-01.sp125">

               <speaker>FRANC SUŠNIK:</speaker>

               <p>Hvala lepa. Spoštovani zbor! Današnja razprava bo verjetno koga, ki je poslušal, pa
               najbrž tudi nas same, utrdila v prepričanju, da bi najbrž kazalo kaj narediti na
               spremembi Zakona o Vladi. To pa zato, da bi se v bodoče izognili podobnim mučnim
               situacijam. Soočeni smo s preprostim dejstvom, da je linija zaupanja med predsednikom
               Vlade, prvim ministrom, kot tistim, ki predlaga posameznega ministrstva v potrditev
               Državnemu zboru, pretrgana. In to je preprosto dejstvo. Tukaj mora veljati
               vzajemnost, tako predlagatelj ministra, kot minister, ki v končni fazi ministra
               predlaga morata izraziti obojestransko zaupanje in podporo, da je takšen minister
               lahko izvoljen, da takšen minister lahko obstane. Če tega ni, in to mislim, da je
               stvar, za katero smo mi danes porabili sedem ur, jaz verjamem, da ima vsaka stvar
               svoj namen, toliko dolgo sem že v tem Državnem zboru je pač potrebno nekaj narediti.
               Enostavneje bi bilo, če bi bila ureditev na tem področju drugačna v smeri
               pristojnosti prvega ministra oziroma predsednika Vlade, da sam enostavno postavlja in
               odstavlja ministre v okviru mandata, ki ga ima. ...<stage>/Opozorilni znak za konec
               razprave./</stage>... Vendar imamo tak zakon, kot imamo, in treba je upoštevati veljavno
               zakonodajo. Vsekakor pa mislim, da nam ...<stage>/Izklop mikrofona./</stage>...</p>
            </sp>
            <sp xml:id="SDZ4-Izredna-24-2006-12-01.sp126">

               <speaker>PODPREDSEDNIK SAŠO PEČE:</speaker>

               <p>Vaš čas je potekel, mikrofon se vam avtomatsko izklopi, to verjetno veste. Besedo pa
               ima poslanec Franc Capuder. Izvolite.</p>
            </sp>
            <sp xml:id="SDZ4-Izredna-24-2006-12-01.sp127">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. V tem kratkem času se bom odzval na dve stvari, ki
               sta bili dani med razpravo poslank in poslancev. Ena je o tem, da je pač minister bil
               nesposoben, financiranje nevladnih organizacij oziroma da je to financiranje izvajal
               mimo enakih kriterijev. Pred seboj imam odločbo Vlade urada za enake možnosti, kjer
               je zagovornica načela enakosti ugotovila, da je predsednik oziroma, da je minister
               pri svoji odločitvi ravnal oziroma ministrstvo pri svoji odločitvi glede dodelitve
               sredstev informacijskemu centru Legebitra ravnalo pravilno. Njegovo delo oziroma
               njegova odločitev ne predstavlja neenakega obravnavanja zaradi istospolne
               usmerjenosti. To pomeni, minister je deloval pravilno, minister je deloval v skladu z
               veljavno zakonodajo.</p>
               <p>Oglasil bi se pa še tudi na rešitve, ki so predvidene v zakonu o socialnem varstvu.
               Danes je bilo spet veliko besed o specializantih Teološke fakultete, ki, da so
               enakopravno uvrščeni med strokovne kadre, ki bodo pač opravljali delo. Vse take
               izjave, ki temeljijo na tem, da so pač to kadri, ki jih pošilja RKC, se mi zdijo res
               ideološke narave. Diplomanti oziroma specializanti Teološke fakultete so ravno tako
               diplomanti Univerze v Ljubljani in so povsem enakopravni z ostalimi, ki so
               diplomirali na tej univerzi. Hvala.</p>
            </sp>
            <sp xml:id="SDZ4-Izredna-24-2006-12-01.sp128">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Jožef Jerovšek. <stage>(Ga ni.)</stage> Besedo ima poslanec Samo
               Bevk. Izvolite.</p>
            </sp>
            <sp xml:id="SDZ4-Izredna-24-2006-12-01.sp129">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Vlada je v prvi resnejši
               krizi od svojega nastopa pred dvema letoma. Dejstvo je, da kar nekaj problemov ne
               more več obvladovati, niti ustrezno rešiti. To je razvidno tudi iz izjave vodje
               poslanske skupine Nove Slovenije Alojza Soka po včerajšnjem sestanku s predsednikom,
               da namerava premier zamenjati še tri ali štiri ministre. Glede na izjave
               predstavnikov poslanskih skupin bo predlog predsednika Vlade gospoda Janeza Janše
               izglasovan. Za razliko od identične situacije pred več kot 10 leti v tem istem
               Državnem zboru, ki pa se ni izšla po volji takratnega predsednika Vlade, in je bil
               njegov predlog zavrnjen. Danes bo lažje tudi zaradi tega, ker predlog predsednika
               Vlade podpira tudi opozicija.</p>
               <p>Da pa politična situacija v državni ni tako idilična, se moremo ozreti na včerajšnjo
               interpelacijo. Ko smo včeraj preštevali glasove ob interpelaciji ministra za kulturo
               dr. Vaska Simonitija, pa so se že pokazale tudi opazne razpoke v dveh koalicijskih
               strankah. Ob tem da je opozicija enotno glasovala za razrešitev kulturnega ministra.
               41 včerajšnjih glasov koalicije je daleč od parlamentarne večine. To je bilo zelo
               resno opozorilo predsedniku Vlade, temu lahko rečemo tudi pirova zmaga. Ni naša
               želja, da bi Vlada delala slabo, toda če ne bo ustreznih kadrovskih korekcij,
               spremembe politike na kar nekaj področjih in spremenjenega odnosa do konstruktivnih
               predlogov opozicije, se bo kriza Vlade še poglobila in razpoke v koaliciji še
               povečale. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp130">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Franc Pukšič. <stage>(Ga ni.)</stage> Besedo ima poslanka Barbara
               Žgajner Tavš. Izvolite.</p>
            </sp>
            <sp xml:id="SDZ4-Izredna-24-2006-12-01.sp131">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Jaz ne bom porabila vsega časa. Bom kratka in upam, da tudi
               jedrnata, in seveda razumljiva tudi za tiste, ki nočejo razumeti, zakaj je danes
               dobro, modro podpreti razrešitev ministra Drobniča.</p>
               <p>Jaz sem v svoji uvodni predstavitvi, pa tudi v razpravi omenila gola dejstva, ki
               pričajo o tem, ne le, da je minister Drobnič deloval slabo, škodljivo, da se je pod
               to Vlado oziroma pod ministrovanjem gospoda Drobniča izvajala slaba socialna
               politika, ki se je v določenih ideoloških zadevah vračala celo v leto 1928. Navedla
               sem vam konkreten primer. Ampak danes smo celo s strani ust predsednika Vlade
               slišali, da je gospod Janez Drobnič v vlogi ministra za delo, družino in socialne
               zadeve govoril neresnice oziroma laži, spoštovane kolegice in kolegi. Ali je res tak
               minister vreden zaupanja? Pa bom, seveda, rekla gospodu Capudru, ki je v prvem delu
               dejal, da ni vredno replicirati na mojo razpravo. Res ni vredno, kajti potrjuje se,
               da sem imela ves čas prav.</p>
            </sp>
            <sp xml:id="SDZ4-Izredna-24-2006-12-01.sp132">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Ciril Testen. Izvolite.</p>
            </sp>
            <sp xml:id="SDZ4-Izredna-24-2006-12-01.sp133">

               <speaker>CIRIL TESTEN:</speaker>

               <p>Hvala za besedo. Lep pozdrav še enkrat! V tem kratkem času bi povedal samo nekaj
               besed, ker je bilo kar nekaj rečenega tudi v zvezi z azbestnim zakonom.</p>
               <p>Mislim, da se je ta Vlada in Ministrstvo za delo s tem zakonom v tem mandatu veliko
               ukvarjalo in se bo še, ker je bil izglasovan odložilni veto v Državnem svetu in zakon
               ponovno prihaja v Državni zbor. Moje stališče je tako, da je bil ta zakon bistveno
               izboljšan v tisti prvi varianti, se pravi, tisti zakon, ki danes velja, s tem da je
               vključil tudi vse tiste, ki so se z uporabo azbest-cementnih proizvodov na
               kakršnekoli način ukvarjali pri svojem delu. Izboljšave je pa doživel tudi v sedanji,
               najnovejši varianti, če bo seveda še enkrat potrjena, s tem da omogoča pridobitev
               odškodnine tudi tistim okoliškim prebivalcem, ki niso nikdar delali v azbest-cementni
               proizvodnji. Pa tudi ni zanemarljivo, da je datum izvajanja s 1.1.2008 prestavljen na
               1.1.2007. Hvala.</p>
            </sp>
            <sp xml:id="SDZ4-Izredna-24-2006-12-01.sp134">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Drago Koren.</p>
            </sp>
            <sp xml:id="SDZ4-Izredna-24-2006-12-01.sp135">

               <speaker>DRAGO KOREN:</speaker>

               <p>Lep pozdrav še enkrat! Še enkrat bom povedal, da je po mojem mnenju minister Drobnič
               svoje delo vzel zelo resno in da ga je skušal po svojih najboljših močeh zelo dobro
               opravljati. Očitno pa je iz današnje razprave izzvenelo, da je on tisti, ki je kriv
               za vse, kar je narobe v Sloveniji, pa morda celo še izven Slovenije, in da bo srečna
               Slovenija jutri zadihala, ko ne bo več tega, ki je skrbel za to, da je v Sloveniji
               vse slabo.</p>
               <p>Nova Slovenija je bila najmočnejši člen te koalicije. Škoda, da se njena moč danes
               izgublja. <stage>/Izklop mikrofona./</stage></p>
            </sp>
            <sp xml:id="SDZ4-Izredna-24-2006-12-01.sp136">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Eva Irgl. <stage>(Je ni.)</stage> Besedo ima poslanec Srečko Hvauc. <stage>(Ga
               ni.)</stage> Besedo ima poslanec Srečko Prijatelj.</p>
            </sp>
            <sp xml:id="SDZ4-Izredna-24-2006-12-01.sp137">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Prepozno, kar nekaj časa je prepozna ta menjava,
               pa vendar v tej minuti in pol še nekaj, kar je mogoče vredno še enkrat povedati.</p>
               <p>Socialni dialogi, spoštovani minister, so vam bili tuji. Rekli ste celo to, da če se
               ne bo moč dogovoriti, boste pa sami odločili, tako kot se vam zdi prav. Seveda,
               trgovanje z umirajočimi je bila tudi vaša dejavnost. Prosil bi, da ne govorite po
               telefonu, če se vam govori. Vsaj toliko kulturespoštovani minister...</p>
            </sp>
            <sp xml:id="SDZ4-Izredna-24-2006-12-01.sp138">

               <speaker>PODPREDSEDNIK SAŠO PEČE:</speaker>

               <p>Gospod minister, še zmeraj ste v Državnem zboru. Prosim, da prisluhnete. Nadaljujete,
               prosim, kolega Prijatelj.</p>
            </sp>
            <sp xml:id="SDZ4-Izredna-24-2006-12-01.sp139">

               <speaker>SREČKO PRIJATELJ:</speaker>

               <p>To, kar govorijo nekateri poslanci, je zgolj opravičilo, ki ga pišejo sami sebi. Če
               bi bil Zakon o azbestu dober, ne bi Državni svet dal veta na njega. In predlagatelji
               niste bili vi, ampak je bil DeSUS, pa še tisto, kar je predlagal, je bilo skoraj vse
               črtano, razen ene same postavke, ki je za promilo izboljšala ta zakon.</p>
               <p>Kar se tiče polpretekle zgodovine pa samo to, spoštovani minister, še nekaj časa. Kri
               ni voda. In to, kar ste vi počenjali, da ste zagovarjali kolaboracijo vseskozi in
               zavestno odtrgali dotacije, ki so bile zakonske, borcem, to bo tudi zapisano v anale
               zgodovine. Veste, naša država, čeprav nova in mlada, temelji na antifašizmu, to ste
               tudi pozabljali vseskozi, ko ste bili minister.</p>
               <p>Če pozabimo samo to dejstvo, da ste branil kolaboracijo, namenjal tudi sredstva iz
               državnega proračuna, ki niso bila opravičena že zaslužite, da se vas odstavi. Hvala.
            </p>
            </sp>
            <sp xml:id="SDZ4-Izredna-24-2006-12-01.sp140">

               <speaker>PODPREDSEDNIK SAŠO PEČE:</speaker>

               <p>Hvala, vam. Besedo ima poslanec Ivan Grill. <stage>(Ga ni.)</stage> Besedo ima poslanec Aurelio
               Juri. Izvolite, prosim.</p>
            </sp>
            <sp xml:id="SDZ4-Izredna-24-2006-12-01.sp141">

               <speaker>AURELIO JURI:</speaker>

               <p>Hvala, gospod podpredsednik. Predsednik Vlade in minister sta si v nečem zelo
               podobna. Oba neizprosna in nevešča pri oblikovanju partnerstev in pri iskanju
               zavezništev.</p>
               <p>Predsednik Vlade obtožuje v zvezi s tem, ko so romsko vprašanje in strahovi, povezani
               s tem vprašanjem, ušli iz <q>"flaše"</q>, obtožuje opozicijo. Jaz sem že včeraj dejal pri
               interpelaciji ministra Simonitija, da vse stranke imamo nekaj masla na glavi okoli
               tega, da v lokalnih okoljih iz ene stranke pozivajo k protestom, iz druge stranke
               pošiljajo romsko družino na deponijo, itd. Ampak pozablja predsednik Vlade, da je
               vendarle on izmed najbolj odgovornih, da je ta problem tak, kot je. Ne nazadnje pred
               tremi leti, ko je vodil protiromsko manifestacijo pred Vlado, skupaj s kolegom
               Jelinčičem, in ne nazadnje, ko je dovolil, da je tista romska družina bila odseljena
               iz Ambrusa.</p>
               <p>Veščine pri iskanju zaveznikov ni, ampak jaz ne bom podtaknil noge tej Vladi, sledil
               bom temu, kar je tudi v imenu poslanske skupine kolega Han povedal, bomo glasovali za
               razrešitev, ker seveda minister Drobnič si ne zasluži vaše podpore, ne nazadnje je
               osnovni krivec za to, da je socialni dialog zastal. Hvala.</p>
            </sp>
            <sp xml:id="SDZ4-Izredna-24-2006-12-01.sp142">

               <speaker>PODPREDSEDNIK SAŠO PEČE:</speaker>

               <p>Hvala vam. Proceduralno ima besedo kolega Školč. Izvolite.</p>
            </sp>
            <sp xml:id="SDZ4-Izredna-24-2006-12-01.sp143">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. Ne vem, če je sicer to mogoče, ampak moj predlog bi
               bil, da to dajanje razprave prekinete in še enkrat parlamentarce vprašate, kateri so
               tisti, ki bi res radi o tem govorili.</p>
               <p>Moj vtis je, da je kolegom iz SDS-a ravno toliko do razprave kot ministrskemu
               predsedniku. Se pravi, nič. Prijavijo se k besedi zato, da bi je drugi ne dobili.
               Lahko, da kdo reče, da je to mogoče, da ne vedo, kaj delajo, da so se prijavili in v
               trenutku premislili. Sam pa mislim, da gre za nek prozoren trik in zlorabo
               poslovnika. Parlament je namenjen ljudem, ki hočejo razpravljati, ne pa tistim, ki
               hočejo razpravo preprečiti. Kolegi iz vladajoče stranke hočejo storiti ravno to, in
               mislim, da ni dobro, da jim asistiramo. Ravno tako bi bilo dobro, da bi predsednik
               Vlade prišel nazaj in to poslušal. Tudi sedaj je svoje odrecitiral in odšel, ne vem
               kam, mi je čisto vseeno, ampak to je ponižujoče do parlamenta. Če se je prej
               opravičeval, da je bil na kosilu in ne vem kje, in da je vse poslušal, sam ne bom
               rekel, kje vse sem ga videl v tem času, ker bi to izzvenelo kot to, kar počnejo
               otroci v vrtcu, ampak dejansko mora biti predsednik Vlade sposoben poslušati
               parlament in sposoben odgovarjati na to. Verjamem, da mu ni bilo do tega, da govori z
               ministrom Drobničem. Z njim ni hotel govorit osem mesecev. Nedopustno pa je, da noče
               sedeti v parlamentu, če že skliče sejo parlamenta. In če že koalicija in minister
               Drobnič do neke situacije dopuščata tako ravnanje, pa mislim, da parlament ne more
               dopuščati, da bi gospod Janša, pa če ravno je predsednik koalicije, ravnal s
               parlamentom tako, kot ravna z ministrom Drobničem. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp144">

               <speaker>PODPREDSEDNIK SAŠO PEČE:</speaker>

               <p>Hvala, kolega Školč. Tako dobro kot jaz, veste tudi vi, da je pravica slehernega
               poslanca se prijaviti k besedi ali pa se tudi odpovedati. Kaj je namen odpovedi, prav
               tako dobro veste kot verjetno vseh 90. Ampak to je še zmeraj in upam, da bo tudi
               dolgo časa ostalo v pristojnosti vsakega slehernega poslanca.</p>
               <p>Nadaljujemo z razpravo. Besedo ima poslanec Dimitrij Kovačič. Izvolite prosim.</p>
            </sp>
            <sp xml:id="SDZ4-Izredna-24-2006-12-01.sp145">

               <speaker>DIMITRIJ KOVAČIČ:</speaker>

               <p>Hvala lepa za besedo. Meni je zelo žal, da gospod poslanec Aurelio Juri uporablja
               neko izjavo, ki je bila v mediju zapisana in izrabljena, zlorabljena beseda,
               neuporabi pa popravka, ki je bil objavljen ravno tako v istem mediju in kjer je potem
               v popravku zapisano dejansko, kaj je bilo rečeno. Ampak to je njegov problem, ker
               uporablja tisto, kar njemu v danem trenutku <q>"paše"</q>.</p>
               <p>Kar se tiče pa današnje razprave, pa mi je žal, da smo toliko časa porabili za to
               razpravo. Prav gotovo bi lahko v tem času kaj bolj koristnega počeli in mislim tudi,
               da bi lahko bil izid, ki ga pričakujem po današnji razpravi, bil dosežen že bistveno
               prej in brez obravnave na Državnem zboru. Dejstvo je, da je prišlo do nezaupanja med
               predsednikom Vlade in posameznim ministrom, dejstvo je, da predsednik Vlade ni
               odgovoren samo za svoje delo, ampak je odgovoren tudi za delo celotne Vlade in je
               odgovoren tudi za delo vsakega od ministrov te Vlade. In če je prišlo do nezaupanja
               na relaciji predsednik - minister, kar pomeni, da bo s tem v prihodnje oteženo tvorno
               delo med njima, zato ne vidim druge možnosti, kot da tak minister prepusti svoje
               mesto drugemu, zato bom tudi predlog predsednika Vlade podprl. Hvala.</p>
            </sp>
            <sp xml:id="SDZ4-Izredna-24-2006-12-01.sp146">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Miro Petek. Izvolite.</p>
            </sp>
            <sp xml:id="SDZ4-Izredna-24-2006-12-01.sp147">

               <speaker>MIRO PETEK:</speaker>

               <p>Hvala lepa za besedo. Vsem skupaj lep pozdrav. V današnjem dnevu je bilo veliko
               povedanega. Na vso srečo nismo imeli 15 oziroma več ur, toliko kot smo imeli včeraj,
               in je bilo slovenskemu ljudstvu kar veliko prihranjeno. Dovolite pa mi, da podam še
               eno osebno izkušnjo. Mislim, da je bil gospod Drobnič žrtev notranjih klanov na
               ministrstvu, ki jih žal v tem času ni uspel identificirati, kaj šele razbiti. Na
               ministrstvu imajo enega visokega uradnika Uroša Prikla, ki je bil priča v procesu
               Petek, bil je kronska priča, dal je alibi prvoobtoženemu, alibi je bil pa precej
               trhel. Pa to ni problem, problem je v tem, da je na tem sojenju ta gospod jasno in
               glasno povedal, s kom se druži in s kom prijateljuje. Prijateljuje pa z ljudmi, ki so
               del tega ortodoksnega kriminalnega podzemlja v Mariboru. In to je slabo, slabo pa je
               tudi to, da je bil ta gospod gospodu Drobniču podtaknjen in ga je on dalje podtaknil
               Vladi Republike Slovenije, ki ga je imenovala za člana sveta Centra za usposabljanje,
               delo in varstvo v Črni na Koroškem. To je moja osebna izkušnja. Sicer pa razrešitev
               oziroma zamenjava ministra, to je pač nekaj povsem ...<stage>/Opozorilni znak za konec
               razprave./</stage>... običajnega. Minister, ki je šel v to igro in je prestopil prag
               ministrstva, bi pač na to moral računati. Hvala.</p>
            </sp>
            <sp xml:id="SDZ4-Izredna-24-2006-12-01.sp148">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Jožef Školč. Izvolite.</p>
            </sp>
            <sp xml:id="SDZ4-Izredna-24-2006-12-01.sp149">

               <speaker>JOŽEF ŠKOLČ:</speaker>

               <p>Hvala lepa. Ministrski predsednik je ubral staro taktiko. Namesto, da bi odgovoril na
               postavljena vprašanja, je napadel opozicijo, medije, intelektualce in mednarodno
               javnost za to, da so krivi za slabe razmere v Sloveniji. To že poznamo iz
               opozicijskih časov gospoda Janše. Namerno pa se je izognil resnemu vprašanju glede
               tajnih sestankov. Storil je enako kot minister, ki smo ga včeraj ulovili na laži.
               Ministra Drobniča je postavil na laž. <q>"O tem jaz ne vem nič, naj pove minister
               Drobnič."</q> Upam, da bomo ministru Drobniču v nadaljevanju te seje dovolili in uslišali
               tudi predsednika Vlade, da kaj pove o teh sestankih. Ti sestanki, o katerih je
               govoril minister Drobnič, se niso nanašali na njegovo razrešitev, ampak na nekatere
               druge situacije v Vladi. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp150">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Boštjan Zagorac, izvolite.</p>
            </sp>
            <sp xml:id="SDZ4-Izredna-24-2006-12-01.sp151">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovani prisotni, vidim, da je
               45-minutna učna ura, ki jo je bila deležna koalicija s strani svojega šefa, zalegla,
               saj drugače si ne znam vseh odpovedi razlagati, kot to, da je nekomu zmanjkalo teksta
               in da je končno dokazano to, kar smo v Slovenski nacionalni stranki trdili od samega
               začetka ministrovanja ministra Drobniča. In sicer trdili, da zakoni niso usklajeni s
               socialnimi partnerji, da minister deluje protiustavno, da povečuje socialne krivice v
               tej državi in da ne nazadnje tudi skuša vplivati na državno televizijo, kar je
               poskušal s strategijo.</p>
               <p>Upam, da ste si tudi nekateri zapomnili, da ko ste strategijo, Strategijo za
               povečanje rodnosti v tej državi imenovali za navaden kos papirja, napisan pač od
               nekoga. Jaz ne vem, če si ta Vlada, ta minister lahko privošči, da na internetno
               stran Vlade Republike Slovenije obesi spis, ki ga je nekdo napisal in na njem piše
               strategija. To je dokument in tu smo tudi slišali, da gre za dokument, da ni navaden
               kos papirja. Verjemite mi, vaše današnje vnebovzetje bo samo koristilo tej državi.
               Hvala.</p>
            </sp>
            <sp xml:id="SDZ4-Izredna-24-2006-12-01.sp152">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanka Alenka Jeraj.</p>
            </sp>
            <sp xml:id="SDZ4-Izredna-24-2006-12-01.sp153">

               <speaker>ALENKA JERAJ:</speaker>

               <p>Hvala za besedo. Jaz sem ob celotni današnji razpravi presenečena nad dejstvom, da so
               poslanke in poslanci Liberalne demokracije danes prvič našli veliko lepih besed,
               pozitivnih in pohvalnih ocen dela ministra Drobniča. Morda bi lahko temu rekli celo
               <q>"nikoli slišano do danes"</q>. Mislim, da temu ne bi bilo tako, če bi danes razpravljali
               o interpelaciji proti ministru Drobniču, ki jo je nameravala vložiti Slovenska
               nacionalna stranka, ampak pustimo špekulacije.</p>
               <p>Sama bom predlog predsednika Vlade podprla, ker mislim, da mora imeti vsak vodja ob
               sebi ekipo, ki ji zaupa in s katero lahko dobro in učinkovito dela.</p>
            </sp>
            <sp xml:id="SDZ4-Izredna-24-2006-12-01.sp154">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Franc Žnidaršič. Izvolite.</p>
            </sp>
            <sp xml:id="SDZ4-Izredna-24-2006-12-01.sp155">

               <speaker>MAG. FRANC ŽNIDARŠIČ:</speaker>

               <p>Hvala lepa. Tudi sam bom podprl predlog predsednika Vlade. Med drugim tudi zaradi
               tega, ker sem navedel kot razlog poslanske skupine, da je minister v predlogu za
               proračun pač izločil sredstva za gradnjo domskih kapacitet. In v tem smislu želim
               popraviti izjavo gospe kolegice Uhanove, ki se mu je zahvalila zato, da je dal za
               Trebnje 175 milijonov, to je polovica od tiste investicije, kar seveda ni res. To, da
               je to zapisano v obrazložitvi amandmaja koalicije, je zasluga vseh štirih
               koalicijskih strank, ki so se dogovorile, da se namensko za dogradnjo doma nameni
               polovica teh sredstev. Če bi čakali ministra, tega ne bi bilo, kajti že v popravljeni
               verziji proračuna na postavki Mreža domov je povečana sredstva, ki smo jih v prvi
               fazi dosegli s skupnim amandmajem, ponovno razlagal kot sredstva za adaptacije. Tako
               moram povedati, da kljub temu, da je govoril o varstvu starejših, ni šlo skupaj z
               njegovimi ravnanji dejstvo, da je hkrati izločil sredstva za domove in izločil
               sredstva za pomoč na domu, kar seveda bi lahko nazadnje pripeljalo do neobvladljivih
               ...<stage>/Opozorilni znak za konec razprave./</stage>... problemov, glede na to, da se število
               starejših strmo povečuje in hkrati tudi problematika na tem področju. Je pa to samo
               ena stvar in prav je, da pač vsi vedo, kaj je res v tem smislu in to... <stage>/Izključen
               mikrofon./</stage></p>
            </sp>
            <sp xml:id="SDZ4-Izredna-24-2006-12-01.sp156">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Bojan Starman. <stage>(Ga ni.)</stage> Besedo ima poslanec Stane Pajk.
               <stage>(Ga ni.)</stage> Besedo ima poslanec Jožef Tanko. Izvolite.</p>
            </sp>
            <sp xml:id="SDZ4-Izredna-24-2006-12-01.sp157">

               <speaker>JOŽEF TANKO:</speaker>

               <p>Sam bi rad še enkrat poudaril, da je bila današnja razprava, predvsem kar zadeva
               opozicije, nekako dvolična. Dejstvo je, da so rezultati te Vlade zelo dobri, da je
               bila izvedena vrsta sprememb, vrsta administrativnih ukrepov. In tako kot se je v
               Franciji zgodilo, da so poslali Meraga v pokoj, tako je tudi ta Vlada poslala enega
               Miraga nekam in prihranila državljanom kakšne 3 milijarde, 4 milijarde letno. Skratka
               vse te razprave o rezultatih, ki ste jih govorili, so bile pravzaprav nespodobne. Je
               pa dejstvo, da je odgovornost predsednika Vlade, da predlaga spremembo na mestu
               ministra, če on tako oceni in predsednik Vlade je tako ocenil. In upam, da bomo ta
               predlog potem tudi izglasovali.</p>
            </sp>
            <sp xml:id="SDZ4-Izredna-24-2006-12-01.sp158">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Cveta Zalokar Oražem. Izvolite.</p>
            </sp>
            <sp xml:id="SDZ4-Izredna-24-2006-12-01.sp159">

               <speaker>CVETKA ZALOKAR ORAŽEM:</speaker>

               <p>Hvala lepa. Najprej moram reči, da v poslanski skupini LDS smo danes izrekli zelo
               zelo veliko kritik na račun dela ministra Drobniča. Res pa je, da smo občutili veliko
               nelagodje tako pri predsedniku Janši kot tudi pri vas. In to je jasno, kajti vsi in
               tudi slovenska javnost vidimo, da perete na očeh javnosti umazano perilo, in
               nelagodje je jasno. Sem pa vesela, da se je vrnil gospod Janša, ki je prej v svoji
               razpravi pravzaprav iskal krivce za razpihovanje romskega vprašanja vse povsod in
               upam, da je bral danes tudi slovenske časopise in v enem od teh kolumn piše:
               <q>"...Dejstvo je, da je gospod Janez Janša ves čas svojega sedenja v opoziciji vztrajno
               manipuliral z najnižjimi čustvenimi legami in nacionalistično ideologijo. Spomnimo se
               samo epopeje o izbrisanih in njegovih besed pred parlamentom, ko je sprejel prve
               protestnike proti Romom, ki niso bili nič drugega kot začetki današnji vaških straž.
               Sedaj ko je na oblasti, seveda skuša menjati dlako. Prepozno. Kje pa se je v tem času
               spremenila oblast in sledi pobiranja sadov dolgotrajnega opozicijskega garanja, sedaj
               pač imate."</q></p>
            </sp>
            <sp xml:id="SDZ4-Izredna-24-2006-12-01.sp160">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Rudolf Petan.</p>
            </sp>
            <sp xml:id="SDZ4-Izredna-24-2006-12-01.sp161">

               <speaker>RUDOLF PETAN:</speaker>

               <p>Hvala za besedo. Kaj pa je tebe treba bilo, je zapisal naš poet. Govori o otrocih,
               seveda otroci pa spadajo tudi v področje ministrstva, o katerem danes govorimo in o
               ministru. Ampak jaz bi ta izraz uporabil za to današnjo razpravo, ker menim, da je
               res ni bilo treba in tudi jaz se nagibam k temu, kar je že povedal moj kolega, da če
               bi imeli drugačno zakonodajo glede imenovanja Vlade in pa potem tudi glede obratnega
               postopka, da verjetno tega ne bi bilo. To bom pa podkrepil s tem, da če ta seja res
               ne bi bila potrebna, da ni bila potrebna, potem ne bi na tej seji govorili o
               marsičem, kar mogoče na to sejo in ta resor tudi ne spada. In ker se je zelo veliko
               govorilo o problemih, predvsem o Romih, sem tudi sam presenečen nad tem, da se je vse
               to nabralo ravno v tem trenutku, tako tisti župani, ki pozivajo na barikade in s tem
               delajo probleme doma, kot tisti, ki z avtobusi potujejo po Evropi in blatijo
               Slovenijo in se s tem tudi hvalijo pred kamerami. In če nič drugega, potem je bila ta
               razprava koristna vsaj v tem, da tisti, ki mogoče te oddaje niste videli, kako so
               nekateri veseli, ko se Slovenijo blati, ste bili mogoče sedaj opozorjeni od tistih,
               ki smo vas na to opozarjali. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp162">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Alojz Sok.</p>
            </sp>
            <sp xml:id="SDZ4-Izredna-24-2006-12-01.sp163">

               <speaker>ALOJZ SOK:</speaker>

               <p>Hvala lepa. Če dam kot poslanec tej dolgi razpravi piko na i z naše poslanske strani,
               torej, ni res, da bi socialna država razpadala, nasprotno, celo močnejša je. Tudi kar
               se tiče pravne varnosti v tej državi, je vedno boljša, kar dokazuje zmanjševanje
               sodnih zaostankov. In na tem mestu bi vam rad v imenu poslanske skupine Nove
               Slovenije povedal, da vam, opoziciji, tega veselja ne glede na rezultat današnjega
               glasovanja, da bi ta vladna koalicija zaradi odstavitve ministra razpadla, zagotovo
               ne bomo naredili. Mi bomo ostali del te vladne koalicije in to, čemur smo se
               zavezali, izvrševali še naprej, tudi po današnjem dnevu. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp164">

               <speaker>PODPREDSEDNIK SAŠO PEČE:</speaker>

               <p>Hvala vam. Prosim za mir v dvorani. Besedo ima predsednik Vlade, gospod Janez Janša.
               Izvolite.</p>
            </sp>
            <sp xml:id="SDZ4-Izredna-24-2006-12-01.sp165">

               <speaker>JANEZ JANŠA:</speaker>

               <p>Lep pozdrav vsem skupaj, gospodu Školču še posebej! Mislim, da sem bil jaz v tej
               dvorani v zadnjih dveh letih, primerljivo gledano, bistveno dalj časa kot pa vsi
               predsedniki Liberalne demokracije v funkciji predsednikov Vlad v prejšnjih mandatih,
               in nimam nobenih problemov s tem, da odgovarjam na ta vprašanja.</p>
               <p>Kar se tiče nekaterih navedb, ki so bile zdaj podane s strani nekaterih poslancev
               opozicije, niti nima smisla, ne bi se rad spuščal na isto raven, ne na osebno, ne na
               gostilniško. Jaz verjamem, da prav pride takšna tema. Ideološke teme so bile vedno
               tiste, ki so omogočale lepe ali pa sijajne volilne rezultate nekaterim političnim
               strankam v zadnjih dvanajstih letih, iz tega smo se veliko naučili. Ne razumem pa, da
               se včeraj in danes koncentrira tolikšna negativna energija na nekih točkah, ki ne
               bodo prinesle ničesar. Predlagam, da nekaj te energije še prihranite za naslednji dve
               leti, šest ali pa dvanajst; mislim, da bo še dolga.</p>
            </sp>
            <sp xml:id="SDZ4-Izredna-24-2006-12-01.sp166">

               <speaker>PODPREDSEDNIK SAŠO PEČE:</speaker>

               <p>Hvala. S tem zaključujem razpravo.</p>
               <p>V skladu z 201. členom Poslovnika... <stage>/Oglašanje v dvorani./</stage> Proceduralno? Izvolite,
               kolega Školč.</p>
            </sp>
            <sp xml:id="SDZ4-Izredna-24-2006-12-01.sp167">

               <speaker>JOŽEF ŠKOLČ:</speaker>

               <p>Hvala lepa. Torej, gospod Drobnič je na začetku seje med drugim, ko je pojasnjeval,
               zakaj je nezadovoljen s tem materialom, ki se tiče njegove razrešitve, odprl neko
               vprašanje s sledečim tekstom: <q>"Vsi državni uslužbenci in funkcionarji smo zavezani,
               da delamo v skladu z zakonom, odgovorno in vestno in po navodilih ljudem prijazne
               uprave,"</q> da ne citiram vsega, <q>"vem pa, da so v nekaterih primerih zelo vestni, saj
               obstajajo celo zapisniki neformalnih in tajnih pogovorov, ki so bili napisani z vso
               skrbnostjo, natančnostjo in vsemi potrebnimi sestavinami uradnega dokumenta."</q></p>
               <p>Kot sem sam razumel njegov govor in magnetogram, govori isto, se to ne nanaša na
               sestanke glede njegove razrešitve, čeravno je bilo kasneje nekaj tudi o znotraj
               koalicijski komunikaciji. Ta znotraj koalicijska komunikacija parlamenta zares
               pretirano ne zanima in mene tudi ne, če pač ne gre na škodo...</p>
            </sp>
            <sp xml:id="SDZ4-Izredna-24-2006-12-01.sp168">

               <speaker>PODPREDSEDNIK SAŠO PEČE:</speaker>

               <p>Gospod Školč, jaz sem dolžan poseči v vašo razpravo, izkoriščate možnost
               proceduralnega predloga. Ne bom vam dovolil, da nadaljujete. Kot sami veste, je imel
               minister pravico se prijaviti k besedi, te pravice ni izkoristil in nobeden izmed nas
               nima pravice od ministra Drobniča zahtevati kakršenkoli odgovor. To so pravila igre,
               ki so bila sprejeta v prejšnjem mandatu, potrjena v tem mandatu in se jih bomo
               držali. Razpravo pa seveda tudi zaključujem in vam jemljem besedo.</p>
               <p>Nadaljujemo. V skladu z 201. členom Poslovnika dajem na glasovanje naslednji predlog
               sklepa: <q>"Magister Janez Drobnič se razreši s funkcije ministra za delo, družino in
               socialne zadeve. Na podlagi 115. člena Ustave Republike Slovenije opravlja tekoče
               posle do imenovanja novega ministra."</q> Obrazložitev glasu. Prosim za prijave v imenu
               poslanskih skupin. Izvolite, prosim. Obrazložitev v imenu poslanske skupine. Poslanec
               Anton Rop, izvolite.</p>
            </sp>
            <sp xml:id="SDZ4-Izredna-24-2006-12-01.sp169">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Dovolite, da v imenu poslanskega kluba LDS
               poskušam narediti nekaj zaključkov.</p>
               <p>Danes smo tukaj poslušali zopet eno dolgo diskusijo o tem, kako in na kakšen način
               Vlada, aktualna Vlada funkcionira. Katera so pravzaprav temeljna spoznanja, zelo
               zanimivo. Danes smo slišali od predsednika Vlade, da se v Sloveniji nič nenavadnega
               ne dogaja, da je situacija urejena, da pravna država funkcionira. Jaz sicer ne vem,
               za katero državo je mislil aktualni predsednik Vlade, jaz tega občutka nimam. Nimam
               občutka, ko se odpre Dnevnik, ko se odpre televizijo, ko gledamo, kako vsak dan se
               dogaja tisto, kar se dogaja na različnih lokacijah v Sloveniji, ko policija pretepa
               slovenske državljane, ko se nam vzpostavljajo vaške straže. Ne vem, če je prejšnja
               Vlada imela kaj s tem vaškimi stražami, v našem času jih, moram reči, ni bilo. Bile
               so v času druge svetovne vojne, sedaj jih spet imamo, tako da jaz bi bolj povedal, da
               gre v tem premeru za tako imenovani <q>"Realitatverlust"</q>. Očitno je predsednik Vlade
               zbolel za tako imenovano bolezen <q>"izgubo občutka za realnost"</q> tudi kar se tiče
               problemov, ki jih ima Slovenija v tujini. Za to niso krivi novinarji, za to niso
               krivi tisti, ki pišejo, ne domači ne tuji novinarji, ampak tisti, ki ustvarjajo to
               ozračje v Sloveniji in ki so odgovorni za funkcioniranje te države.</p>
               <p>Sicer pa naj povem, da nas v poslanski skupini samo še utrjuje v našem prepričanju,
               ki smo ga danes tukaj predstavili, da smo imeli prav, ko smo trdili, da se po tej
               odstavitvi ne bo zgodilo nič. Predsednik Vlade je rekel, da se Vlada ne odpoveduje
               sprejetim zakonom, tako je rekel tudi šef poslanske skupine. Če bo ostalo vse enako,
               zakaj pa potem odstavljate ministra za delo, družino in socialne zadeve? Vse zakone
               boste pustili, vse, kar je bilo sprejeto, je v redu, ampak minister pa ni v redu.
               Očitno ne zaradi tega, ker je delal, ampak zaradi tega, ker želite predstaviti pred
               javnostjo. Torej še enkrat, v poslanskem klubu LDS smo prepričani, da je politika
               Vlade na tem področju slaba, da je neustrezna, ne podpiramo ne politike ministra
               Drobniča, ne politike Vlade, ne politike predsednika Vlade Janeza Janše. Zato smo se
               odločili, da ne bomo glasovali proti njegovi razrešitvi. Hvala.</p>
            </sp>
            <sp xml:id="SDZ4-Izredna-24-2006-12-01.sp170">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Aurelio Juri v smislu predstavitve stališč.</p>
            </sp>
            <sp xml:id="SDZ4-Izredna-24-2006-12-01.sp171">

               <speaker>AURELIO JURI:</speaker>

               <p>V imenu poslanske skupine. Kljub temu, da predlagatelj razrešitve nas ne spodbuja k
               temu, da bi podprli njegov predlog, naj bi danes oblikoval; in vidi se po vsej tej
               razpravi, da potrebuje neko partnerstvo za odstrel. Napadel je, kritiziral je tudi
               našo stranko. Kljub temu mi v skušnjave, ki so pri tem nastajale, ne bomo padli, ne
               bomo tem skušnjavam podlegli in se bomo držali naše lastne suverene ocene na račun
               dela ministra Drobniča. Naša največja zamera zadeva njegovo nesposobnost in
               konfliktnost pri socialnem dialogu in pri utrjevanju socialnega partnerstva. Ko bi
               prišlo do interpelacije, ki je bila že napovedana, bi z lahkoto in brez težav podprli
               njegovo razrešitev. No, predsednik Vlade je prehitel interpelacijo, vložil je
               predlog, da se ministra Drobniča razreši, in nam prihranili tovrstno sejo. Naša ocena
               ostaja takšna, kot smo jo najavili na začetku te razprave. Ponavljam, skušnjave, ki
               so se pojavile, nas ne prizadenejo, iz tega naslova bomo glasovali za predlog, da se
               ministra Drobniča razreši. Hvala.</p>
            </sp>
            <sp xml:id="SDZ4-Izredna-24-2006-12-01.sp172">

               <speaker>PODPREDSEDNIK SAŠO PEČE:</speaker>

               <p>Hvala. Odpiram postopek za prijavo obrazložitve glasu poslank in poslancev. Izvolite,
               prosim. Hvala. Besedo ima poslanec Janko Veber, izvolite, prosim.</p>
            </sp>
            <sp xml:id="SDZ4-Izredna-24-2006-12-01.sp173">

               <speaker>JANKO VEBER:</speaker>

               <p>Hvala za besedo. Že prej sem prosil za proceduralno, pa ste me spregledali, ker sem
               želel dejansko tudi dati odgovor gospodu Grimsu, ki me je imenoval v prejšnji
               razpravi, ampak ne bom šel zdaj v to smer in izkoriščal ta inštitut obrazložitve
               glasu. Želim povedati, da ravnanje Vlade, ki je bilo zaznano v zadnjem obdobju,
               zagotovo nima podpore na Kočevskem, ker se počutijo vsi ogrožene že v tistem
               trenutku, ko zagledamo policijsko vozilo v gibanju. To je nekaj, kar zagotovo ni
               dobro, in v veliki meri je tudi minister Drobnič, ker ni odreagiral na dejstvo, da
               imamo v Občini Kočevje že 526 Romov, in opozoril Vlado, naj tega problema ne rešuje
               na tako nekontroliran oziroma izjemno kontroliran način, skozi vojaško akcijo v
               policijskih enotah, da preselijo to družino na Kočevsko. Sam sem se odločil, da
               stopim skupaj s krajani in poskušamo vzpostaviti dialog z Vlado. Tega ni bilo. Pač
               nisem ubral te poti, kot jo je kolega Tanko, ki se je skril pred tem problemom.
               Probleme želimo reševati in upam, da bo tudi ta razrešitev opozorila na te probleme,
               da se pogovarjamo, da z dialogom rešujemo te probleme. Hvala.</p>
            </sp>
            <sp xml:id="SDZ4-Izredna-24-2006-12-01.sp174">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Aleš Gulič. Izvolite, prosim.</p>
            </sp>
            <sp xml:id="SDZ4-Izredna-24-2006-12-01.sp175">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi! Ko je gospod predsednik Vlade
               prej govoril o negativni energiji, ki je v tem prostoru, me je kar malo zaskrbelo.
               No, potem sem videl, da gleda samo poslance svoje in najbližje koalicijske stranke,
               tako da sem nehal imeti slabo vest.</p>
               <p>Seveda sem za negativno oceno Vladi, predsedniku Vlade, koaliciji, kajti predlog o
               razrešitvi ministra je pravzaprav negativna ocena, ocena lastne podobe. Ampak vseeno
               se mi gnusi način, kako se je to začelo - z ultimatom, grdo delati s človekom. In
               zaradi tega boste pač tole godljo, ki ste si jo zakuhali sami, tudi razdelili sami in
               pojedli sami. Hvala lepa.</p>
            </sp>
            <sp xml:id="SDZ4-Izredna-24-2006-12-01.sp176">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Anton Anderlič. Izvolite.</p>
            </sp>
            <sp xml:id="SDZ4-Izredna-24-2006-12-01.sp177">

               <speaker>ANTON ANDERLIČ:</speaker>

               <p>Verjamem, da bi poslancem koalicije in predsedniku Vlade bolj odgovarjalo, če bi
               takrat, ko so imeli možnost, tudi sam predsednik Vlade, glasovali za to, da bi
               spremenili Ustavo, ne pa zakona, ki določa postopek za imenovanje ministrov. Pač tega
               niste hoteli storiti in sedaj morate biti vsaj toliko korektni do tega zbora, da mu
               priznate vlogo, ki jo po Ustavi ima, da razpravlja in glasuje o vaših predlogih ali
               če jih pripravijo sami. Zadeva je mogoče resda tragikomična danes, da zgleda, kot da
               podpiramo Vlado, če govorimo o tem, da je treba ministra zamenjati. Sam si ne delam
               iluzij, da nobene poteze ne minister Drobnič ne drugi ministri, ki so se mi,
               mimogrede, že kdaj zaupali v teh dveh letih, ne morejo storiti, če ne dobijo najprej
               dovoljenja predsednika ali pa koga, ki prenese sporočilo predsednika v kabinet
               določenega ministra pa tudi seveda ministrice. Enako, kot sem diskutiral v razpravi,
               menim tudi sedaj: Drobnič je na mestu, ki ga zaseda, napaka, bila je že vnaprej znana
               njegova politika in on seveda ni mogel nastopati drugače, kot je; le radikaliziral je
               tisto, kar je lahko kot operativec izvajal, glede na to, kar je zagovarjal kot
               parlamentarec prej v štirih letih.</p>
               <p>In zaradi tega prepričanja je potrebno in zaradi svoje vesti bom predlog za
               razrešitev podprl, ker mislim, da bi se moralo to zgoditi že prej.</p>
            </sp>
            <sp xml:id="SDZ4-Izredna-24-2006-12-01.sp178">

               <speaker>PODPREDSEDNIK SAŠO PEČE:</speaker>

               <p>Hvala. Je še želja po obrazložitvi? Ponovno odpiramo krog razpravljavcev. Izvolite.
               Besedo ima poslanec Bojan Kontič.</p>
            </sp>
            <sp xml:id="SDZ4-Izredna-24-2006-12-01.sp179">

               <speaker>BOJAN KONTIČ:</speaker>

               <p>Hvala lepa, gospod podpredsednik. Kot sem že v razpravi dopoldan povedal, bom
               vsekakor podprl predlog za razrešitev ministra Drobniča, pa ne zato, ker je to
               predlagal predsednik Vlade, gospod Janez Janša. On nosi del soodgovornosti za
               delovanje tega ministrstva, nosi del soodgovornosti tudi zaradi tega, ker je ugotovil
               že februarja, da minister slabo opravlja delo, pa ga do meseca novembra ni predlagal
               v razrešitev. Predlagal je šele sedaj, ko je bila napovedana interpelacija s strani
               Slovenske nacionalne stranke.</p>
               <p>Razrešitev bom podprl zaradi tega, ker si je minister v času svojega ministrovanja
               povsem po svoje razlagal socialni dialog, razlagal na ultimativen način: ali se boste
               pogovarjali in sprejeli rezultate - takšne, kot jih želim jaz, ali pa tega pogovora
               ne bo in bomo v Državnem zboru s koalicijo, ki deluje kot naoljen valjar, storili
               vse, kar se dogovorimo izven parlamenta. Dialog je zastal. Jaz sem prepričan ali pa
               vsaj upam, da se bo po današnjem dnevu tudi nadaljeval. To je obljubil tudi
               predsednik Vlade, ko se je pogovarjal s predstavniki sindikatov, vendar počakajmo na
               jutri. Na slepo pač tej Vladi ne gre več verjeti. Jaz podpiram torej razrešitev
               ministra Drobniča zaradi tega, ker ni spoštoval socialnega dialoga, socialnega
               partnerstva. Veliko truda, veliko časa je bilo vloženega v preteklem mandatu, v
               preteklih letih v to, da se je ta sporazum oblikoval. Danes tega sporazuma ni več in
               čas je za zamenjavo.</p>
            </sp>
            <sp xml:id="SDZ4-Izredna-24-2006-12-01.sp180">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Srečko Prijatelj.</p>
            </sp>
            <sp xml:id="SDZ4-Izredna-24-2006-12-01.sp181">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči! Spoštovani predsednik Vlade, ministri! Posledice
               slabega dela, malomarnega dela in seveda tudi neodgovornega dela ministra Drobniča
               bodo vidne v prihodnosti. S tem bo imela Vlada še opravka in verjamem, da se boste
               morali, spoštovani premier, še braniti zaradi tega, ker zadeve se bodo še eskalirale
               na tem področju. Zakaj bom z veseljem podprl ta predlog, ki je vaš. Jaz bi želel, da
               bi do interpelacije prišlo po naravni poti. Ravnali ste modro in na nek način ste nas
               prehiteli, ker spoštovani gospod minister, za sedaj še minister, ni videl socialnih
               zahtev, ni videl 100.000 nezaposlenih, ni videl 40.000 lačnih in v bistvu na robu
               preživetja, ki se borijo za vsak dan, Slovencev in Slovenk, seveda po krivdi države
               obolelih s smrtonosno boleznijo. Tudi te je prezrl in med njimi so tudi otroci. Ni
               spoštoval tradicije in ustavne pravice Slovenije, ki je zapisana, da Slovenija
               temelji na antifašizmu, zagovarjal je celo kolaboracijo in tudi namenjal proračunska
               sredstva za tiste, ki so v odločilnih trenutkih obrnili hrbet svojemu lastnemu
               narodu, in nekateri med vami ste tudi to podpirali. In nenazadnje zaradi tega, ker je
               povzročal tudi materialno škodo in iz svoje malomarnosti, verjamem, tudi dostikrat
               kršil zakon, Ustavo in z zakonom določene naloge, zasluži zamenjavo že prej. To je,
               kot sem že prej dejal, mnogo mnogo prepozno in posledice, ki so danes samo nakazane,
               bodo jutri jasno vidne. Jaz bi želel vas vprašati, spoštovani premier, če bo gospod
               minister kasneje tudi materialno odgovarjal za škodo, ki bo nastala iz tega njegovega
               malomarnega in nevestnega dela. To bi želel vedeti.</p>
            </sp>
            <sp xml:id="SDZ4-Izredna-24-2006-12-01.sp182">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Jožef Školč.</p>
            </sp>
            <sp xml:id="SDZ4-Izredna-24-2006-12-01.sp183">

               <speaker>JOŽEF ŠKOLČ:</speaker>

               <p>Hvala lepa. Gospod predsednik! Jaz se veselim minute, ko gospod Drobnič ne bo več
               minister za delo itn. Včeraj in prejšnji dan smo poslušali, ko smo razpravljali o
               gospodu Simonitiju, da si nismo izbrali pravega. Res je, opustošenje v posameznih
               resorjih je še večje. Recimo na kmetijstvu, recimo na zunanjih zadevah in tudi na
               notranjih zadevah. Gospod predsednik! Jaz vam vnaprej obljubljam, če boste predlagali
               te tri ministre za razrešitev, da jih bom z veseljem in brez razprave podprl, da
               odidejo iz te dvorane.</p>
            </sp>
            <sp xml:id="SDZ4-Izredna-24-2006-12-01.sp184">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Jože Tanko. Izvolite.</p>
            </sp>
            <sp xml:id="SDZ4-Izredna-24-2006-12-01.sp185">

               <speaker>JOŽE TANKO:</speaker>

               <p>Hvala za besedo. Ni neopazno, da v delu Državnega zbora vlada popolna erozija etičnih
               in moralnih načel, da vladajo pozivi k nespoštovanju ustavnih in zakonskih norm in da
               nekateri, ki imajo toliko varovanja pravne države in pozivov k enakim možnostim, da
               sprejemajo tako rasistične ukrepe in pa tudi sprejmejo tako rasistične sklepe. Moram
               reči, da sem izredno razočaran nad kolegom, ki me je tukaj imenoval, sam pa enostavno
               ne poskrbi, da bi se varovala pravna država in ustavna načela in da se ne bi
               sprejemali rasistični ukrepi že samo ob tem, ko je neka komisija prišla pogledati
               eventualno možno lokacijo za naselitev ene od romskih skupin.</p>
               <p>Pričakujem, da bo kolegica Potrata v čim krajšem času sklicala Komisijo za peticije
               in enake možnosti, da bo obvestila evropskega komisarja za človekove pravice, da bo
               obvestila evropskega varuha človekovih pravic, da bo povabila na sejo gospoda Hanžka
               in kandidata za varuhe človekovih pravic v Sloveniji, da se boste odzvali tako v
               poslanski skupini, predsednik poslanske skupine in tudi predsednik stranke. Skratka,
               pričakujemo od vas, ker ste tako načelni do vseh drobnih problemov, da boste tudi
               tukaj pravilno odreagirali. Jaz mislim, da je problem, ki ga je povzročil vaš kolega
               Veber, bistveno hujši od zakonskega pregleda mednožja, pa ni nihče nad tem
               odreagiral.</p>
            </sp>
            <sp xml:id="SDZ4-Izredna-24-2006-12-01.sp186">

               <speaker>PODPREDSEDNIK SAŠO PEČE:</speaker>

               <p>Verjetno ni v interesu nobene poslanke, nobenega poslanca, niti predstavnikom Vlade,
               da sejo Državnega zbora prekinem za pol ure. Ne bom dal postopkovnega, kolega Tanko
               je izrazil svoje prepričanje in če se hočete prepirati z njegovim prepričanjem,
               opravljajte to v svojem prostem času. Sprašujem pa vas, želi še kdo obrazložiti svoj
               glas? Kolega Lahovnik, imate besedo, izvolite.</p>
            </sp>
            <sp xml:id="SDZ4-Izredna-24-2006-12-01.sp187">

               <speaker>DR. MATEJ LAHOVNIK:</speaker>

               <p>Hvala lepa. Spoštovani, če ocenjujemo delo ministra Drobniča, potem je treba biti
               objektiven in priznati, da v celoti seveda ni bilo slabo. Bili so neki pozitivni
               ukrepi ali nameni, ampak kot pravijo: z dobrimi nameni je večkrat tlakovana pot v
               pekel. Reforma trga dela je potrebna, tudi nekatere reforme socialnih transferjev ki
               so napovedane, enotna kartica socialnih transferjev, so lahko ukrepi, ki so pozitivni
               in kar se tega tiče, vsaj energijo, neko reforno, ministru Drobniču je treba
               priznati. Dejstvo pa je, da je bil pri svojem delu, vodenju resorja nedosleden, da je
               že na začetku svojega mandata povzročil z enim ukrepom popolno indeksacijo socialnih
               transferjev, ki je izrazito problematična, ki je bil korak v povsem nasprotni smeri,
               kot pa so vsi reformni ukrepi ostalih držav Evropske unije. Je seveda težko, če na
               eni strani imamo 100% indeksacijo pokojnin s plačami, na drugi strani zategovati
               potem pri socialnih pomočeh, pri delavcih, pri prevozih na delo; skratka, tukaj je
               izgubil že na začetku rdečo nit. In dejstvo je, če bi govoril o minusih, so največji
               minusi vodenje socialnega dialoga, ki ni bilo ustrezno, da se tukaj ni pokazal niti
               kot strpen, da ni pokazal sposobnosti usmerjanja in koordinacije pri socialnem
               dialogu in predvsem da je pokazal precejšnjo mero nestrpnosti. Minister za delo,
               družino in socialne zadeve mora biti strpen in toleranten tudi do manjšin, tudi do
               tako imenovanih marginalnih skupin in moram reči, da predsednik Vlade je decembra
               2005 povedal nekaj, kar sem ocenil kot pogumno in pošteno gesto, ko je dejal,
               <q>"obstajajo resorji, kjer posli bolj vodijo ministre, kot pa ministri posle"</q>. Iz tega
               vidika seveda pričakujem tudi nadaljnjo rekonstrukcijo Vlade in ker verjamem, da je
               to začetek, bom seveda ta ukrep, to nezaupnico ministru tudi...<stage>/Izklop
               mikrofona./</stage>..</p>
            </sp>
            <sp xml:id="SDZ4-Izredna-24-2006-12-01.sp188">

               <speaker>PODPREDSEDNIK SAŠO PEČE:</speaker>

               <p>Hvala. Lahko preidemo na odločanje. Še en krog obrazložitve glasu. Prosim za prijavo.
               Besedo ima poslanka Barbara Žgajner Tavš.</p>
            </sp>
            <sp xml:id="SDZ4-Izredna-24-2006-12-01.sp189">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz na začetku vnovič poudarjam, da bom podprla razrešitev ministra
               Janeza Drobniča.</p>
               <p>Predsednik Vlade Janez Janša je danes pravzaprav sam priznal, da je politika Vlade na
               tem področju v preteklih dveh letih slaba, oziroma da se je pokazalo, da je bila
               politika nepravilna.</p>
               <p>Spoštovani predsednik Vlade, nosite, roko na srce, del odgovornosti, pomemben del
               odgovornosti za to slabo, neusklajeno, škodljivo politiko na področju širše socialne
               politike in večno skrivati se za <q>"žrtvenim jagnjem"</q> pač ne bo mogoče.</p>
               <p>Glede na to, da je Slovenska nacionalna stranka res napovedala in pristopila k
               pisanju interpelacije zoper ministra za delo, družino in socialne zadeve, kajti
               nepravilnosti, slabega dela v preteklih dveh letih se je nabralo za več kot
               toliko.</p>
               <p>Glede na to, da so se v javnosti pojavljala ugibanja, da je Slovenska nacionalna
               stranka pristopila k pisanju interpelacije ob podpri oziroma po navodilih predsednika
               Vlade na tem mestu demantiram vsakršna tovrstna ugibanja in tudi pojasnjujem, da pač
               predsednik Vlade na to področje nima svojega političnega vpliva. Sem pa vesela in z
               veseljem vnovič poudarjam, da bom podprla, z veseljem podprla predlog za razrešitev
               ministra Drobniča.</p>
            </sp>
            <sp xml:id="SDZ4-Izredna-24-2006-12-01.sp190">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Majda Potrata. Izvolite.</p>
            </sp>
            <sp xml:id="SDZ4-Izredna-24-2006-12-01.sp191">

               <speaker>MAG. MAJDA POTRATA:</speaker>

               <p>Hvala za besedo. Spoštovani gospod minister Drobnič, jaz sem vam že povedala, da bom
               podprla predlog za vašo razrešitev, ampak to iz pobud, ki izhajajo iz mojih pogledov
               na vaše delo, žal pa pri tem obžalujem, da se z vašim odhodom politika Ministrstva za
               delo, družino in socialne zadeve verjetno ne bo tako zelo spremenila, da bi šla v
               smeri socialne pravičnosti, tako kot je v lizbonski strategiji tudi napisano.</p>
               <p>Meni ni potrebno poslušati prišepetovalcev, ki mi nalagajo, kaj moram narediti. Če je
               to navada v kakšni drugi poslanski skupini, če je sprejemanje ukazov nekaj, s čemer
               se drugi lahko sprijaznijo; v poslanski skupini in v stranki Socialnih demokratov
               vsak odgovarja za svoje ravnanje in ravna po svojem prepričanju. Zato bi pričakovala,
               da bi, ker iz te stranke prihaja tudi predsednik Državnega zbora, ob mojih večkratnih
               prošnjah, naj bo Poslovnik spoštovan, poskrbeli tudi tisti, ki sedaj vodijo sejo, da
               bi obrazložitev glasu ostala obrazložitev glasu, ne pa osebni napad na tistega, ki se
               ne more braniti in sploh ni bil predmet obravnave te seje. Hvala. </p>
            </sp>
            <sp xml:id="SDZ4-Izredna-24-2006-12-01.sp192">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Milan Cvikl. Izvolite.</p>
            </sp>
            <sp xml:id="SDZ4-Izredna-24-2006-12-01.sp193">

               <speaker>MAG. MILAN M. CVIKL:</speaker>

               <p>Pred enim letom in devetimi meseci je gospod Janez na svoji prvi tiskovni konferenci
               povedal, da je prvi cilj Vlade Republike Slovenije - gospod Janez Janša je to rekel -
               povečevanje rodnosti v Sloveniji. Leto kasneje je pisal gospodu ministru, da ni
               zadovoljen z njegovim delom. Devet mesecev kasneje je prišel v Državni zbor in
               povedal, da ga je treba razrešiti. V nedeljo bosta dve leti, odkar smo tu zaprisegli
               novo Vlado. Kaj ste v dveh letih naredili? Naredili ste predvsem zelo veliko <q>"piar"</q>
               akcij in precejšnjo zmedo v slovenski državi. Gospod minister Janez Drobnič, še
               minister, je kriv samo v toliko, da je okvir gospodarskih in socialnih reform vzel
               preveč resno. Vendar Vlada Republike Slovenije, ki jo vodi gospod Janez Janša, je vse
               njegove zakone soglasno sprejemala, vladajoča koalicija je vse njegove zakone tu
               potrjevala, v nasprotju z vrsto amandmajev, ki smo jim mi nasprotovali. In sedaj, ker
               imajo ti zakoni negativne učinke, je bilo treba najti žrtev - in to je gospod Janez.
               Obžalujem, da to ni prvi Janez te Vlade. Hvala.</p>
            </sp>
            <sp xml:id="SDZ4-Izredna-24-2006-12-01.sp194">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Ljubo Germič. Izvolite, prosim.</p>
            </sp>
            <sp xml:id="SDZ4-Izredna-24-2006-12-01.sp195">

               <speaker>LJUBO GERMIČ:</speaker>

               <p>Hvala za besedo. Sam bom podprl razrešitev ministra Drobniča iz razlogov, ki sem jih
               navedel že v diskusiji. Ko govorimo o tem, da je gospod Drobnič slabo vodil socialni
               dialog, se sprašujem, predsednik Vlade, ali pri tem ne čutite svoje odgovornosti,
               kajti v javnosti ste prav vi dajali tiste zglede, da ta dialog ni bil temeljiteje
               vzpostavljen. Seveda tu zdaj, glede na to, da pravite, da tega socialnega dialoga ni
               bilo, in postavljate ministra Drobniča kot glavnega krivca, boste, predsednik Vlade,
               gospod Janša, imeli že v kratkem priložnost, da dokažete, ko bomo glasovali o vetu na
               azbestni zakon, da so se razmere res spremenile in da boste prisluhnili tistim, ki
               jih ta zakon najbolj tangira. Po drugi strani bi pa rad omenil samo še to. Ko ste
               danes govorili o tem, da je minister Drobnič predstavil strategijo za povečanje
               rodnosti, ki nima podpore ne pri vas ne v Vladi, bi vas samo spomnil, gospod
               predsednik, ali ne poznate njegovih stališč, kako se je izražal glede Zakona o
               oploditvi z biomedicinsko pomočjo, da naj ne razumemo, da ravna kot rasist, ampak da
               bi lahko takšen zakon pomenil, da bi se lahko uvozilo seme kakšne druge rase, ki bi
               se tu razširila. Ko govorimo o tem, kako spodbujati rojstva, ko govorimo o tem, če
               hočejo mladi imeti otroke, po gospodu Drobniču jim je treba pomagati in naj gre pri
               tem za vzrejanje davkoplačevalcev. To so njegove besede, ki same po sebi govorijo o
               tem. In me, gospod predsednik, čudi, da poskušate danes, ko ocenjujete to strategijo
               o pospeševanju rojstev, naprtiti vse samo njemu, kajti vi ste ga postavili za
               ministra in če niste vedeli za ta njegova stališča, ste prav gotovo že takrat
               naredili napako.</p>
            </sp>
            <sp xml:id="SDZ4-Izredna-24-2006-12-01.sp196">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanka Majda Širca. Izvolite.</p>
            </sp>
            <sp xml:id="SDZ4-Izredna-24-2006-12-01.sp197">

               <speaker>MAJDA ŠIRCA:</speaker>

               <p>Jaz sem tudi imela zmeraj probleme s politiko gospoda Janeza Drobniča in Janeza Janše
               pri vprašanju dela, družine in tako naprej. Skratka, kritična sem bila do dela
               ministra Drobniča v trenutku, ko Janez Janša, predsednik Vlade ni bil kritičen do
               njega. Kajti ko je bil povprašan, kako bo ravnal s svojimi ministri in kako ocenjuje
               njihovo delo, je vedno dejal, ko bo opazil, da delajo slabo, jih bo odstavil. Ko je
               opazil, da dela gospod Drobnič slabo, je prišel v novembru s tem predlogom. Ampak
               novembra je povedal, da je minister Drobnič delal slabo že marca. In sedaj se
               sprašujemo, zakaj ni te ocene dal že prej. Ampak v novembru se je zgodila strategija,
               kjer so javnomnenjske raziskave pokazale, da je več kot 70% ljudi menilo, da se ne
               strinja z njo. Ampak ste bili, gospod Janša, povprašani, kaj menite o tej strategiji
               - ste rekli, da je samo osnutek. In če je samo osnutek, ki ga Vlada še ni
               obravnavala, se tak osnutek lahko da uskladiti. In tak osnutek bi lahko uskladil vaš
               minister za zdravje, ker tako ali tako danes je bilo rečeno, da to ni področje
               gospoda Drobniča. Skratka, tako nekonsistentni ste v tej razlagi, gospod Janez Janša,
               da ne razumem, ali gre za kakšno zaroto, ki smo jih pri vas vedno tako ali tako
               vajeni, vsaj teorij, ali gre za neka nesoglasja, ki meni, ker nisem dovolj posvečena
               tudi v neke tajne dokumente, niso jasni. In s tega vidika ni danes padla kredibilnost
               Drobniča, ki ga boste tudi brez mojega glasu podprli, ampak kredibilnost premierja -
               tudi danes, včeraj, danes, da o jutri ne govorimo.</p>
            </sp>
            <sp xml:id="SDZ4-Izredna-24-2006-12-01.sp198">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Rudolf Moge.</p>
            </sp>
            <sp xml:id="SDZ4-Izredna-24-2006-12-01.sp199">

               <speaker>RUDOLF MOGE:</speaker>

               <p>Hvala lepa, predsedujoči. Spoštovani gostje, poslanke in poslanci! Lep večer! Smo ob
               trenutku <q>"biti ali ne biti, to je sedaj vprašanje"</q>. In če ne biti, tedaj ne biti, kar
               pomeni, da bo gospod minister čez nekaj trenutkov postal poslanec Državnega
               zbora.</p>
               <p>Vi ste pravzaprav, minister, tragična figura. Po moji lastni oceni, kolikor ocenjujem
               delo Vlade, dosti pa sedim v tem parlamentu in tudi berem časopise, vi niste
               najšibkejši člen te Vlade. Lahko vam z rokava stresem še pet ministrov, ki so na
               zakonskem področju neprimerno slabše delali, ki so imeli še večje konflikte z ljudmi,
               pa dandanes niso predmet te obravnave. Ampak to je vaša stvar, znotraj Vlade in
               znotraj koalicije. Mislim, da je šibek člen Vlade ta, da se ne znajo pogovarjati
               znotraj sebe in znotraj uskladiti. Vi imate v Vladi na državne stroške v sekretarja,
               ki ureja razmerje znotraj koalicije, pogovarjali pa ste se, oprostite izrazu, kot
               neki fantalini, tudi prek medijev. Nihče kolegov ni ničesar videl in to kaže na
               šibkost oziroma slabost Vlade. Zamerim vam pa, gospod minister, da se niste znali
               pogovarjati, kar ima premier prav, z zainteresirano in s strokovno javnostjo; in po
               drugi strani, če upoštevam vaše delo, lahko ugotovim, da so nekatere zakonske
               rešitve, ki ste jih prinesli, take, da bodo prinesle, gorje ubogim. Niste znali tega
               prostora uravnotežiti. Zaradi tega bom podprl premierja in bom glasoval za vašo
               razrešitev.</p>
            </sp>
            <sp xml:id="SDZ4-Izredna-24-2006-12-01.sp200">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Aurelio Juri. Izvolite.</p>
            </sp>
            <sp xml:id="SDZ4-Izredna-24-2006-12-01.sp201">

               <speaker>AURELIO JURI:</speaker>

               <p>Hvala. Naj dodam k temu, kot sem že prej dejal, da bom glasoval za razrešitev
               ministra Drobniča tudi zavoljo njegove, če jo tako imenujem, partnerske
               neodgovornosti. Najbolje bi bilo, seveda ko je bil povabljen k temu, da odstopi, da
               bi preprosto odstopil in bi nam prihranil današnjo sejo. S tem, da ni sprejel tega
               poziva, je tudi začel neko nevarno igro s samo Vlado. Morda kot opozicijskega
               poslanca bi mene veselilo, da se Vlada maje, ampak če danes opozicijski poslanci bi
               glasovali proti razrešitvi, bi hudo škripalo. Mislim, da to ni odgovorno dejanje s
               strani nekega člena Vlade, ki naj poskrbi tudi za njeno stabilnost.</p>
               <p>Naj ob tej priliki še enkrat povem, ki govorimo in znova potegnemo na plano požar
               nestrpnosti, ki je zajel del Slovenije, da je ta požar, ko ga nekateri pripisujejo
               tudi naši stranki, požar, pri katerem vsi smo brezmadežni oziroma nismo brezmadežni.
               V vsaki stranki so odgovornosti, ampak ne pozabimo, da je ta požar v končni fazi
               nastal v Ivančni Gorici in se potem razširil tudi drugje. V Ivančni Gorici pa imate
               kolegi demokrati vašega župana. Hvala.</p>
            </sp>
            <sp xml:id="SDZ4-Izredna-24-2006-12-01.sp202">

               <speaker>PODPREDSEDNIK SAŠO PEČE:</speaker>

               <p>Hvala. Lahko zaključimo z obrazložitvijo. Hvala.</p>
               <p>Jaz bom še enkrat prebral predlog sklepa. Mag. Janez Drobnič se razreši s funkcije
               ministra za delo, družino in socialne zadeve na podlagi 115. člena Ustave Republike
               Slovenije, opravlja tekoče posle do imenovanja novega ministra. Glasujemo. Navzočih
               je 72 poslank in poslancev, za je glasovalo 59, proti 7.</p>
               <p><stage>(Za je glasovalo 59.)</stage> <stage>(Proti 7.)</stage></p>
               <p>Glede na izid glasovanja ugotavljam, da je mag. Janez Drobnič razrešen s funkcije
               ministra za delo, družino in socialne zadeve. Zahvaljujem se mu za njegovo dosedanje
               delo in mu želim vse najboljše v naprej.</p>
               <p>Ob tem pa poslanke in poslance obveščam, da me je predsednik Vlade, gospod Janez
               Janša, na podlagi drugega odstavka 234. člena Poslovnika Državnega zbora obvestil,
               citiram: <q>"V skladu z drugim odstavkom 234. člena Poslovnika Državnega zbora Republike
               Slovenije vas prosim, da obvestite Državni zbor Republike Slovenije, da bo funkcijo
               ministra za delo, družino in socialne zadeve namesto ministra, ki mu je prenehala
               funkcija z današnjo razrešitvijo, od 1.12. letošnjega leta, začasno opravljal mag.
               Andrej Vizjak, minister za gospodarstvo."</q></p>
               <p>Seje še nismo zaključili. Prosim, poslanke in poslanci, da zasedete nazaj svoje
               prostore, tudi predstavniki Vlade, minister Vizjak. Ob upoštevanju ravnokar
               sprejetega in navedenega Državni zbor ugotavlja, prvič, ker je bil mag. Janez Drobnič
               razrešen s funkcije ministra za delo, družino in socialne zadeve z današnjim dnem v
               skladu s 14. členom Zakona o poslancih ponovno opravlja funkcijo poslanca. Drugič. S
               tem v povezavi v skladu s 14. členom Zakona o poslancih preneha opravljati funkcijo
               poslanca mag. Franc Capuder, ki jo je opravljal namesto poslanca mag. Janeza Drobniča
               v času, ko je le-ta opravljal funkcijo ministra. Ob tem se mag. Capudru zahvaljujem
               za njegovo kvalitetno in učinkovito delo v okviru Državnega zbora. <stage>/Aplavz./</stage> Preden
               zaključim s to točko dnevnega reda in s 24. izredno sejo Državnega zbora, pa dovolite
               samo, da vas še obvestim. Zaradi konference Model evropskega parlamenta mladih, ki bo
               jutri v tej dvorani, vas prosim, da z miz v dvorani pospravite vsa gradiva. S tem pa,
               zaključujem 24. izredno sejo Državnega zbora Republike Slovenije.</p>
               <stage type="time">(Seja je bila končana 1. decembra 2006 ob 17.43.)</stage>
            </sp>
         </div>
      </body>
   </text>
</TEI>