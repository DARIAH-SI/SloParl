<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="Redna-02-2005-01-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|152AE391C98EDFB3C1256F9B0041E7B6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=152AE391C98EDFB3C1256F9B0041E7B6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-02-2005-01-25.DZ" n="02">
               <name>Redna</name>
               <date when="2005-01-25"/>
            </setting>
         </settingDesc>
         <particDesc>
            <listOrg>
               <org xml:id="Redna-02-2005-01-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 2. seje</stage>
            <stage type="date">(25. januar 2005)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 10.02 uri. </stage>


            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Dobro jutro, lep dan vsem skupaj! Kot vidite, smo vpeljali ne akademskih četrt, ampak
               parlamentarni dve. Upam, da ste danes vsi čili, zdravi in polni energije, kajti čaka
               nas naše temeljno delo, torej odločanje o zakonih, njihovih spremembah. Pester dan se
               obeta, od azbestnih izdelkov, romskih skupnosti, državnega sveta, varnosti v cestnem
               prometu in še bi lahko naštevali.</p>
               <p>Tako uradno pričenjam nadaljevanje 2. seje Državnega zbora Republike Slovenije.</p>
               <p>Obvestili so me, da so zadržani in se današnje seje ne morejo udeležiti naslednje
               kolegice poslanke in kolegi poslanci: gospod poslanec Anton Anderlič, gospod Jožef
               Jerovšek, gospa Darja Lavtižar Bebler, gospod Milan Petek, gospod Alojz Posedel,
               gospod Jakob Presečnik, gospod mag. Borut Sajovic od 13.30 ure dalje in gospod Matjaž
               Švagan.</p>
               <p>Prehajamo na <title>2. TOČKO DNEVNEGA REDA - DRUGO OBRAVNAVO PREDLOGA ZAKONA O SPREMEMBI
                  ZAKONA O PREPOVEDI PROIZVODNJE IN PROMETA Z AZBESTNIMI IZDELKI TER O ZAGOTOVITVI
                  SREDSTEV ZA PRESTRUKTURIRANJE AZBESTNE PROIZVODNJE V NEAZBESTNO.</title>
               </p>
               <p>Predlog zakona sta v obravnavo zboru predložila poslanec, gospod Samo Bevk, in
               poslanka, gospa Breda Pečan. Besedo dajem predstavniku predlagateljev za dopolnilno
               obrazložitev predloga zakona, za katero ima na voljo 5 minut.</p>
            </sp>
            <sp who="SDZ4:BevkSamo">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor! Septembra 1996 je državni
               zbor sprejel tako imenovani azbestni zakon, ki ga je v parlamentarno proceduro
               vložila skupina poslank in poslancev iz vseh parlamentarnih strank, s prvopodpisano
               kolegico Bredo Pečan.</p>
               <p>Že od 70. let dalje so v Evropi in v svetu začeli opozarjati na nevarnost azbesta.
               Vrstili so se znanstveni dokazi, da vse vrste azbestnih vlaken povzročajo azbestozo,
               pljučnega raka in raka popljučnice, vse več pa je bilo tudi dokazov za raka na drugih
               organih. Leta 1977 je mednarodna organizacija za raziskavo raka uvrstila azbest v
               prvo skupino kancerogenih snovi, za katere je dokazano, da povzročajo raka pri
               ljudeh. Evropska unija je potem rabila kar šest let, da se je tudi na tej ravni treba
               dogovoriti in poenotiti azbestno oziroma protiazbestno zakonodajo. Zadnja direktiva
               iz leta 1999 določa, da morajo po tem predpisu vse članice Evropske unije do vključno
               leta 2005 uskladiti zakonodajo na tem področju. S sprejetjem tako imenovanega
               azbestnega zakona je bila od leta 1996 dalje prepovedana proizvodnja in uvoz
               azbestno-cementnih izdelkov, do konca leta 2003 pa so bili po tem zakonu zaključeni
               zadnji programi prestrukturiranja gospodarskih družb, za kar je državni proračun
               prispeval milijardo 850 milijonov tolarjev. Manjši noveli zakona sta bili sprejeti še
               v letih 1998 in 2000. Poleg prestrukturiranja podjetij je bil glavni namen zakona, ki
               je prenehal veljati konec lanskega leta, zagotoviti socialno varnost in potrebna
               sredstva delavcem, ki so bili izpostavljeni škodljivim vplivom azbestnega prahu.
               Zakon je torej omogočal dokup zavarovalne dobe za upokojitev in izplačilo odškodnin
               oziroma poravnav obolelim zaradi azbesta.</p>
               <p>Do decembra lani je bilo izdanih 1437 pozitivnih odločb o upokojitvi in 1358 poravnav
               z obolelimi. Za te namene je bilo doslej porabljenih 5,6 milijarde tolarjev.</p>
               <p>Z osnovno novelo zakona smo predlagali podaljšanje njegove veljavnosti do leta 2008
               in za njegovo uresničevanje namenili 4 milijarde tolarjev. Naj ob tem poudarim, da je
               bilo potencialno azbestu izpostavljenih kar 23 tisoč delavcev iz tridesetih različnih
               družb v Sloveniji. Na prvem mestu iz Salonita Anhovo, potem TVT Maribor, Donit
               Medvode, Slovenske železnice, Termika in tako dalje. Problem azbestnih bolezni je, da
               obstaja zelo dolga, poudarjam, zelo dolga latentna doba do izbruha ene od bolezni, in
               sicer od 10 do 40 let. Strokovnjaki tako napovedujejo, da bo vrh obolevnosti v
               Sloveniji pričakovati okoli leta 2025 oziroma da se bodo bolezni pojavljale vse do
               leta 2040 ali tudi dlje.</p>
               <p>Vlada je osnovni rešitvi zakona nasprotovala z utemeljitvijo, da uvaja nova
               proračunska sredstva brez vsebinskih sprememb zakona in prilagoditve aktualnemu
               stanju, in za drugo tromesečje napoveduje sprejem novega zakona.</p>
               <p>Na odboru za gospodarstvo pa smo sprejeli kompromisno rešitev, s katero se je
               strinjal tudi minister magister Vizjak, in zakon podaljšali do konca leta 2005.</p>
               <p>Zaradi prenehanja veljavnosti zakona je po našem mnenju nastala zakonska praznina in
               bo zato vprašljivo tudi črpanje 692 milijonov tolarjev sredstev, ki so že
               zagotovljeni v proračunu za leto 2005.</p>
               <p>S podaljšanjem zakona bo še nadalje omogočen dokup zavarovalne dobe in izplačevanje
               odškodnin. Vlada in državni zbor pa bosta pridobila dovolj časa, da pripravita in
               sprejmeta celovito zakonsko rešitev v zvezi z azbestno problematiko.</p>
               <p>Izhodišča za nov zakon je pripravila posebna medresorska skupina, ki jo je že lani
               imenovala prejšnja vlada. Za pripravo zakona pa je po novem zadolženo ministrstvo za
               delo, družino in socialne zadeve.</p>
               <p>Spoštovani! Podporo zakonu, ki ga danes obravnavamo, so izrazili v sindikatu
               azbestnih bolnikov Slovenije, društvu obolelih zaradi azbesta, gospodarski zbornici
               in državnem svetu ter klubu primorskih poslancev. Zato se obračam na poslanke in
               poslance državnega zbora, da zaradi široko izražene podpore in res težke problematike
               azbestnih bolnikov in vseh potencialnih, ki bodo zaradi izpostavljanja azbestu še
               zboleli, ta zakon tudi podprete.</p>
               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa predstavniku predlagateljev, gospodu Samu Bevku, za dopolnilno
               obrazložitev.</p>
               <p>Preden nadaljujemo, bi vseeno prosil, da neformalna medsebojna usklajevanja in
               pomenkovanja potekajo malce tišje. To je fer do naših kolegic in kolegov.</p>
               <p>Predlog zakona je obravnaval tudi odbor za gospodarstvo kot matično delovno telo.
               Zato prosim predstavnika odbora, gospoda poslanca Ferija Horvata, da predstavi
               poročilo odbora.</p>
            </sp>
            <sp who="SDZ4:HorvatFrancFeri">

               <speaker>FRANC (FERI) HORVAT:</speaker>

               <p>Hvala za besedo gospod podpredsednik! Spoštovane kolegice in kolegi, gospod
               minister!</p>
               <p>Odbor za gospodarstvo je kot matično delovno telo 13.1. obravnaval predlog zakona.
               Člani odbora smo bili seznanjeni s številnimi pisnimi mnenji, z mnenjem vlade, ki ni
               soglašala s sprejemom zakona, in to ne iz vsebinskih razlogov, ampak je ocenjevala,
               da način ni primeren oziroma da glede na to, da so v proračunu zagotovljena sredstva,
               da naj ne bi bilo potrebno sprejetje tega zakona oziroma njegove novele, z mnenjem
               zakonodajno-pravne službe, mnenjem komisije za gospodarstvo in komisije za
               negospodarstvo državnega sveta, obe komisiji podpirata predlog zakona, mnenjem
               gospodarske zbornice, ki je prav tako podprla predlog zakona, ter mnenjem sindikata
               azbestnih bolnikov in dopisom društva obolelih od azbesta, oba podpirata predlog
               zakona.</p>
               <p>Po temeljiti in moram reči kar konstruktivni razprav smo ob, upam, soglasju
               predstavnika vlade, gospoda ministra in njegovih sodelavcev, in predlagateljev
               sprejeli kompromisno rešitev, da se veljavnost zakona podaljša le v letu 2005. S tem
               se odpravlja dvom oziroma negotovost, ki so jo izrazili predlagatelji glede pravne
               zakonske podlage za namensko koriščenje 692 milijonov tolarjev sredstev, predvidenih
               za ta namen v proračunu za letošnje leto.</p>
               <p>Ob tem naj še povem, da je bil odbor prav tako soglasen v oceni in pričakovanju, da
               vlada Republike Slovenije čim prej pripravi in predloži državnemu zboru v obravnavo
               novi zakon o celoviti ureditvi tako imenovane azbestne problematike. Predlagam, da
               dopolnjeni predlog, v katerega je vključen ta kompromisni amandma, sprejmete. Hvala.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Preden dam besedo predstavniku vlade, naj povem, da je postopek popolnoma
               v skladu s poslovnikom, da predlog zakona obrazloži predlagatelj, potem matično telo
               in potem šele vlada. Prosil bi mag. Andreja Vizjaka, ministra za gospodarstvo, da
               predstavi mnenje vlade. Hvala.</p>
            </sp>
            <sp who="SDZ4:VizjakAndrej">

               <speaker>MAG. ANDREJ VIZJAK:</speaker>

               <p>Hvala lepa. Spoštovani predsedujoči, spoštovane poslanke, poslanci! Nova vlada se
               pravzaprav zelo zaveda problematike azbestnih bolnikov in problematike povezane s to
               težo, ki izvira iz proizvodnje in se kaže s pravzaprav eno zelo dolgo časovno
               konstanto, zlasti na ljudeh. Zato je bil tudi sprejet zakon, ki je prepovedal
               proizvodnjo. Po naših podatkih te proizvodnje več ni. Pojavljajo se sicer neke
               informacije, vendar je sedaj problematika povezana z azbestom, pravzaprav drugačna,
               kot je bila takrat, ko je bil zakon sprejet. Problematika se nanaša pravzaprav na
               popravo oziroma odpravo, blažitev posledic te proizvodnje na ljudeh. S tem povezano
               tudi terja nov pristop. Zato je vlada tudi sprejela sklep, s katerim se tudi
               problematika seli na področje socialne problematike, področje zdravstvene
               problematike. Zato je tudi vlada predlagala in sprejela sklep, da se za to
               problematiko v nadalje zadolži ministrstvo za delo, družino in socialne zadeve, ki bo
               koordinator aktivnosti na področju priprave nove zakonodaje, povezane z azbestno
               problematiko. Do zdaj je bil to seveda gospodarski problem, ker je šlo za gospodarske
               družbe, ker je pravzaprav bila to proizvodnja, sedaj so problemi drugi. In to je tudi
               temelj, zakaj to razlagam, ker to je tudi bistvo, zakaj je pravzaprav vlada
               nasprotovala zakonu v predlagani obliki. Zakon, ki sta ga vložila v proceduro
               poslanca Samo Bevk in Breda Pečan, je govoril o nekih dodatnih sredstvih, štirih
               milijardah, za pravzaprav izvajanje neaktualnih rešitev v starem zakonu. Vlada seveda
               ne nasprotuje, pravzaprav celo podpira in želi azbestno problematiko reševati, vendar
               reševati na podlagi aktualnih razmerij. Zato je seveda bil pravzaprav dosežen lahko
               bi temu rekli tudi kompromis, čeprav mislim, da so tu predlagatelji zelo modro
               ravnali in so pravzaprav videli, da je bolje, da opredelimo ponovno te ukrepe za
               razreševanje azbestne problematike na področju zdravstva, na socialnem področju, kot
               pa da v obstoječ zakon dajemo dodatna sredstva in ga prolongiramo za nekaj let. Zato
               je pravzaprav prišlo do rešitve, da se v predlaganem zakonu zgolj podaljša uporaba
               zakona še za letošnje leto in s tem omogoči izčrpanje kompletne vsote, ki jo je že
               sicer predvideval zakon, kajti za reševanje azbestne problematike v letu 2005 so v
               proračunu že predvidena sredstva v višini 690 milijonov tolarjev. To je del mase
               sredstev, ki je bil že sicer predviden za izvedbo tega zakona. Zakon, tako
               amandmiran, kot je sedaj, pravzaprav v odločanje ne prinaša nič novega, kot le to, da
               se ta sredstva, ki so v letošnjem letu na voljo, tudi na nek način porabijo v
               letošnjem letu, kar pa vlada tako ali tako namerava storiti.</p>
               <p>Vlada ne nasprotuje tem rešitvam pod pogojem sprejetih amandmajev. Če ne bodo
               sprejeti amandmaji in če ne bo predlog zakona vseboval tudi dodatna finančna sredstva
               za izvajanje aktualnega zakona, mislimo, da to ni v redu rešitev in tej rešitvi
               nasprotujemo. Vlada ne nasprotuje predlaganemu zakonu skupaj z amandmaji in s
               predlagano rešitvijo, kot jo je formuliral odbor za gospodarstvo tega parlamenta.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod minister. Nadaljujemo s predstavitvijo stališč poslanskih skupin
               in vabim gospo poslanko Bredo Pečan, da predstavi stališče Združene liste socialnih
               demokratov.</p>
            </sp>
            <sp who="SDZ4:PečanBreda">

               <speaker>BREDA PEČAN:</speaker>

               <p>Spoštovani podpredsednik, spoštovane kolegice poslanke in kolegi poslanci. V
               poslanski skupini Združene liste socialnih demokratov seveda podpiramo dopolnjeni
               predlog sprememb in dopolnitev zakona o prepovedi proizvodnje in prometna z
               azbestnimi izdelki ter o zagotovitvi sredstev za prestrukturiranje azbestne
               proizvodnje v neazbestno. Tehtnih razlogov za tako stališče ne manjka in naj povem
               samo enega. S sprejemom tega zakona bo državni zbor omogočil vladi Republike
               Slovenije, da bo v tem letu lahko tako, kot je prejšnja vlada že napovedala,
               predlagala državnemu zboru v sprejem zakon, ki bo celovito reševal zelo obsežno
               področje problematik posledic proizvodnje prometa in uporabe izdelkov, ki vsebujejo
               azbest. Obenem pa bo zapolnjena zakonska praznina, ki je nastala v letošnjem letu,
               ker zakon predvideva, da se odškodnine zaradi obolelosti za azbestozami in sredstva
               za dokup delovne dobe zagotavljajo samo do leta 2004. Največji absurd pri tem je, da
               so v proračunu za leto 2005 sredstva za te namene zagotovljena, vendar brez spremembe
               7. člena zakona črpanje praktično ni mogoče. Seveda pa kompromis, ki je bil dosežen
               na odboru državnega zbora za gospodarstvo in finance, s katerim se podaljšanje
               obdobja, namenjenega reševanju socialnih stisk, obolelih za azbestozo in brezposelnih
               delavk in delavcev, ki so delo izgubili zaradi prestrukturiranja proizvodnje
               azbestnih izdelkov v brezazbestne, skrajšalo iz predlaganih 4 na 1 leto, toliko bolj
               zavezuje vlado RS in ta visoki zbor k pravočasni pripravi prej omenjenega celovitega
               zakona.</p>
               <p>Poslanska skupina Združene liste socialnih demokratov opozarja tako vlado RS kot
               vodstvo državnega zbora, da problematika obolevanja za azbestozami ni omejena samo na
               zaposlene v proizvodnji azbest cementnih izdelkov in ob njej, ampak na vse vrste
               proizvodenj, ki so uporabljale azbest kot surovino. Pa ne samo to. Azbest se pojavlja
               v različnih vrstah vgrajenih materialov v gradbeništvu. Postavlja se vprašanje, kako
               namera vlada zagotoviti varno odstranjevanje takih materialov ob brušenju zgradb, pa
               tudi namensko odstranjevanje materialov, ki vsebujejo azbest in očitno predstavljajo
               hudo grožnjo zdravju delavcev v objektih, kjer se ti materiali nahajajo. Tudi
               obolenja zaradi azbesta, ki se bodo začela pojavljati pri ljudeh, ki jim ne bo mogoče
               v anamnezi ugotoviti kakršnekoli zveze s proizvodnjo izdelkov, ki so vsebujejo azbest
               ali kakršnekoli povezave s postopkom odstranjevanja odpadnih materialov, ki vsebuje
               azbest, bodo postala poseben problem in v takih primerih zagotovo ne bo mogoče
               pripisati krivde za obolenja nobenemu od možnih delodajalcev. Sedaj je že dolgo
               znano, da je latentna doba pri posameznih obolelih celo 40 let in več. Ob tako
               malomarnem ravnanju delodajalcev pri odstranjevanju materialov, pri rušenju objektov,
               ki vsebujejo azbest, kot smo mu bili do sedaj priča, pristojne inšpekcijske službe,
               tako delovna kot gradbena, pa kljub jasnim navodilom za ravnanje ne ukrepajo, lahko
               pričakujemo podaljšanje pojavljanje azbestoz še mnogo dlje kot prihodnjih 40 let.</p>
               <p>Pričakujemo od vlade RS, da bo v predlogu novega zakona predvidela vse elemente, ki
               bodo zagotavljali varno delo delavcem, ukrepe, s katerim bo preprečeno škodljivo
               ravnanje delodajalcev do delavcev in okoliških prebivalcev ter trajno varno odlaganje
               odpadkov, ki vsebujejo azbest. Zagotovo bo potrebno predvideti tudi vse mehanizme in
               zagotavljanje socialne varnosti vseh obolelih zaradi stika z azbestom, pa naj gre za
               izvor obolenja na delovnem mestu ali pa zaradi izpostavljenosti azbestu v okolju,
               kjer prizadeti državljan oziroma državljanska živi. Kot rečeno, predlog zakona naša
               poslanska skupina podpira, a obenem še enkrat v interesu vseh, ki so zaradi
               izpostavljenosti azbestu že zboleli, še bolj pa v imenu vseh, ki jim azbestoza grozi,
               apelira na vlado, da obveze države Slovenije do vseh teh ljudi ne pozablja ali jo
               odlaga v neznane čase. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolegici poslanki Pečan. K besedi vabim gospoda poslanca Jožefa Horvata,
               da bo predstavil stališče v imenu Nove Slovenije.</p>
            </sp>
            <sp who="SDZ4:HorvatJožef">

               <speaker>JOŽEF HORVAT:</speaker>

               <p>Hvala za besedo, gospod podpredsednik. Spoštovani gospod minister s sodelavci,
               spoštovane poslanke in poslanci, spoštovani vsi prisotni! Državni zbor Republike
               Slovenije je v skrbi za optimalno razrešitev tako imenovane azbestne problematike 27.
               septembra 1996 sprejel zakon o prepovedi proizvodnje in prometa z azbestnimi izdelki
               ter o zagotovitvi sredstev za prestrukturiranje azbestne proizvodnje v neazbestno. Ta
               zakon zagotavlja ukinitev proizvodnje azbestnih izdelkov, nadomeščanje azbestne
               proizvodnje z neazbestno in zagotavlja socialno varnost in potrebna sredstva
               delavcem, ki so bili do ukinitve proizvodnje izpostavljeni škodljivemu vplivu
               azbestnega prahu.</p>
               <p>V končnem besedilu je zakon razširil in posplošil koncept ukinjanja in prehod na
               neazbestno proizvodnjo iz podjetja Salonit Anhovo na celotno območje Republike
               Slovenije, vendar je hkrati s svojimi določili ustvaril neenakost in privilegiranost
               delavcev glede na kraj, podjetje in čas, v katerem so bili delavci izpostavljeni
               škodljivim vplivom azbestnega prahu. Zato je Državni zbor Republike Slovenije aprila
               1998 zakon spremenil in dopolnil tako, da je črtal časovni okvir do ukinitve
               proizvodnje in dodal kategoriji delavcev pri zdravstveni in socialni varnosti tudi
               prebivalce. Financiranje dokupa zavarovalne dobe in izplačilo odškodnin se je
               podaljšalo do vključno leta 2004. Niso pa bila upoštevana dejstva, da je latentna
               doba poklicnih bolezni, ki jih povzroča azbest, od 15 do 25, pa tudi do 40 let, ko je
               oseba prišla v stik z azbestnim prahom. Prav prihodnost nas bo kruto opozarjala, da
               je bila skrb za zdravo delovno in siceršnje okolje vse preveč skromna. Zaradi tržne
               uporabe azbesta, ki se je začela pred sto leti, je do danes zaradi posledic
               izpostavljenosti azbestu umrlo že na milijone zemljanov. Znanstveniki pa
               predvidevajo, da bo v prihodnjih 30 letih zaradi posledic bolezni, ki jih povzroča
               izpostavljenost azbestu, umrlo najmanj pol milijona ljudi v Britaniji, Franciji,
               Nemčiji, Italiji, na Nizozemskem in v Švici, torej v državah, kjer je bila uporaba
               azbesta kljub vsemu nadzorovana. To so namreč prognoze mednarodnega sekretariata za
               prepoved azbesta s sedežem v Londonu. Tako črne napovedi o posledicah uporabe azbesta
               se morda zdijo pretirane, a ne tistim, ki so se z njimi že soočili. V Sloveniji je
               bilo azbestu izpostavljenih okoli 23 tisoč delavcev iz tridesetih gospodarskih družb.
               Največje med njimi so Salonit Anhovo, TVT Maribor, Donit Medvode, Termika in
               Slovenske železnice.</p>
               <p>Strokovnjaki napovedujejo da je v Sloveniji vrh obolelih pričakovati okrog leta 2025.
               Bolezni pa se bodo pojavljale še do leta 2040 in tudi kasneje.</p>
               <p>V poslanski skupini Nove Slovenije ugotavljamo, da je zakon o prepovedi proizvodnje
               in prometa z azbestnimi izdelki ter ob zagotovitvi sredstev za prestrukturiranje
               azbestne proizvodnje v neazbestno, dosegel svoj namen.</p>
               <p>Sedaj je čas za tehten razmislek, in odločitev za spremembo obstoječega zakona ali,
               po našem mnenju še bolje, za pripravo novega zakona, ki bo reguliral dolžnosti in
               pravice med obolelimi, proizvajalci, delodajalci in državo.</p>
               <p>Prepričano smo, da bo ministrstvo za delo, družino in socialne zadeve najkasneje do
               drugega kvartala 2005 pripravilo predlog novega zakona, ki bo celovito uredil
               azbestno problematiko v Sloveniji. Smernice, ki jih je pripravila medresorska delovna
               skupina predstavljajo po našem mnenju enega od dobrih temeljev novega zakona.</p>
               <p>Na seji odbora državnega zbora za gospodarstvo sva predstavnika poslanske skupine
               Nove Slovenije podprla amandma odbora, ki spreminja 4. odstavek 7. člena tako, da se
               časovni okvir podaljša še za leto 2005, za kar je v proračunu Republike Slovenije za
               letošnje leto zagotovljenih 692 milijonov tolarjev.</p>
               <p>V poslanski skupini Nove Slovenije ocenjujemo, da je takšna rešitev v danem trenutku
               optimalna.</p>
               <p>Hvala za pozornost.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolega poslanec Horvat.</p>
               <p>K besedi vabim gospoda poslanca Kristijana Janca, da prestavi stališče Slovenske
               ljudske stranke.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Kolegice, kolegi, spoštovani minister!</p>
               <p>Stališče poslanske skupine Slovenske ljudske stranke k predlogu zakona o spremembi
               zakona o prepovedi proizvodnje in prometa z azbestnimi izdelki ter o zagotovitvi
               sredstev za prestrukturiranje proizvodnje v neazbestno je naslednje.</p>
               <p>Na osnovi razprave na odboru za gospodarstvo, kjer smo soglasno sprejeli amandma k
               amandmaju Združene liste, ki določa, da se v 1. členu za letnico 2003 beseda <q>"in"</q>
               nadomesti z vejico ter za letnico 2004 doda besedilo in letnico 2005, ostalo besedilo
               pa se črta, predlagamo državnemu zboru in vladi Republike Slovenije, da sprejmemo
               predlagani dopolnilni predlog zakona.</p>
               <p>S sprejetjem predloga bo omogočeno izvajanje zakona že v letu 2005. S tem pa nalagamo
               vladi Republike Slovenije, da čim prej pripravi celovito rešitev na področju
               proizvodnje in prometa z azbestnimi izdelki, ki s svojimi negativni učinki vplivajo
               na širše življenje in zdravje državljanov Republike Slovenije in ga kompleksno reši v
               dobro vseh državljank in državljanov.</p>
               <p>Potrebno je doseči prekinitev azbestne proizvodnje oziroma njeno nadomestitev z
               neazbestno ter na drugi strani družbam, ki proizvajajo azbestne izdelke, zagotoviti
               sredstva iz državnega proračuna za plačilo prispevka in dokup zavarovalne dobe in
               izplačilo odškodnin za poklicne bolezni v letih 2005-2008.</p>
               <p>Poslanska skupina Slovenske ljudske stranke bo podprla predlog zakona o spremembi
               zakona o prepovedi in proizvodnji prometa z azbestnimi izdelki ter o zagotovitvi
               sredstev za prestrukturiranje proizvodnje v neazbestno situacijo. Zdravje je največja
               vrednota, zato se je moramo zavedati tudi v državnem zboru in v vladi. Hvala lepa.
            </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu Jancu. K besedi vabim gospoda poslanca Saša Pečeta, da predstavi
               stališče Slovenske nacionalne stranke.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Materijo ohranjanja oziroma omejevanja in pa prepovedi z
               azbestnimi izdelki je državni zbor v prejšnjem in še prejšnjem mandatu večkrat
               obravnaval. Po oceni Slovenske nacionalne stranke temeljni cilj predlaganega zakona,
               ki je pred nami, sicer pozitivno zasleduje posledice in skuša odpraviti posledice
               azbestoze. V predlogu zakona so našteti pod cilji, prvič, dokončna ukinitev azbestne
               proizvodnje, nadomestitev proizvodnje z neazbestno, odkup zavarovalne dobe, izplačilo
               odškodnin za poklicno bolezen in tako naprej.</p>
               <p>Nadvse pomembno pa vsaj za poslansko skupini Slovenske nacionalne stranke je tako
               imenovani šesti zasledujoči cilj, in sicer v primeru, da gre za delavce, pri katerih
               je ugotovljena poklicna bolezen, ki je posledica uporabe azbesta, se jim poleg
               sredstev za dokup pokojninskih let nadalje zagotavljajo tudi sredstva za priznano
               odškodnino zaradi poklicne bolezni. Po oceni Slovenske nacionalne stranke pa nastopa
               tu en vsebinski primanjkljaj, in sicer prvi moment, to je moment ugotavljanja
               bolezni, torej azbestoze. Če so se predlagatelji in nekoč vlada Republike Slovenije
               dotikali samo tistega drugega momenta torej odpravljanja oziroma lajšanja posledic,
               ki so opredeljene v zakonu, pa vsaj po oceni poslanske skupine SNS nastopa vsebinski
               deficit, torej tisto poglavje kako se bolezen ugotavlja, posebej če upoštevamo
               predlagateljevo vedenje o 15 do 25 letni latentni dobi te poklicne bolezni. Po oceni
               Slovenske nacionalne stranke bi morali ravno na tem področju, torej varstvo pri delu,
               kot krovne zakonodaje, poseči v tisto materijo, ki jo je nekoč obravnaval tako
               imenovani obratni zdravnik, danes pa jo obravnavajo pooblaščeni medicinci dela. Torej
               samo ugotavljanje bolezni.</p>
               <p>Po naši oceni je govoriti o azbestozi, kot delovni bolezni, če do te nima pristop za
               ugotavljanje potencialni bolnik, ampak je to izključno v pristojnosti napotitve na
               ugotavljanje bolezni je skromno. Zato pravimo, da bi moral omenjeni zakon, torej
               zakon o spremembi zakona o prepovedi proizvodnje in prometa z azbestnimi izdelki,
               spremljati tudi materijo krovnega zakona, torej varstva pri delu, samo področje
               ugotavljanja bolezni. Dejstvo je, da obdobje od 15 do 25 let in odpravljanje posledic
               velja samo za tiste, ki so se lahko iz naslova varstva pri delu oziroma ki so imeli
               možnost iz naslova varstva pri delu spoznati, da imajo omenjeno bolezen. Zato se mora
               tudi sama širša zadeva gledati mnogo širše kot lokacijsko. Dejstvo je, da so za
               azbestozo lahko, seveda iskreno upam, da je čim manj bolnikov zbolelo širom po
               Sloveniji, od tistih, ki se ukvarjajo z vulkanizerstvom, z avtomobilsko industrijo in
               vsemi drugimi industrijami, ki jih seveda v zakonu ne v tem ne v prejšnjem zakonu
               nismo omenjali.</p>
               <p>Po oceni nacionalne stranke bomo predlog zakona podprli, kakor tudi tista osnova
               izhodišča, ki so bila izbojevanja ali pa izpostavljena v tako imenovanem matičnem
               delovnem telesu. Želeli pa bi si, da bi se v okviru zakonodaje varstva pri delu
               poenotilo oziroma poenostavilo ugotavljanje bolezni. Sam postopek verjetno veste je
               zelo drag in brez tako imenovanega priporočila danes pooblaščenega medicinca dela,
               zdravnika, ki ugotavlja poklicne bolezni, je do tega spoznanja seveda nemogoče priti.
               Dokler se bo državni zbor vsaj po naši oceni dotikal le materije pod številko dve,
               torej odpravljanje in pa lajšanje posledic, ne bo pa se ukvarjal z vsebino, torej
               osnovnim ciljem, ugotavljanja bolezni, toliko časa dolgoročno na tem področju ne bomo
               mogli reči, da smo z zakonom uredili, da bomo vsaj eno področje življenja v naši
               družbi prikazali kot lažje.</p>
               <p>Kot sem pa povedal, v nacionalni stranki bomo podprli predlog zakona in enako bomo
               podprli tista osnovna izhodišča, ki so bila podana v okviru matičnega delovnega
               telesa. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala, kolega Peče. K besedi vabim predstavnika Demokratične stranke upokojencev
               Slovenije, gospoda poslanca mag. Vasjo Klavoro.</p>
            </sp>
            <sp who="SDZ4:KlavoraVasja">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovane poslanke in poslanci. Veliko je bilo že
               rečenega vseh pred mano, od kolegov poslancev, tako da mi je malo ostalo še za
               dopolnitev. Vendar bi le rad povedal nekaj besed, in sicer na to, kar je napisala
               tudi Vlada Republike Slovenije, ko se je odločila, da prvi predlog zakona ne
               podpre.</p>
               <p>Da je azbestoza in obolenje z azbestom, da je to problem, to tare tudi Ameriko.
               Včerajšnji članek v ameriškem časopisu pod naslovom <q>"Trenutek resnice"</q> pove, da ima
               tudi Amerika težave s sredstvi, ki bi lahko olajšala posledice azbestoze. In to z
               veliki, veliki sredstvi. V Ameriki se predvideva v naslednjih letih, da bo umrlo
               okrog 100.000 ljudi za posledicami azbestoze. Vse ostale številke, ki se tičejo
               Evrope, vseh evropskih držav, v katerih je bila proizvodnja azbesta nadzorovana,
               danes je bilo že vse povedano. Tudi tukaj pri nas povedano, vendar izpostavil bi še
               enkrat tisto strokovno medicinsko zadevo, o kateri je govoril tudi že poslanec Peče,
               predvidevamo, da se bo šele v letih 2020 tja do 2025, celo do 2040, pojavilo veliko
               število obolenj. Prvo, česar bi se rad dotaknil, je, da so skupina upravičencev do
               odškodnin vsi potencialni eksponentni, kakor tudi prebivalci. Ne tega pozabiti <q>"kakor
               tudi prebivalci"</q>. Sem poslanec Posočja, govorim tudi v imenu tistih ljudi, ki živijo
               na Goriškem <stage>(Goriško nima poslanca)</stage> in skozi leta sem opazoval, kakšna je bila
               pokrajina okrog tovarne Salonit v Anhovem. Zato mislim, da moramo biti pri tem
               pozorni: tudi prebivalci. Kot zdravnik pa sem bil neštetokrat tudi v bolnišnici
               prisoten ob tragičnih zadevah kot posledicah stika z azbestom.</p>
               <p>Druga zadeva, o kateri je bilo tu že tudi veliko govora, je, kako verificirati
               bolezen. Poglejte, tu pod tretjo alinejo piše <q>"imenovanje usposobljenih oseb, sodnih
               izvedencev za področje azbestnih obolenj"</q>. Ne vem, če bi se lahko strinjal s tem. Mi
               že imamo verifikacijsko interdisciplinarno komisijo, ki ugotavlja in potrdi, ali gre
               za to in to poklicno bolezen, v tem primeru azbestozo. Ne moremo, da ne bi tem
               strokovnim ljudem, v mojem primeru kolegom, ki so izvedenci, strokovni izvedenci in
               specialisti za pljučne bolezni, verjeli. Če govorimo o sodnih izvedencih, potem je to
               nekaj drugega - sodni izvedenci nastopijo, kadar pride stvar pred sodišče. In ne bi
               rad, da bi sodni izvedenci prišli v nasprotje z mnenji medicinskih strokovnjakov.
               Menim, da medicinskim strokovnjakom, ki jih imamo tako v okviru kliničnega centra kot
               v okviru bolnišnice na Golniku, moramo verjeti. Strinjam se pa, da ob vsem tem, o
               čemer sedaj govorimo, o sredstvih, o zakonih in tako dalje, je to ena prioritetnih
               nalog - odkrivanje. Vendar odkriti se to da.</p>
               <p>In tretje, kar bi rad povedal. Poslanska skupina, naša majhna poslanska skupina, v
               kateri je 50% zdravnikov, bo zelo pazila, kako se bo v bodoče obravnavala
               problematika azbesta oziroma posledic uporabe azbesta. Zato podpiramo predlagani
               zakon in obenem prosimo vlado oziroma resorna ministrstva, da čim prej izdelajo nov
               predlog zakona, ki bo upošteval vse to, kar smo danes tu rekli. In naša poslanska
               skupina, še enkrat, v kateri je 50% zdravnikov, bo bedela nad tem, da se bo to
               realiziralo. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolegu mag. Klavori. K besedi vabim gospoda poslanca Rudolfa Petana,
               predstavnika Slovenske demokratske stranke.</p>
            </sp>
            <sp who="SDZ4:PetanRudolf">

               <speaker>RUDOLF PETAN:</speaker>

               <p>Hvala za besedo, gospod podpredsednik. Gospod minister in spoštovani ostali! Gre za
               področje, ki se mu je uradna politika, se pravi država, nojevsko izmikala, in to
               predvsem na področju, ko gre za varstvo ljudi in delavcev, tu mislim tudi odškodnine
               za delavce, ki so bili v stiku z azbestom, in to v proizvodnji katere sestavina je
               azbest.</p>
               <p>Če to ne bi bilo tako, potem se ne bi moglo zgoditi, da bi sploh prvi zakon, ki resno
               obravnava nadomestila, odškodnine za obolele, predlagal kot opozicijski poslanec naš
               poslanski kolega gospod Ivo Hvalica. Res, da v omejenem obsegu, šlo je samo za
               proizvodnjo v Anhovem.</p>
               <p>S tem je bilo tudi uradno priznano dejstvo, da je azbest hudo škodljiv za zdravje
               ljudi, in da je tudi odločitev za postavitev giganta, ki temelji na azbestni
               surovini, precej vprašljiva, ampak vse se da popraviti. Še hujše pa je potem
               vztrajanje pri takšni proizvodnji.</p>
               <p>Po količini proizvedenih azbestnih izdelkov na prebivalca smo bili verjetno eni
               vodilnih v Evropi. Po drugi strani pa država ni želela priznati ali ni hotela
               priznati ogrožanja zdravja ljudi zaradi proizvodnje, katere sestavina je azbest. Tudi
               zakon, ki je priznaval odškodnine prizadetim ljudem, je bil sprejet, kot sem že
               omenil, na predlog našega poslanskega kolega, ko je bila populacija, ki je delala v
               Anhovem z azbestom, že kar dodobra razredčena.</p>
               <p>Zgodovina se žal ponavlja. Kljub temu, da je prejšnja vlada dobro vedela, da
               veljavnost zakona o spremembah zakona o prepovedi proizvodnje in prometa z azbestnimi
               izdelki ter o zagotovitvi sredstev za prestrukturiranje azbestne proizvodnje v
               neazbestno poteče konec lanskega leta, ni storila nič za rešitev ali pa zelo malo za
               rešitev problematike.</p>
               <p>Predlogu zakona, ki ga je novembra 2003 vložila skupina poslancev, je takratna vlada
               nasprotovala. Zato je bil seveda parlamentarni postopek sprejemanja onemogočen. Vlada
               pa ni pripravila svoje rešitve, in to kljub dejstvu, da je znano, da je v Sloveniji
               uvoženo skoraj 700 tisoč ton azbesta, ki je bil v večini uporabljen za kritino in za
               vodovodne cevi, ki so še danes v uporabi.</p>
               <p>Ocenjuje se, da je bilo azbestu izpostavljenih preko 20 tisoč delavcev v različnih
               oblikah, prav gotovo pa največ v Salonitu Anhovo, in verjetno tudi v najbolj kritični
               obliki.</p>
               <p>Kljub zakonu, ki je jasno opredeljeval finančne obveznosti, je odbor državnega zbora
               za gospodarstvo januarja 2003 ugotovil, da je v proračunu za leto 2003 in 2004
               namenjenih 1,2 milijardi SIT manj, kot je bilo predvideno z zakonom, in predlagal
               takratni vladi, da zagotovi manjkajoča sredstva z rebalansom proračuna, ker je ta
               zakon potrebno izpeljati v celoti.</p>
               <p>Zaradi popolne ignorance prejšnje vlade do omenjene problematike in zaradi popolne
               pasivnosti zaradi prenehanja veljavnosti zakona 31.12.2004 sta naša poslanska kolega
               konec lanskega leta vložila predlog zakona, ki je identičen zakonu iz leta 2003, ki
               ga je tedanja vlada zavrnila. Glede na neurejenost razmer na tem področju je
               razumljivo, da je potrebno sprejeti zakon, ki bo omenjeno in seveda dolgoročno
               mačehovsko obravnavano področje uredil sistemsko dolgoročno in tudi celovito. V ta
               koncept prav gotovo spada sklep sedanje vlade, 15.1.2005, s katerim je zadolžila
               ministrstvo za delo, družine in socialne zadeve, ministrstvo za zdravje, ministrstvo
               za finance in ministrstvo za okolje in prostor, da se pripravi celovit pregled
               dosedanjega izvajanja zakona in da se do drugega kvartala 2005 pripravi predlog
               novega zakona, ki naj to področje uredi dolgoročno in pa sistemsko. Ker je v
               proračunu za letošnje leto planirano in zagotovljeno še skoraj 700 milijonov sit, je
               predlog tega zakona sicer nepotreben in je odveč, vendar v Slovenski demokratski
               stranki bomo podprli ta predlog, ki je bil izglasovan potem na odboru, ker menimo, da
               če je neka stvar dvakrat zapisana, ne more škoditi in ker ne bi želeli, da bi se pri
               teh bolnikih porajali dvomi, kajti oni so že tako ali tako pod velikim stresom, zato
               bomo v SDS ta predlog odprli. Ta predlog kaže na to, da je država do sedaj imela kar
               mačehovski odnos do tega problema. Pred glasovanjem smo se tudi v poslanski skupini
               predstavniki sestali s predstavniki azbestnih bolnikov. Še enkrat, v SDS bomo ta
               predlog podprli. Hvala lepa.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala, kolega Petan. Kot zadnjega v okviru te točke k besedi vabim gospoda poslanca
               dr. Mateja Lahovnika, da predstavi stališče Liberalne demokracije Slovenije.</p>
            </sp>
            <sp who="SDZ4:LahovnikMatej">

               <speaker>DR. MATEJ LAHOVNIK:</speaker>

               <p>Hvala lepa, gospod podpredsednik. Spoštovane poslanke, poslanci. Ne glede na besede
               predgovornika, moram žal ugotoviti, da vzroki za azbestno problematiko ne segajo v
               mandat prejšnje vlade, so bistveno globlji.</p>
               <p>Vsi se zadevamo, da so vzroki, posledice azbestne proizvodnje in uporabe azbestnih
               izdelkov ne samo na celi vrsti različnih področij, na področju gasilske tehnike, če
               želite in še cele vrsti drugih področij, so izjemno pereča problematika in zelo
               razširjena je bila ta uporaba. Tudi posledice te proizvodnje in uporabe azbestnih
               izdelkov ne segajo v mandat te vlade, ki je sedaj nastopila svoj mandat. Bojim se in
               vsi vemo, da bodo te posledice bolj dolgoročne. V poslanski skupini Liberalne
               demokracije Slovenije se zavedamo posledic pretekle uporabe azbestnih izdelkov in
               proizvodnja azbestnih izdelkov, ki sega, kot sem že dejal, ne samo nekaj let, pač pa
               nekaj desetletij nazaj, zato podpiramo predlog omenjenega zakona. Potrebno je
               poudariti, da je bilo že v preteklosti v državnem proračunu zagotovljenih 4 milijarde
               350 milijonov tolarjev sredstev, od katerih je ostalo 692 milijonov tolarjev še
               neporabljenih, zato je amandma odbora za gospodarstvo zelo smiseln, da se omogoči
               vsem tistim oškodovancem, ki niso v lanskem letu sprožili ustreznih zahtev, da to
               storijo v letu 2005.</p>
               <p>V poslanski skupini Liberalne demokracije Slovenije bomo tudi podprli celovito
               reševanje omenjene problematike prav zato, kar sem dejal, ne sega omenjena
               problematika leto, dve, če hočete tri nazaj, pač pa so vzroki bistveno daljši, prav
               zato, ker bodo posledice dolgoročne. Se strinjamo s tem, da je potrebno problematiko
               urediti in seveda tudi ne nasprotujemo temu, da se reševanje te problematike prenese
               v resor ministrstva za delo, družino in socialne zadeve.</p>
               <p>V poslanski skupini Liberalne demokracije Slovenije bomo torej predlog omenjenega
               zakona, ki vsaj deloma zagotavlja sredstva za kompenzacijo bolnikom, zavedamo pa se,
               da to ta sredstva v resnici še vedno minimalna in nikakor ne morejo odtehtati
               porušenega zdravja in skrajšanje let življenja, kljub temu bomo seveda ta predlog
               zakona podprli, ker kot sem dejal, vsaj minimalno kompenzira bolečine tistim, ki so
               sodelovali na takšen ali drugačen način v proizvodnji azbestnih izdelkov. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, dr. Lahovnik. S tem smo s predstavitvijo stališč poslanskih skupin
               končali. Ker k dopolnjenemu predlogu zakona ni bilo vloženih amandmajev, ni možna
               razprava o členih v skladu s poslovnikom. Zato razpravo zaključujem in s tem tudi
               drugo obravnavo predloga zakona. V skladu s 139. členom poslovnika bo zbor glasovanje
               o zakonu opravil jutri v okviru glasovanj. Zato s tem prekinjam 2. točko dnevnega
               reda.</p>
               <p>Prehajamo na <title>3. TOČKO DNEVNEGA REDA,</title> to je na <title>DRUGO OBRAVNAVO PREDLOGA
                  ZAKONA O SPREMEMBI IN DOPOLNITVAH ZAKONA O DRŽAVNEM SVETU.</title>
               </p>
               <p>Predlog zakona je v obravnavo zboru predložil Državni svet Republike Slovenije. V
               zvezi s tem je naše matično telo, torej odbor za notranjo politiko, javno upravo in
               pravosodje predlagal državnemu zboru, da predlog zakona ni primeren za nadaljnjo
               obravnavo. Na podlagi tretjega odstavka 134. člena poslovnika dajem najprej besedo
               predstavniku državnega sveta, gospodu mag. Adolfu Zupanu za dopolnilno obrazložitev
               predloga zakona. Prosim.</p>
            </sp>
            <sp who="SDZ4:ZupanAdolf">

               <speaker>MAG. ADOLF ZUPAN:</speaker>

               <p>Gospod podpredsednik državnega zbora, spoštovane gospe poslanke, spoštovani gospodje
               poslanci! Lep dober dan v imenu državnega sveta in hvala lepa za priložnost dati
               nekaj kratkih poudarkov.</p>
               <p>Ustava Republike Slovenije ureja sestavo in pristojnosti državnega sveta, med ostalim
               določa tudi, da ima državni svet poslovnik. Zakon, prvi, je bil sprejet v letu 1992.
               Zakon ni v celoti uredil vsega potrebnega, zato je vlada Republike Slovenije
               28.4.1994 sprejela sklep, da se do sprejetja zakona o spremembah in dopolnitvah
               zakona o državnem svetu plače njegovega predsednika, sekretarja in zaposlenih v
               njegovih službah uredijo v proračunu Republike Slovenije. Izhajajoč iz nepopolno
               urejenih stvari, je državni svet že v letu 1994 v maju, vložil zakon o spremembah in
               dopolnitvah, vendar ga državni zbor ni obravnaval. V tistem zakonu, samo da spomnim,
               so bile nekatere stvari urejene tako, da bi stale več, in sicer predvideno je bilo
               tudi, da bi bilo nekaj državnih svetnikov poklicnih. Potem se je zgodilo leto 2003,
               ko je računsko sodišče ob pregledu poslovanja državnega sveta opozorilo, da te stvari
               niso urejene, to je bilo v mesecu februarju in že v juniju istega leta 2003 je
               državni svet vložil predlog sprememb in dopolnitev zakona o državnem svetu v
               besedilu, ki ga imate pred sabo. Tematiko je obravnavalo tudi ustavno sodišče. Med
               ostalim je reklo, da te stvari ne morejo biti urejene v poslovniku, temveč v zakonu.
               Vsa ta leta od leta 1994, najprej seveda od 1992 in kasneje od sklepa Vlade Republike
               Slovenije v letu 1994, se je to urejalo s proračunom Republike Slovenije, v
               vsebinskem pogledu pod postavko plače, v vsebinskem pogledu z močjo zakona. Poseben
               problem je problem prostovoljnega časnega oziroma poklicnega opravljanja dela. Vse te
               tri kategorije, nedvomno se boste strinjali, izhajajo iz javnega interesa. Državni
               svet je bil ustanovljen z ustavo zaradi zasledovanja javnega interesa. Ocena je bila
               pri pripravi tega zakona, da se da s stalnim in nenehnim delom predsednika državnega
               sveta v najboljši meri zasledovati s poklicnim opravljanjem te funkcije, slišali pa
               smo v preteklih dneh, da je to ena izmed praktično zelo spotakljivih rešitev. Prvotno
               je bilo tudi urejeno, da se je plačilo izvajalo v obliki nadomestila izgubljenega
               zaslužka, vendar to je povzročalo številne težave, ker je bil izgubljen zaslužek za
               posamezne državne svetnike lahko zelo različen. Samo primeroma, če je nekdo, ki je
               upokojen, je lahko eno, drugo je, če nekdo še opravlja aktivno delo recimo bolj
               zahtevno, bi to lahko stalo nekajkrat več in seveda posredno bi stalo več tudi
               državo, zato je bilo to urejeno tako, da so državni svetniki v svojem poslovniku
               uredili njihovo delo oziroma plačilo njihovega dela v obliki sejnine, ki je bila
               lahko največ do višine ene tretjine. Podobne rešitve so poznane tudi v prvih letih
               naše nastajajoče države, ko je bilo to tudi takrat še v tridomni skupščini podobno
               urejeno.</p>
               <p>In samo še zadnje okrog častne funkcije, poklicnosti. Častna funkcija, ki bi postala
               poklicna, bi še vedno lahko zagovarjala svoje matične interese, iz katerih je
               izvoljen državni svetnik. Denar tu ne igra vloge. In če bi zagovarjali, končujem
               zaradi poteka časa, kot to dela gospod poslanec Cvikl iz LDS, bi tak njegov zagovor
               zelo težko prenesli na področje občin, ker pravzaprav iz tega bi potem izhajalo, da
               bi morali občani plačevati občinam<gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Čas je potekel, prosim lepo.</p>
            </sp>
            <sp who="SDZ4:ZupanAdolf">

               <speaker>MAG. ADOLF ZUPAN:</speaker>

               <p><gap n="..."/> večji del potrebnih sredstev iz nivoja države.</p>
               <p>Hvala lepa.</p>
               <p>Spoštovani svetniki, kljub temu predlagam premislek, da bi o nujnosti te ureditve v
               zakonu vendar še enkrat premislili.</p>
               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala gospodu svetniku, magistru Zupanu.</p>
               <p>Sledi predstavitev stališč poslanskih skupin. Besedo ima gospa Mojca Kucler Dolinar,
               ki bo predstavila stališče Nove Slovenije.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Pozdravljeni. Spoštovani podpredsednik, kolegice in kolegi poslanci in vsi drugi, ki
               spremljate to sejo.</p>
               <p>Poslanska skupina Nove Slovenije je pregledala natančno predlagane spremembe tudi z
               upoštevanjem dodatnih obrazložitev predstavnikov državnega sveta. Vendar pa v
               poslanski skupini ne podpiramo sprememb obstoječega zakona na način, kot ga je
               predlagatelj predlagal.</p>
               <p>V poslanski skupini torej ne vidimo razlogov, da bi bilo poklicno opravljanje
               funkcije predsednika državnega sveta zapisano v zakonu o državnem svetu. Glede na
               ustavni status ureditve državnega sveta gre torej za predstavniški organ socialnih,
               lokalnih, poklicnih, gospodarskih interesov, in verjetno ne bi bilo prav v njihovem
               interesu, da bi bila to neka eksistenčna vezanost na državni proračun z obliko plače,
               pa čeravno gre tukaj samo za predsednika državnega sveta.</p>
               <p>Tukaj se nam je pojavilo vprašanje tudi ob dodatnih obrazložitvah v zvezi z velikim
               obsegom del, ki ga ima predsednik. Če odpremo mesto predsednika, se pojavi tudi
               vprašanje podpredsednika, na katerega vendarle lahko predsednik prenese določeno
               količino dela.</p>
               <p>Državni svetniki, torej takratna sestava, pa so se odločili, da izmed sebi enakih,
               torej izmed svetnikov funkcijo predsednika povzdignejo v funkcijo poklicnega
               opravljanja. Tako so se pač odločili sami v takratni sestavi in kdo ve, morda
               naslednja sestava svetnikov bo o tem odločala drugače. To prepuščamo pač njim
               samim.</p>
               <p>Poslanska skupina Nove Slovenije izhaja pri svoji odločitvi iz ustavnih izhodišč in
               iz samega namena, ki ga ima državni svet ter predvsem iz določila, da je funkcija
               svetnika častna. Naj pri tem poudarim, da tukaj ne mislimo, da je ta funkcija
               brezplačna. Ampak že v obstoječi zakonodaji, tako za predsednika kot tudi za svetnike
               je omogočeno nadomestilo za izgubljen zaslužek. V zvezi s statusom vodje službe
               državnega sveta in predlogom, da naj le-ta dobi status funkcionarja, gre tudi za še
               eno težnjo po izenačitvi državnega sveta z državnim zborom, ki je ob obstoječi
               ureditvi pač ni mogoče pavšalno enačiti. Kot je bilo že omenjeno, gre pri državnem
               svetu predvsem za predstavniško telo specifičnih interesov, medtem ko gre pri
               državnem zboru za splošno predstavniško telo. Nadalje, državni zbor sprejema dokončne
               odločitve, medtem ko ima državni svet v okviru svojih pristojnosti - tudi tu se lahko
               vprašamo, ali so te dovolj visoke ali ne -, le vpliv na delo in odločitve državnega
               zbora. Skladno s tem je torej tudi različna ureditev statusa tako predsednika,
               svetnikov kot drugih strokovnih sodelavcev v državnem svetu verjetno utemeljena.
               Sekretar po zakonu o državnem svetu vodi službo državnega sveta in v poslanski
               skupini Nove Slovenije menimo, da le-ta spada v sistem zakona o javnih uslužbencih in
               se ga lahko obravnava enako kot druge položajne uslužbence. Posebej pa se nam ta
               posebna predlagana obravnava ne zdi smiselna v obdobju, ko se pripravlja realizacija
               novega plačnega sistema. Zato bomo v poslanski skupini Nove Slovenije glasovali za
               predlagan sklep, da predlog zakona o spremembi in dopolnitvi zakona o državnem svetu
               ni primeren za nadaljnjo obravnavo.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolegici Dolinar. K besedi vabim gospoda poslanca Franca Kanglerja,
               predstavnika Slovenske ljudske stranke.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala za besedo. V poslanski skupini Slovenske ljudske stranke se zavedamo, da ustava
               uvršča državni svet takoj za državnim zborom in je dejansko državni svet še pred
               predsednikom republike. Zato si bomo skozi svojo politično aktivnost v poslanski
               skupini prizadevali, da se delo državnega sveta, tako delo predsednika državnega
               sveta, ne razvrednoti. Z vidika državnih funkcij, ki jih opravljajo v državnih
               organih, predvsem mislimo na državni svet, gre za organ, ki pa deluje v okviru
               zakonodajne funkcije, saj lahko predlaga zakone, daje mnenja o vseh zadevah iz
               njegove pristojnosti, daje veto, zahteva razpis zakonodajnega referenduma in zahteva
               tudi parlamentarno preiskavo. Dolžnost državnega sveta pa je tudi, da sme izreči
               mnenje o posameznih zadevah. Tako gre za veliko politično vprašanje, ki se je v danem
               trenutku porajalo, in smo v poslanski skupini mnenja, da je zakon, ki je bil sprejet
               leta 1992 <stage>(zakon o državnem svetu)</stage>, pomanjkljiv, da ne rešuje nekaterih vprašanj,
               povezanih predvsem s financiranjem državnega sveta in opravljanjem poklicne funkcije
               predsednika državnega sveta in sekretarja. Zavedamo se, da gre za pomembni organ, kot
               državni svet. Kot sem že uvodoma dejal, da količina in narava nalog in pristojnosti
               predsednika državnega sveta, ki so urejene v poslovniku, kažejo elemente, da je
               potrebno to funkcijo opravljati profesionalno. Sprejemamo tudi stališče računskega
               sodišča, da je potrebno te stvari urediti, čeprav smo na nek način tudi razočarani,
               da to problematiko in to tematiko v zvezi s financiranjem državnega sveta predsednika
               funkcije rešujemo po 12 letih, po sprejemu zakona o državnem svetu, ki je bil 1992.
               leta sprejet. Ta problem bi moral biti rešen že v prejšnjih dveh ali treh
               mandatih.</p>
               <p>Vsekakor pa dejansko gre za predstavnike različnih interesnih skupnosti, tako
               socialnih, gospodarskih, poklicnih in lokalnih interesov, ki združujejo svoja mnenja,
               svoje misli prav v državnem svetu. In dejansko državni svetnik mora dobiti
               nadomestilo za svoje opravljeno delo, za svoje stroške, ki jih ima z delom v državnem
               svetu.</p>
               <p>V poslanski skupini Slovenske ljudske stranke smo mnenja, da bo treba v bližnji
               prihodnosti status tako državnega sveta kot državnih svetnikov, članov sveta urediti,
               zato si bomo prizadevali v koaliciji, da najdemo sistemsko rešitev in da v skladu
               tudi z bližajočim sistemom javnih plač uredimo ta položaj tako državnih svetnikov kot
               tudi samega predsednika in da najdemo rešitev, da v skladu z vsemi predpisi in akti,
               ki naj bi urejali tako posamezne subjekte državnega sveta, da se to uredi. In tudi
               mnenj poslanske skupine Slovenske ljudske stranke je, da je treba tako posamezne
               svetnike kot tudi generalnega sekretarja sveta urejevati v sistemu javnih plač, ne pa
               v zakonodaji oziroma po predpisih, ki bi jih sprejemal državni svet.</p>
               <p>Za konec naj poudarim, da poslanska skupina Slovenske ljudske stranke ne bo podprla
               zakona, ki ga imamo pred seboj na mizi.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolega Kangler. Dovolite mi, da morda ob tem predstavim na kratko eno
               točko iz zapisa delovnih pogovorov predsednika državnega zbora z vodji poslanskih
               skupin v zvezi s pripravo in potekom sej državnega zbora. V 2. točki smo se
               dogovorili, da praviloma izza govorniškega odra nastopajo tudi predstavniki
               poslanskih skupin, ko predstavljajo stališče poslanske skupine. Vem, da je besedica
               <q>"praviloma"</q> ohlapna, ampak bi drugič kolega Kanglerja vseeno povabil, da pristopi h
               govorniškem odru.</p>
               <p>In mimogrede v tem sklopu obstaja tudi 13. točka, ki pravi, da v plenarni dvorani
               pogovori prek prenosnih telefonov niso dovoljeni. Jaz mislim, da je možno besedico
               <q>"pogovori"</q> interpretirati tako, da se to nanaša tudi na zvonjenje. Hvala lepa.</p>
               <p>K besedi vabim kolega Saša Pečeta, da predstavni stališče Slovenske nacionalne
               stranke.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni. Pred sprejemanjem zakona o državnem svetu si je po naši oceni
               treba odgovoriti, kaj je državni svet.</p>
               <p>Po našem trdnem prepričanju, torej po prepričanju Slovenske nacionalne stranke, je
               državni svet je skupek ozkih parcialnih interesov, ki jim je žal ustava RS dovolila
               tisto dvojno vlogo podajanja oziroma soustvarjanja zakonodajnega postopka. Zato smo v
               okviru Slovenske nacionalne stranke nekajkrat skušali najsibo prek ustavnih sprememb
               ali sprememb zakonodaje doseči, da bi državni svet izgubil svojo vlogo oziroma
               drugače povedano, da v naši pravni ureditvi ne bi bilo več državnega sveta.</p>
               <p>Če pogledamo sestavo državnega sveta, torej, posameznih interesov, ki ima tako
               privilegij, da sodeluje v zakonodajnem postopku, ali če pogledamo sestavo delovnih
               teles državnega sveta, vidimo izključno, da so zastopniki posameznih ozkih interesov
               vključeni v zakonodajni postopek.</p>
               <p>Naj vam povem, da je zakon o gospodarski zbornici nemogoče s kakršnimkoli argumentov
               spraviti skozi državni svet, ko v njegovem delovnem telesu, ki so ukvarja z omenjeno
               materijo, sedijo samo predstavniki različnih zbornic. In po oceni Nacionalne stranke
               seveda temu ni prostor v slovenski parlamentarni ali, bolj rečeno, v slovenski
               demokraciji.</p>
               <p>Državni svet je po naši oceni dvoživka. Je eden izmed tistih, ki lahko na določenem
               področju, kolikor se dotikajo izključno njegovih zadev, vplete v zakonodajni postopek
               ali pa seveda tudi ne. Da pa bomo videli, koliko je državni svet sploh aktiven v
               celotnem svojem tretjem mandatu, pa je smiselno povedati, da je državni svet
               posredoval državnemu zboru v tem celem svojem tretjem obdobju izključno štiri
               zakonske iniciative. To je manj, kot jaz verjamem, da v prejšnjem mandatu katerakoli
               izmed političnih strank - pa roko na srce, ne moremo primerjati instituta politične
               stranke ali pa instituta državnega sveta. V nadaljevanju je ta isti institut oziroma
               inštitucija državnega sveta podala mnenje, in to 32-krat. 32-krat podajo mnenje
               praviloma politične stranke na enem rednem zasedanju, ko pač obravnavamo 32 zakonov,
               ne pa v celem mandatu. V nadaljevanju pa je državni svet celo enkrat v celem mandatu
               svojem, tretjem, podal eno zahtevo za začetek postopka za oceno ustavnosti in
               zakonitosti posameznega akta.</p>
               <p>Torej, statistike, ki je vse vam dostopna in ki sem jo ravnokar prebral oziroma
               nanizal, je razvidno, da se državni svet dotika izključno tiste materije, ki se
               dotika posameznih članov državnega sveta ali pa posameznih lobijev, ki stojijo za tem
               državnim svetom kot institucijo oziroma bolje povedano, ki stojijo v krinki,
               imenovani državni svet.</p>
               <p>Kaj hočejo doseči z novelo zakona, ki nam jo pošiljajo v obravnavo? Izključno eno,
               torej, da bi se zakon dopolnil v tistem poglavju, ki se določa, da predsednik
               državnega sveta opravlja svojo funkcijo poklicno. Drugič, posledica tega seveda je,
               da bi predsednik državnega sveta imel pravico do plače. Tretjič, da bi sekretar
               državnega sveta imel potemtakem enake pravice kot predsednik državnega sveta. Zakaj
               je to prišlo - zaradi opozorila zakonodajno-pravne službe oziroma mnenja
               zakonodajno-pravne službe, da je računsko sodišče v reviziji pri poslovanju državnega
               sveta opozorilo in ugotovilo, da za izplačevanje plač predsedniku državnega sveta ni
               ustrezne zakonske podlage.</p>
               <p>Torej omenjeni zakon, danes dopolnitve zakona o državnem svetu, je izključno
               posledica plače predsednika državnega sveta in generalnega sekretarja državnega
               sveta.</p>
               <p>Računsko sodišče je pa do te svoje ugotovitve prišlo z novelo, ki nam jo navsezadnje
               v pisni obliki ponuja vlada Republike Slovenije in v kateri ugotavljajo, da zakon o
               sistemu plač o javnem sektorju določa, da z dnem uveljavitve tega zakona prenehajo
               veljati določbe vseh ostalih zakonov in predpisov, ki urejajo plače in podobne
               razmere v javni upravi. Torej imamo zelo čisto in enostavno situacijo.</p>
               <p>Državni zbor je sprejel zakon o sistemu plač v javnem sektorju in na podlagi tega
               zakona delovanje na področju izplačila v okviru državnega sveta pač ni v skladu s tem
               zakonom. Ampak ne moremo na ta način izigrati slovenske zakonodaje in po taki poti
               skozi zakon o državnem svetu pripeljati oziroma dati normo legitimnosti tovrstnemu
               početju.</p>
               <p>In za zaključek. Slovenska nacionalna stranka bo tudi v tem mandatu vztrajala, da
               državni svet izključimo iz zakonodajnega postopka.</p>
               <p>Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala, kolega Peče. K besedi vabim gospoda poslanca Srečka Hvauca, da predstavi
               stališče Slovenske demokratske stranke.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala, gospod podpredsednik. Spoštovane kolegice, kolegi, spoštovani predstavnik
               državnega sveta.</p>
               <p>Pred nami je predlog zakona o spremembi in dopolnitvah zakona o državnem svetu, ki ga
               je predlagal državni svet. Bistvene novosti, ki so bile že omenjene, so
               profesionalizacija predsednika ali pa mesta predsednika državnega sveta in
               vzpostavitev funkcije generalnega sekretarja.</p>
               <p>V poslanski skupini Slovenske demokratske stranke predloga zakona ne bomo podprli.
               Naštel bom nekaj pomembnejših oziroma najpomembnejših razlogov za tako odločitev.
               Prva, ki je že bila omenjena, je to, da zakon o državnem svetu v 62. členu določa, da
               je opravljanje funkcije in člana državnega sveta častna funkcija. To pomeni, da ima
               opravljanje take vloge veliko etično in moralno vrednost in tudi nek ugled in veljavo
               in spoštovanje v družbi. Hkrati seveda to pomeni, da opravljanje take funkcije ni
               povezano s plačilom. Če denar, kot je predstavnik predlagatelja omenil, ni pomemben
               za opravljanje take funkcije, potem seveda tudi po moje in po naše ni toliko
               pomemben, da se pogovarjamo o plačilu te funkcije.</p>
               <p>Strinjam se z dejstvom, da ima predsednik državnega sveta večje obveznosti kot ostali
               člani, svetniki, njegovi kolegi, vendar je najprej in v prvi vrsti in predvsem član
               tega organa in zato ne more biti obravnavan po nekih drugačnih osnovnih kriterijih,
               ki veljajo za njegove kolege.</p>
               <p>Naslednje, kar bi tak pristop pomenil, je to, da uzakonjamo plačo za posamezne
               funkcionarje oziroma v tem primeru za predsednika in za generalnega sekretarja, kar
               bi pa seveda pomenilo neko nesistemsko parcialno urejanje plač na samo enem majhnem
               področju. To je pa seveda popolnoma nasprotje od tega od cilja, ki ga imamo, da bi
               sistemsko uredili plače v celotnem javnem sektorju. Takšno parcialno urejanje plač je
               pripeljalo v preteklosti do stanja na tem področju, kakršnega pač imamo.</p>
               <p>In še kot zadnje, predlagatelji navajajo, da predlagane spremembe ne bodo imele
               finančnih posledic. Mi smo prepričani ravno nasprotno, menimo, da bi
               profesionalizacija nekaterih mest v državnem svetu v zvezi z vsemi svojimi
               posledicami povečala tudi uporabo proračunskih sredstev, ki so potrebna za delovanje
               državnega sveta.</p>
               <p>To je le nekaj glavnih razlogov, zaradi katerih naša poslanska skupina tega predloga
               zakona ne bo podprla. Ker pa je materija povezana z državnim svetom, kot je bilo že
               tudi tukaj danes omenjeno v obravnavi oziroma je bilo predmet diskusije in debate že
               kar nekaj let, pravzaprav že od začetka sprejetja tega zakona, pa se bomo zavzemali
               za to, da se vprašanje vloge delovanja in seveda tudi financiranja državnega sveta
               temeljito osvetli z vseh možnih zornih kotov in da se poiščejo neke sistemske in
               dolgoročne rešitve. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala, kolega Hvauc. Besedo ima gospod poslanec dr. Pavel Gantar v imenu Liberalne
               demokracije Slovenije.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovane kolegice in kolegi. Poslanski klub LDS
               ne podpira predloga zakona o spremembi in dopolnitvah zakona o državnem svetu, saj
               tako kot večina poslanskih skupin meni, da narava funkcij državnega sveta, ki je
               časna, in sama narava državnega sveta ne dajeta pravnega temelja za popolno
               profesionalizacijo funkcije predsednika državnega sveta, saj bi se s takšno popolno
               profesionalizacijo se izgubila pravna podlaga za izvolitev v državni svet in tudi
               osnovni namen funkcije, torej predstavništvo določenih interesov, ki izhajajo iz
               poklicne vezanosti državnega svetnika na določeno interesno skupino.</p>
               <p>Ker so člani državnega sveta po ustavi predstavniki in nosilci nosilcev socialnih
               gospodarskih, poklicnih in lokalnih interesov, in izhajajoč iz že omenjene narave
               državnega sveta kot organa <q>"sui generis"</q>, ki prenaša te interese na naravo in
               zakonodajo odločanja, ni opore za popolno profesionalizacijo iz naslova članstva v
               državnem svetu. Predsednik državnega sveta pa ob pogledu materialnih nadomestil ne
               more biti obravnavam po drugačnih kriterijih, kot velja to za druge člane državnega
               sveta, saj je tudi predsednik predvsem član in predstavnik nosilcev določenih
               interesov.</p>
               <p>Poslanski klub LDS bi seveda podprl rešitve, ki predvidevajo, da se za opravljanje
               funkcije predsednika državnega sveta predvidi nadomestilo za upravljanje funkcije,
               saj je vendar treba priznati, da ima predsednik državnega sveta vendar več dela,
               določene protokolarne in druge pristojnosti, ki so zahtevnejše in seveda zahtevajo
               neko nadomestilo tudi zaslužka. Vendar pa vsaka takšna oblika plačila mora ohraniti
               funkcijo prejšnje zaposlitve oziroma stik z interesno skupino, ki jo zastopa, mora
               biti načeloma, če izpostavim, zaposlen tam, kjer je bil zaposlen, in seveda hkrati
               lahko seveda dobi neko določeno nadomestilo za delo, ki ga opravlja. Poslanski klub
               LDS seveda razume svetnike, ki se upirajo temu, da bi njihovo plačilo, če rečem tako
               poenostavljeno, bilo urejeno na način nadomeščanja izgubljenega zaslužka. Mogoče
               imajo v praktični izvedbi celo prav, mogoče bi ureditev s sejninami, tako menimo,
               bila bolj enostavna, enako bolj fer tudi na nek način in tudi bolj pregledna, vendar
               morajo biti, če bi se odločili za tako odločitev, kriteriji za sejnino določeni v
               samem zakonu in ne more biti edina določba ta, da skupna sejnina ne sme znašati več
               kot eno tretjino tako imenovane predsednikove plače. Skratka, čas je, da se ta
               problem reši, da se mogoče predstavniki vseh poslanskih skupin, strank z državnim
               svetom usedejo skupaj in poiščejo tiste rešitve, ki bodo omogočale članom državnega
               sveta in predsedniku normalno delo, fer nadomestilo zaslužka ali plačila za svoje
               opravljeno delo, ki pač je, to moramo priznati - in uredili to zadevo. Do tedaj pa bi
               v poslanski skupini LDS predlagali svetnikom, da vendar striktno upoštevajo do sedaj
               veljavne in sedaj veljavne zakonske določbe.</p>
               <p>Drugo vprašanje, ki seveda ni vprašanje tega zakona, pa je to, kaj in kakšno funkcijo
               naj državni svet v Sloveniji opravlja. Sam moram reči, da sem pred leti, ko je bila
               ustava sprejemana, nasprotoval tej neokorparativistični instituciji. Menil sem, da bi
               funkcija državnega sveta bila lahko drugačna, boljša, bolj učinkovita, vendar je
               rešitev takšna, kot je, in o takšni rešitvi se danes pogovarjamo. In v zvezi s tem
               zakonom, verjetno o tem nima smisla več kot toliko razpravljati.</p>
               <p>Če povzamem. Poslanska skupina LDS bo glasovala za sklep, da zakon, takšen kot je, ni
               primeren za obravnavo. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolega dr. Gantar. Kot zadnji bo predstavil svoje stališče gospod
               poslanec Miran Potrč v imenu Združene liste socialnih demokratov.</p>
            </sp>
            <sp who="SDZ4:PotrčMiran">

               <speaker>MIRAN POTRČ:</speaker>

               <p>Hvala lepa. Vsem lep pozdrav. Zaradi vrste pomislekov glede izplačil višine plač in
               nadomestil za delo državnih svetnikov se je državni svet ponovno odločil, da predlaga
               spremembo in dopolnitev zakona o državnem svetu tako, da za predsednika in
               generalnega sekretarja državnega sveta predvidi profesionalno opravljanje njune
               funkcije in v posledici tega tudi pravico do plače. Poslanska skupina Združene liste
               socialnih demokratov tega predloga zakona ne podpira.</p>
               <p>Pomisleki glede profesionalnega opravljanja funkcije člana državnega sveta in tudi
               njunega predsednika in generalnega sekretarja so stari skoraj toliko, kot sama
               institucija državnega sveta. In vedno so bili glede take rešitve resni, strokovni in
               politični pomisleki. To bi moral vedeti tudi državni svet. Žal pa jih nihče ni peljal
               v dokončne odločitve: niti predlagatelji ustavnega spora o tem vprašanju iz leta
               1993, niti ustavno sodišče, ki je njihov predlog zavrnilo zgolj iz formalnih razlogov
               in o vsebini ni odločalo, niti kasneje vlada, ki je s sklepom predvidela njihov
               izplačevanje iz državnega proračuna. Državni zbor pa je v letih 1994 in 1995 drugače,
               kot je bilo to uvodoma povedano, že enkrat zavrnil podoben zakon, kot ga obravnavamo
               danes. Že takrat se je poskušalo doseči profesionalizacijo, pa je državni zbor takšen
               zakon zavrnil. Res pa je, da takrat ni pripravil celovite rešitve položaja državnega
               sveta, vendar tega tudi državni svet za sebe na drug način kot samo s
               profesionalizacijo ni predlagal. Razlog za to so bili najbrž različni pogledi
               politike in poslanskih skupin na položaj in vlogo državnega sveta in morda je tako še
               tudi danes.</p>
               <p>Konec lanskega leta je nezakonitost izplačil za profesionalno opravljanje funkcije
               pri svojem pregledu ponovno ugotovilo računsko sodišče. In državni svet, poudarjam,
               namesto da bi sledil vsem dosedanjim pomislekom o profesionalizaciji, se je ponovno
               odločil, da zahteva profesionalizacijo opravljanja funkcije svojega predsednika in
               generalnega sekretarja. In to je ob mnogih drugih problemih, ki so se pojavili v
               zvezi z delom državnega sveta - tudi sporna imuniteta, tudi potovanja, tudi obseg
               dela, ki ga je mogoče kritično ocenjevati -, vse to je pripeljalo res tudi do
               politizacije, vendar je tudi državni svet po mojem mnenju mnogo sam zakrivil, da je
               situacija takšna. Lahko je torej upravičeno prizadet glede njegovega ocenjevanja in
               ocenjevanja njegove vloge v javnosti, vendar je doslej več ali manj videl samo eno
               rešitev - profesionalizacijo -, namesto da bi iskal tudi druge. In mi smo pač dolžni
               povedati, da profesionalizacija po vseh dosedanjih strokovnih mnenjih in tudi glede
               na ustavo ni mogoča in utemeljena, in tako menimo tudi v poslanski skupini Združene
               liste socialnih demokratov.</p>
               <p>Hkrati bi pa rad povedal, da nismo prepričani, da bo zavrnitev zakona, takšnega kot
               je predlagan na današnji seji - to pa predpostavljamo -, pomenila rešitev problema:
               niti za državni svet niti za sistem financiranja državnega sveta. Kar zadeva sistem
               financiranja, bi bilo končno prav, da državni svet sam ali na njegovo pobudo vlada,
               lahko tudi ustavna komisija ali politične stranke resno sedemo in vidimo, kaj s
               sistemom financiranja narediti in urediti. Ker takšen sistem, kot je danes, bo še
               naprej neustaven in nezakonit, in če ne bo nobene rešitve, ne vemo, kako bomo delali
               dalje.</p>
               <p>In drugič, prav bi bilo najbrž, da po enakem postopku tudi državni svet, vlada,
               politične stranke, tudi morda ustavna komisija, vidimo, ali je res ali ne potrebna
               kakšna resna strokovna in politična ocena položaja, aktivnosti, bodočih usmeritev v
               ustavnem sistemu državnega sveta, ker sem prepričan, da nobene <q>"ad hoc"</q> rešitve k
               temu ne bodo prispevale. Najbrž pa vsi vemo, da je situacija takšna, da bi stanje
               morali resno oceniti in videti, ali so smotrne in potrebne spremembe. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala, kolega Potrč. Tako smo končali s predstavitvijo stališč poslanskih skupin. O
               predlogu sklepa bomo v skladu s časovnim potekom seje zbora odločali danes v okviru
               glasovanja, torej pol ure po končani 6. točki dnevnega reda oziroma najkasneje ob
               času, ki je določen za glasovanje.</p>
               <p>Prekinjam to točko dnevnega reda.</p>
               <p>In se lotevam <title>4. TOČKE DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O VARNOSTI CESTNEGA PROMETA</title>. Čeravno bo
               beseda tekla o zasegu motornih vozil, bi na tem mestu želel opozoriti na grozljiv
               podatek, ki sem ga danes prebral v časopisju. Namreč, da so naše ceste do današnjega
               dneva terjale že 13 življenj. In dejstvo je, da ne bomo z nobenim zakonom bistveno
               izboljšali tega podatka oziroma podatka na koncu leta, ampak kvečjemu z drugačnim
               obnašanjem, s prevrednotenjem vrednot.</p>
               <p>Predlog zakona je v obravnavo zboru predložil državni svet Republike Slovenije. In v
               zvezi s tem zakonom oziroma predlogom je odbor za notranjo politiko, javno upravo in
               pravosodje predlagal državnemu zboru, da predlog zakona ni primeren za nadaljnjo
               obravnavo.</p>
               <p>Na podlagi 3. odstavka 134. člena poslovnika dajem najprej besedo predstavniku
               državnega sveta, gospodu Ivanu Bukovcu, za dopolnilno obrazložitev predloga
               zakona.</p>
               <p>Prosim, beseda je vaša.</p>
            </sp>
            <sp who="SDZ4:BukovecIvan">

               <speaker>IVAN BUKOVEC:</speaker>

               <p>Spoštovani predsedujoči, spoštovani prisotni. Ta tematika je drugič pred vami v
               državnem zboru. V lanskem letu smo hoteli z vetom uresničiti neke želje in zahteve
               lokalnih skupnosti z juga dežele, da se vendar naredi na naših cestah red. In kot je
               predsedujoči ugotovil, ker tega reda ni, so žrtve vsak dan večje.</p>
               <p>Temu je tudi naš predlog za spremembe zakona 1. in 2. člena, da se le omogoči možnost
               tistih vozil, ki so tehnično <q>"neizpravna"</q>, neregistrirana, moteča in za druge
               življenjsko nevarna, da se umaknejo iz ceste. Ta zakon, torej ta sprememba zakonskih
               dveh točk je prišla dejansko iz potreb ljudi, iz majhnih problemov, ki jih imamo
               predvsem na jugu dežele, pa tudi še kje drugje.</p>
               <p>Zakonodaja ne omogoča policistu vztrajnim povratnikom na tem terenu, da odvzame
               vozilo in ga primerno ali spravijo stran ali ga uničijo. Policist nima nikakršne ali
               realne možnosti za odstranitev teh vozil s ceste. Dejstvo je, da se ljudje vozijo z
               8, 10, 12 let starimi vozili. Danes je sigurno več kot 30 takih vozil na cesti, tam
               kjer sem doma. Žal so se umaknili z glavnih cest in sedaj vozijo po vaseh, po manjših
               zaselkih in seveda s tem ogrožajo na ozkih poteh še več ljudi.</p>
               <p>S tem zakonom želimo policiji dati možnost, da dejansko ima možnost te avtomobile
               umakniti. Zakon o prekrških, ki je bil tudi lansko leto sprejet, ne daje te možnosti.
               On daje možnost policistom, da ustavijo to vozilo in seveda tisti povratnik počaka,
               da policist gre, in potem se naprej mirno pelje. Tako imenovani povratniki so tisti,
               ki jim je zapor - kot bi šel na izlet. Veliko pa je mladoletnikov, ki so nekaznovani,
               torej jih ni mogoče kaznovati. Pri nas se nekaj ljudi vozi starih 10, 12, 14 let. Če
               samo povem, da dva mladoletnika, 13, 14 let sta naredila 40 ropov v enem mesecu - in
               se jima nič ne more narediti.</p>
               <p>Rad bi povedal, da smo v težavah, ki so za nas nerešljive. Ta zakon bi lahko bil neka
               pomoč, da se vsaj nekoliko več reda na tem naredi. Hočemo le zakonsko možnost, da se
               ne ogroža drugih, da dejansko tista vozila, ki ne sodijo na cesto, da se umaknejo.
               Tudi možnost obstaja, da bi se vozila v mesecu dni, v treh tednih <q>"zavzela"</q>, se s
               podzakonskim akti lahko reši tako, da se da možnost vsakemu lastniku, da to vozilo
               spravi v registracijo, torej v prevozno stanje.</p>
               <p>Zato plediram na vas kot na zakonodajno telo, da sprejmete ta dva člena, ker sicer bo
               zopet tako, kot je bilo: veselo se bo vozilo naprej, policaj je seveda sedaj samo
               tisti, ki ima <q>"frulico"</q> pa pogleda, če lahko kaj koga ustavi, ker prehitro vozi, nima
               pa drugih možnosti. Želimo samo dati neko možnost, da se na tem terenu naredi večji
               red. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa gospodu svetniku Bukovcu. Sledi predstavitev stališč poslanskih skupin in
               vljudno vabim kolega Kanglerja, da pride k govorniškem odru in predstavi stališče
               Slovenske ljudske stranke.</p>
            </sp>
            <sp who="SDZ4:KanglerFranc">

               <speaker>FRANC KANGLER:</speaker>

               <p>Hvala, za besedo. V poslanski skupini Slovenske ljudske stranke se zavedamo problema
               in tudi razumemo predlagatelja in tudi predstavnika predlagateljev glede problematike
               neregistriranih osebnih avtomobilov, ki so udeleženi v prometu na območjih, kjer se
               srečujejo kot je predlagatelj tudi sam dejal, s problematiko.</p>
               <p>Dejstvo pa je, da je dikcija člena v kontradiktornem pogledu, v nasprotju z
               nekaterimi drugimi zakoni, tako z zakonom o prekrških, saj policist vozila v cestnem
               prometu ne more zaseči, ker za ta ukrep po zakonu o varnosti cestnega prometa nima
               pooblastila, ki ga predvideva tretji odstavek 123. člena zakona o prekrških.</p>
               <p>Če se poglobimo samo v dikcijo člena, ki je bil predlagan s strani predlagatelja:
               <q>"Vozilo, ki ga zaseže policist na osnovi četrte alineje prvega odstavka 229. člena
               mora lastnik tehnično usposobiti in registrirati v roku 30 dni."</q> Če policist zaseže
               vozilo in ga shrani na primernem mestu, da je nedostopno, da bi si ga lahko lastnik
               odpeljal, je tudi težko lastniku, da ga usposobi in registrira v 30-ih dneh. Tega ne
               razumemo, kako bi bilo mogoče, da policisti zasežejo, nato pa od lastnika zahtevate,
               da to vozilo, ki ni več v njegovi oblasti, ampak je v trenutnem zasegu policijske
               postaje, usposobi v 30-ih dneh. Nadaljnja dikcija: <q>"... v kolikor tega ne stori,
               postane vozilo državna last."</q> Mislim, da je popolnoma jasno, da tega ne moremo
               sprejeti in tudi spremembe zakona ne moremo podpreti, se pa zavedamo in si bomo tudi
               v poslanski skupini Slovenske ljudske stranke prizadevali, da bi poskušali znotraj
               bodočih sprememb zakona o varnosti cestnega prometa najti ugodno rešitev, da bi lahko
               policisti bolj učinkovito, hitreje in zakonito tudi ukrepali.</p>
               <p>Tudi smo mnenja, da do sedaj imajo pooblastila slovenski policisti, da lahko storilo
               vse, da preprečijo nadaljnjo kršitev prekrška. Če policist vozniku, ki nima
               registriranega vozila in tudi ne ustreza pogoju, prepove nadaljnjo vožnjo in če je ta
               voznik z nadaljnjo vožnjo nadaljuje, sme policist v skladu z vsemi pooblastili tudi
               hitro, učinkovito in zakonito ukrepati, da to prepreči.</p>
               <p>Iz navedenih razlogov, ki sem jih podal, predvsem vsebina dikcije 1. člena, ki je
               kontradiktorna z nekaterimi drugimi akti, v poslanski skupini Slovenske ljudske
               stranke ne moremo podpreti zakona, kot je predlagan s strani predlagatelja.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Na vrsti je gospod poslanec Boštjan Zagorac v imenu Slovenske nacionalne
               stranke.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni! Zakon o varnosti v cestnem prometu, ki je začel
               veljati nedavno, 1.1.2005, je po prepričanju Slovenske nacionalne stranke slab, v
               bistvu je nastajal kot nekakšen nemočen, nestrokoven poskus bivšega ministra, gospod
               Bohinca, da reši katastrofalne razmere na področju varnosti v cestnem prometu.
               Minister se je takrat, po našem prepričanju, v obupu odločil in spremenil svoje
               prepričanje iz januarja 2004, ko je rekel, da višina zagroženih kazni, pač, ne vpliva
               na število kaznivih dejanj, to je pozabil in potem je junija nastal ta zakon o
               varnosti v cestnem prometu, ki danes velja. Sam zakon je že ob svojem sprejemanju
               klical po spremembah in morebitnih nekaterih drugih zapletih v zvezi s tem zakonom,
               kar smo lahko prebrali tudi v sredstvih javnega obveščanja nedolgo nazaj, da se bodo
               pojavile določene tožbe v zvezi s tem zakonom in na to smo v Slovenski nacionalni
               stranki opozarjali že takrat. Sprememba, ki jo predlaga državni svet, vsaj na enem
               področju zapolnjuje pravno praznino. Zato v Slovenski nacionalni stranki pozdravljamo
               to spremembo in jo bomo tudi podprli. Žal nam je, da se državni svet spremembe zakona
               ni lotil celostno, kakor bi zakon po našem prepričanju bilo potrebno spremeniti,
               ampak kot sem že dejal, vsaj na enem področju se zapolnjuje ta pravna praznina, na
               področju odvzemanja neregistriranih vozil.</p>
               <p>Če se malo dotaknem premoženjske sfere, o kateri je bilo govora tudi na odboru za
               notranjo politiko. Izpostavljeno je bilo dejstvo, da gre za velik poseg v osebno
               premoženjsko sfero posameznika, če se mu odvzame neregistrirano osebno vozilo.
               Predpisana globa za takšne kršitelje danes je 20.000 SIT. Kaj pa če se ta kršitelj
               zaleti v nekoga? Zavarovalnica v tem primeru ne bo pokrila stroškov, tistega, ki je
               utrpel nesrečo in mu je bil uničen njegov osebni avtomobil s strani takšnega
               kršitelja, pa čaka dolgotrajen postopek pred pristojnimi organi, da bo lahko svoj
               avto ne kriv ne dolžan popravil.</p>
               <p>Po našem prepričanju, kot sem že povedal, je sprememba zakona dobrodošla. Glasovali
               bomo proti sklepu vlade. Še enkrat pa mi dovolite, da nam je pač z naše strani žal,
               da se državni svet ni lotil celostne spremembe zakona o varnosti v cestnem prometu.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolega Zagorac. K besedi vabim gospoda poslanca Mitjo Ljubeljška, da
               predstavi stališče Slovenske demokratske stranke.</p>
            </sp>
            <sp who="SDZ4:LjubeljšekMitja">

               <speaker>MITJA LJUBELJŠEK:</speaker>

               <p>Spoštovani zbor in spoštovani ostali prisotni! Poslanska skupina Slovenske
               demokratske stranke ne bo podprla predloga zakona o spremembah in dopolnitvah zakona
               o varnosti cestnega prometa iz več razlogov. In sicer: ker odvzem vozila predstavlja
               poseg v ustavno zagotovljeno lastnino; ker je predlog zakona v nasprotju z načelom
               sorazmernosti; kar izhaja iz odločbe ustavnega sodišča, ker je predlog zakona
               neživljenjski, nesistemski, predvsem pa represiven; ker predlog zakona ne temelji na
               analizi stanja v praksi, ampak predlagatelj zakona birokratsko predpiše ukrep, ne
               zavedajoč se posledic; ker bi sprejem predlaganega zakona imel za posledico finančno
               obremenitev državnega proračuna; ker predlagana sprememba zakona v večini točk ni
               skladna s predpisi Evropske skupnosti; ker nobena od primerjalno pravno navedenih in
               prikazanih tujih ureditev, ki naj bi služile za oporo predlagani spremembi zakona,
               dejansko ne vsebuje rešitve, kot jo vsebuje predlagana sprememba tega zakona.</p>
               <p>In kje se kaže največja neživljenjskost predlaganega zakona? Obstoječi zakon o
               varnosti cestnega prometa med drugim določa, da se vozilo, ki ni tehnično brezhibno
               ali na predpisan način označeno z veljavno nalepko, izloči iz prometa, lastnik pa
               mora v 24 urah odstraniti izločeno vozilo, če tega ne stori, odstrani vozilo na
               njegove stroške izvajalec rednega vzdrževanja cest. Predlog spremembe obstoječega
               zakona pa za isto nepravilnost določa, da policist zaseže vozilo, lastnik pa mora
               tehnično usposobiti in registrirati vozilo v roku 30 dni, če tega ne stori, postane
               vozilo državna last, lastniku pa ne pripada nobena odškodnina za odvzeto vozilo. In
               če sedaj pogledamo podatke o vzrokih prometnih nesreč in kršitvah, povezanih s
               tehnično neurejenostjo vozila ali veljavnostjo prometne nalepke, na kar se naslanja
               ta sprememba zakona, vidimo, da je bilo, na primer, v letu 2003 41.314 prometnih
               nesreč, pri čemer je bilo 56 nepravilnosti na vozilih in kar 15.579 kršitev vožnje z
               neregistriranim vozilom, recimo, da je potekel rok nalepke. To pomeni, če bo
               predlagani zakon sprejet, da bi v vseh teh primerih policisti zasegli vozila, in če
               lastniki ne bi odpravili pomanjkljivosti na vozilih v 30 dneh, bi ta vozila postala
               last države. Odprava pomanjkljivosti pa je lastnikom praktično onemogočena, saj
               lastniki nimajo dostopa do svojih vozil v času, ko se sankcija izvršuje.</p>
               <p>Zanemariti ne moremo tudi dejstva o dodatnem delu policije pri izpeljavi postopka
               zasega vozila, prevoza, hrambe, varovanja, odprodaje, razgradnje in uničenja vozil
               ter stroškov, ki za vse te postopke nastajajo.</p>
               <p>Na koncu je treba še posebej poudariti, da obstoječi zakon o varnosti cestnega
               prometa korektno ureja problematiko izločitve vozil iz prometa, zakon o prekrških pa
               ima določbo o odvzemu motornega vozila, vendar le, če ima policist pooblastilo na
               osnovi odredbe sodnika za prekrške.</p>
               <p>Poslanska skupina Slovenske demokratske stranke meni, da iz vseh predhodno navedenih
               razlogov predlog zakona o spremembah in dopolnitvah zakona o varnosti cestnega
               prometa pravno in sistemsko ni sprejemljiv, zato ga tudi ne bo podprla. Hvala lepa.
            </p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mnenje poslanske skupine LDS bo predstavil gospod dr. Marko Pavliha.
               Prosim.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p> Hvala lepa, gospod podpredsednik, lep pozdrav vsem tudi s tega mesta. Torej,
               poslanski klub naše stranke ne podpira ciljev in namenov predloga zakona zaradi
               podobnih razlogov kot so bili že navedeni, in menimo, da predlog zakona ni primeren
               za nadaljnjo obravnavo. Z uzakonitvijo zasega motornega vozila, ki ni registrirano,
               bi bilo po našem mnenju kršeno ustavno načelo sorazmernosti. Takšna sprememba zakona
               tudi ni utemeljena z vidika primerjalnega prava, saj tuje države ne poznajo oziroma
               ne poznaj takšnega instituta. Za prekršek vožnje neregistriranega vozila ta zakon
               predvideva izrek globe, ki je glede na težo kršitve sorazmerna, istočasno zakon za
               tovrstni prekršek določa, da policist vozniku prepove nadaljnjo vožnjo, vozilo pa se
               izloči iz prometa.</p>
               <p>Predlog državnega sveta predvideva, da pooblaščena uradna oseba takoj izloči in
               zaseže vozilo, torej dopušča pravico že prekrškovnemu organu na prvi stopnji, kar ni
               sprejemljivo. Tako velik poseg v ustavno varovano pravico do lastnine ne more biti
               prepuščen kar samim policistom. Sicer pa sistemski zakon o prekrških vsebuje določbe
               odvzemu predmetov in je na tej podlagi mogoče v postopku o prekršku izreči tudi zaseg
               motornega vozila, poleg tega tudi sodniki za prekrške so že do zdaj odredili na
               primer uničenje vozila v primeru, ko je kršitelj s tehnično <q>"neizpravnim"</q> in
               neregistriranim vozilom ponavljal prekrške, vozilo pa je bilo zaradi dotrajanosti
               tudi brez tržne vrednosti.</p>
               <p>Na koncu naj še omenimo, da predlogu nasprotuje tudi vlada, ne podpira pa ga niti
               zakonodajno-pravna služba. Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mnenje poslanske skupine Združene liste socialnih demokratov bo
               predstavil gospod Bojan Kontič. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani predstavnik državnega sveta, kolegice in
               kolegi. V času sprejemanja zakona o varnosti cestnega prometa smo v poslanski skupini
               Združene liste socialnih demokratov ugotavljali, da je zakon namenjen predvsem
               izboljšanju ali pa zagotavljanju večje varnosti v cestnem prometu, učinkovitejšemu
               delovanju sistema, večjemu nadzoru organizacij, ki se ukvarjajo z izobraževanjem
               kandidatov in seveda spremembam tudi v kaznovalni politiki, njena opredeljenost v
               zakonu o prekrških, hitrejše odzivanje na kršitve, hitrejše vodenje postopkov o
               prekrških in s tem manjše število zastaranih zadev. Sprejeti zakon je po oceni mnogih
               udeležencev v prometu prestrog oziroma so kazni previsoke. Ponovno poudarjamo, da ni
               bistvo nesporazumov v višini kazni, osnovna težava je v ravnanju posameznikov, ki
               grobo kršijo prometne predpise. Po sprejetju zakona o varnosti v cestnem prometu smo
               o njem zaradi veta državnega sveta ponovno glasovali, razlog je bil enak kot sedaj
               pri predlagani spremembi 240. člena, ki opredeljuje obveznosti lastnika vozila,
               katerega je policija zasegla. Pri tem velja opozoriti na delež neregistriranih vozil,
               udeleženih v prometnih nesrečah, ki ni zaskrbljujoč, je pa pomembno število tistih,
               ki niso pozorni na datum poteka registracije, vendar tudi ti niso ravno razlog
               morebitnih nesreč s težkimi posledicami. Umestno je torej vprašanje, ali je res nujno
               v teh primerih zaseči vozilo in ali so dovolj visoke kazni, ki so predvidene za te
               primere. Pri tem ne gre spregledati odločitve ustavnega sodišča, kot ugotavlja naša
               zakonodajno-pravna služba, ki je razveljavilo ureditev obveznega izrekanja
               varstvenega ukrepa odvzema motornega vozila po zakonu o prometnem davku iz razloga,
               ker je to prepomemben poseg v premoženjsko sfero kršitelja.</p>
               <p>Strinjamo se tudi z mnenjem vlade, da bi v primeru zasega vozila dejansko onemogočili
               lastnika, da bi lahko v roku 30 dni tehnično usposobil in nato registriral
               vozilo.</p>
               <p>Kot sem dejal v uvodu, smo v poslanski skupini Združene liste socialnih demokratov v
               preteklem mandatu podprli sprejetje zakona zaradi želje po spremembi obstoječega
               stanja na področju varnosti v cestnem prometu, ki zahteva mnogo previsok krvni
               davek.</p>
               <p>Ukrep oziroma sprememba, ki je predlagana in se z njo ne strinja vlada in ne naša
               zakonodajno-pravna služba ter tudi matično delovno telo, pa ključnega cilja, manj
               prometnih nesreč, ne bo dosegla oziroma ni bistven element za dosego zastavljenega
               cilja.</p>
               <p>Poslanska skupina Združene liste socialnih demokratov bo torej podprla sklep, da
               predlog ni primeren za nadaljnjo obravnavo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še nazadnje mnenje poslanske skupine Nove Slovenije bo predstavil
               gospod Anton Kokalj. Prosim.</p>
            </sp>
            <sp who="SDZ4:KokaljAnton">

               <speaker>ANTON KOKALJ:</speaker>

               <p>Poslanska skupina Nove Slovenije razume namero predlagateljev, da s predlogom
               spremembe zakona učinkovito reši problem, s katerim se vsakodnevno srečujejo ljudje,
               posebej v določenih predelih Slovenije. Očitno je, da državljanke in državljani
               pritiskajo tudi na predstavnike lokalnih oblasti, ker policija in drugi državni
               organi problema do sedaj niso uspeli zadovoljivo reševati.</p>
               <p>Načelno se z želenimi učinki v smislu preventive Nova Slovenija strinja, očitno pa
               je, da je izvedba, pomeni konkretna sprememba člena, v očitnem nasprotju z ustavo,
               zaradi česar poslanska skupina konkretnega predloga ne more podpreti.</p>
               <p>Dejstvo je, da je po zagotovilih predstavnikov vlade mogoče omejiti problem ogrožanja
               prometa z neustreznimi motornimi vozili z doslednejšim izvajanjem obstoječe
               zakonodaje. To velja predvsem za doslednejše delo policije in sodne veje oblasti.</p>
               <p>Na sami seji odbora za notranjo politiko je bil prisoten tudi minister za notranje
               zadeve, ki je izjavil, da je policija dobila ob koncu lanskega leta navodila, da mora
               enakovredno obravnavati vse državljanke in državljane Republike Slovenije, in povzeti
               vse tiste ukrepe, ki so že z zakonom zagotovljeni.</p>
               <p>Nova Slovenija se bo aktivno zavzemala za boljše izvajanje že omenjene obstoječe
               zakonodaje in boljše delo omenjenih organov. Če v letošnjem letu problem, ki ga je
               državni svet izpostavil na predlog predstavnikov predvsem lokalnih oblasti, ne bo
               opazno zmanjšan, bo Nova Slovenija tudi aktivnejše posegla v reševanje te
               problematike, in sicer s preverjanjem ustreznega dela državnih organov, kot je bilo
               omenjeno, če bo pa treba, pa tudi s spremembo zakonodaje, ki pa bo usklajena z ustavo
               in ostalimi zakoni, ki to področje urejajo.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin.</p>
               <p>O predlogu sklepa bomo v skladu s časovnim potekom seje zbora odločali danes v okviru
               glasovanj, pol ure po končani 6. točki dnevnega reda oziroma najkasneje ob času,
               določen za glasovanje.</p>
               <p>Prekinjam to točko dnevnega reda.</p>
               <p>Prehajamo na <title>5. TOČKO DNEVNEGA REDA - PRVA OBRAVNAVA PREDLOGA ZAKONA O ROMSKI
                  SKUPNOSTI</title>. Predlog zakona je v obravnavo zboru predložila skupina poslancev
               s prvopodpisanim gospodom poslancem Zmagom Jelinčičem Plemenitim in v zvezi s tem
               zakonom je skupina 10-ih poslancev s prvopodpisano gospo poslanko Majdo Širca
               zahtevala, da državni zbor opravi splošno razpravo. Besedo dajem predstavniku
               predlagateljev za dopolnilno obrazložitev predloga zakona, za katero imajo 5 minut.
               Prosim.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. Danes sem prebral v časopisih, da zakon o romski skupnosti maje
               ugled parlamentu, jaz pa mislim, da se maje slovenska nacionalna bit, ko nekateri
               hočejo prefirirati Cigane nad vsemi slovenskimi državljani in slovenskimi
               državljankami.</p>
               <p>Nesporno dejstvo je, da smo tukaj mi doma in da ne moremo dajati posebnih pravic
               ljudem, ki tukaj niso avtohtono doma. Ne moremo dajati pravice nekomu, ki je sem
               prišel v največji meri šele po II. svetovni vojni skupaj s kasarnami Jugoslovanske
               ljudske armade in ki v zadnjem času hodi iz bivših krajev bivše Jugoslavije in se
               naseljuje tukaj in zahteva specialne pravice, kakršnih nima nikjer v Evropi. Evropa
               ima te pravice zelo na ozko opredeljene in dovoljuje Ciganom samo, da se lahko na
               določenih mestih naselijo, ko potujejo iz kraja v kraj, vendar samo na strogo
               določenih mestih in tam ostanejo največ 3 dni - in nič več! Pri nas bi jim dali ne
               vem kaj vse. Tisti, ki bi jim dali ne vem kaj še vse, naj sprejmejo cigansko družino
               domov, pa naj jih hranijo tudi s poslansko plačo kakšne kolegice poslanke ali pa
               kolega poslanca.</p>
               <p>Glede tistega, kar je najbolj bistveno in sem rekel o avtohtonosti, se je treba
               zavedati, da je že Miklošič govoril o grških, romunskih, madžarskih, moravsko-čeških,
               nemških, poljsko-litvanskih, ruskih, finskih, skandinavskih, italijanskih, baskiških,
               anglo-škotskih in španskih Ciganih. Nobene avtohtonosti za časa Miklošiča, da ne bi
               govoril še za kdaj prej, ko se govori, da prve listine omenjajo Cigane v Dubrovniku
               leta 1423, in sicer da so bili tam Cigani, ki so prihajali in so bili služabniki,
               trobentači in kovači lažnega denarja - kaj drugega nič, zagotovo nič dobrega. V
               Sloveniji se govori, da so Cigani od 15. stoletja - neumnost! Najstarejša do sedaj
               znana arhivska listina je iz samostana Bistra iz 24. marca 1452 in piše notri, da je
               napisan oziroma fevdna knjiga še nekaj kasneje Jerne Šmid Burger zu Laybach Zygeuner,
               to se pravi, ni bil Cigan, ampak pravili so mu Cigan. Zgleda da nekateri ne znajo
               nemškega jezika in potem po svoje prekrajajo zgodovinska dejstva. V 17. in 18.
               stoletju imamo nekaj zapisov o Ciganih v Sloveniji in iz leta 1691 je eden, ki je
               pravzaprav rabeljski račun, ker so enega Cigana Andreja iz Kranja obesili. Tudi v
               letih 1723 in 1724 sta poznana dva taka rabeljska računa, ko so plačevali, da so
               Cigane obesili, ne pa da so tukaj bivali avtohtono. Kajti, zavedati se je treba, da
               so ohranjene določene dokumentacije o popisu Ciganov. In popis Ciganov na Dolenjskem
               z dne 31. julija 1916 govori o treh seznanim, v katerih je bilo v enem 9 Brajdičev, 8
               Hudorovičev, en Kovačič in en Breščak; v drugem 8 Hudorovičev, 2 Brajdiča, 4
               Levakoviči in v tretjem 3 Brajdiči, en Jurkovič, en Full in en Taubman. Skratka,
               nikakršnih velikih količin in množic, ki so tukaj avtohtono naseljene. Res pa se je
               kasneje začelo spreminjati. In če pogledamo leto 1930, so na Dolenjskem orožniške
               postaje naštele 234 Ciganov, leta 1931 je bilo naštetih 225 Ciganov, leta 1964 je
               bilo na Dolenskem naštetih 970 Ciganov, vendar med tem časom v letih 1954 do 1957 so
               se po Dolenjskem gradile kasarne Jugoslovanske ljudske armade in z njimi skupaj so
               prišli Cigani. Danes bi ti ljudje zahtevali avtohtonost in posebne pravice. Tako
               daleč gredo, da zahtevajo te avtohtone pravice celo ljudje, ki sploh ne bivajo v
               tistih občinah, ki jim je država že dodelila določene pravice. Skratka, zakon
               zagotavlja enakopravnost pred ustavo in nič več. V kolikor ste pa, spoštovani
               poslanci in poslanci, za to, da imajo nekateri več pravic, pa vedite, da odpirate
               Pandorino skrinjico. V najkrajšem času se bo usul plaz tistih, ki bodo zahtevali
               posebne pravice, potem pa ne vem, kaj bo. Slovenija bo verjetno odšla neznano kam.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala kolegu Jelinčiču. Osebno menim, da pred visokim zborom in v to dvorano nekako
               bolj sodi izraz samostalnik <q>"Rom"</q> ali pridevnik <q>"romski"</q>, pa kakorkoli že. Besedo
               dajem predstavniku vlade za obrazložitev mnenja. Replike na izjavo predsednika ni.
               Besedo dajem predstavniku vlade za uvodno obrazložitev mnenja. Gospod Janez Obreza,
               prosim. <gap n="..."/><stage>/Oglašanje iz klopi./</stage> Ne vidim razloga, zakaj bi bila proceduralno <gap n="..."/> Ni
               bil kršen poslovnik. <gap n="..."/><stage>/Oglašanje iz klopi./</stage> <gap n="..."/></p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/><stage>/Ni vključen./</stage><gap n="..."/> včeraj ste govorili o tem, kako nekdo krši poslovnik, danes
               kršite poslovnik vi. Zakaj? Zaradi tega, ker govorite o Ciganih. Poglejte si pravopis
               slovenskega jezika, poglejte si literaturo in vprašajte Cigane, kako sami sebe
               nazivajo in potem si poglejte še kakšno drugo literaturo in boste videli, da pod
               Cigan samo <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jelinčič <gap n="..."/></p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> en segment oziroma <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p><gap n="..."/> to nima nobene zveze s proceduro.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> da je Rom en segment ciganske skupnosti <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jelinčič <gap n="..."/></p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p><gap n="..."/> ,v katerih ste še dve drugi.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Gospod Jelinčič, prosim, ne razburjajte se, ohranite miren to.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Ne morem,gospod predsednik, ker mi kratite ustavne pravice.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Jaz sem samo povedal svoje mnenje, kot predsedujoči, da se mi zdi bolj primerno
               <gap n="..."/></p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Jaz imam tudi pravico povedati svoje mnenje <gap n="..."/></p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p><gap n="..."/> ste povedali svoje mnenje <gap n="..."/></p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Tisti časi, ko je Liberalna demokracija onemogoča drugo mnenje, so pa žal za vas,
               žal, minili.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Ponovno vabim k besedi gospoda Janeza Obrezo, da pove mnenje vlade.</p>
            </sp>
            <sp who="SDZ4:ObrezaJanez">

               <speaker>JANEZ OBREZA:</speaker>

               <p>Spoštovani podpredsednik, spoštovani poslanci in ostali! Vlada je na predlog zakona,
               ki je danes v obravnavi, izčrpno odgovorila. Povedala je, da je ustava leta 1991 v
               65. členu uvedla določilo, ki pravi, <q>"položaj in posebne pravice ureja zakon,"</q> kar je
               razumeti kot zakonodajo na posamičnih področjih. Torej je ustava uvedla posebne
               pravice, ali drugače: ustavodajalec, ki je sprejemal ustavo, je zakonodajalcu dal
               pooblastilo, da lahko ureja posebne pravice. In to je tudi primer, ko se lahko načelo
               enakosti pred zakonom predre. Tako je tudi ustavno sodišče že trikrat odločilo, leta
               2001 in dvakrat leta 2002. Gre za to, da raznim manjšinskim skupnostim priznamo več
               pravic, ker bodo le tako lahko enakovredne, enakopravne z večinsko populacijo. Torej,
               ustava je jasna. Jasni so tudi področni zakoni, devet jih je, jasne so tudi zaveze
               Slovenije do evropskih integracij. Svet Evrope pozna dve konvenciji, ki ju je
               podpisala tudi Slovenija, okvirno konvencijo o varstvu narodnih manjšin Sveta Evrope
               in evropsko listino o regionalnih ali manjšinskih jezikih.</p>
               <p>Treba je reči, da to, kar pravzaprav moti večinsko prebivalstvo, ni urejeno v okviru
               posebnih pravic. Tu gre za splošno zakonodajo, ki velja za vse državljane. To se je
               zlasti pokazalo pri dogodkih na Dolenjskem v preteklem letu in je treba povedati le
               to, da morajo organi, ki imajo na skrbi uresničevanje določenih predpisov, te
               predpise pač dosledno izvajati, ne glede na etnično poreklo - in tu je problem. Tudi
               socialne pomoči, ki so bile velikokrat očitane, niso posebne pravice romske skupnosti
               v Sloveniji, gre za zakon, ki velja za vse. Drugo pa je, ali se po centrih za
               socialno delo dosledno sklepa pogodbe o reševanju socialnega položaja, kjer se lahko
               zapišejo tudi določeni pogoji, kot na primer, da starši pošiljajo otroke v šolo, da
               se javljajo na zavodih za zaposlovanje oziroma na borzah dela pri delovnem aktivnem
               prebivalstvu, da se različni socialni transferji pomoči namensko porabljajo, možna je
               tudi funkcionalna oblika.</p>
               <p>Vlada je 7. oktobra lansko leto sprejela deset ukrepov, s katerimi je zadolžila
               posamične resorne organe ministrstva, tudi stanovanjski sklad Slovenije, kako
               ukrepati na teh področjih, da bo nesporazumov med večinsko populacijo in romsko
               skupnostjo v Sloveniji čim manj.</p>
               <p>Še glede besede <q>"Cigan"</q> ali <q>"Rom"</q>. Treba je povedati, da so Romi na prvem kongresu
               leta 1971 v Londonu sprejeli splošni naziv in se poimenovali v Rome. Drugače pa jih v
               različnih državah različno poimenujejo. Res je, da tudi sami sebe, ponekod tudi na
               Slovenskem, imenujejo <q>"Cigan"</q>. Kar se pa tiče zgodovinskih pravnih virov, je tudi
               res, da so do leta 1971 tudi na Slovenskem uporabljali ta izraz.</p>
               <p>Kar se tiče zgodovinskosti, avtohtonosti, lahko povem, da se Cigan iz Slovenije prvič
               omenja v kroniki nadškofije Zagreb v 15. stoletju. Tako da lahko povemo, da Romi na
               tem prostoru živijo že precej stoletij.</p>
               <p>Hvala.</p>
            </sp>
            <sp who="SDZ4:KlavoraVasja">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa gospodu Obrezi, vršilcu direktorja urada vlade Republike Slovenije za
               narodnost.</p>
               <p>Sedaj sledijo predstavitve stališč poslanskih skupin. In kot prvega vabim gospoda
               poslanca Boštjana Zagoraca, da predstavi še dodatno stališče Slovenske nacionalne
               stranke.</p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Spoštovani prisotni!</p>
               <p>Prvo dejstvo, 65. člen ustave: <q>"Položaj Romov se določi s posebnim zakonom."</q> Ta člen
               obstaja 13 let. 13 let ste, gospodje, imeli čas to urediti, in danes očitate nam
               kršenje človekovih pravic.</p>
               <p>Drugo dejstvo. S sprejetjem zakona, ki ga predlaga Slovenska nacionalna stranka,
               dokončno rešimo cigansko vprašanje v Republiki Sloveniji.</p>
               <p>Vlada Republike Slovenije, prejšnja vlada, je 13 let rabila, da bi uredila to
               vprašanje, pa ga ni. To vprašanje ste urejali v 50-ih različnih podzakonskih aktih,
               in sprejeli dva sklepa vlade. Prvi sklep, 1.7.1999, sklep o nadomestitvi sredstev
               občinam, kjer se je prebivalstvu zaradi bližine romskih naselij poslabšala kakovost
               življenja. Sklep - nikoli realiziran. Drug sklep je pa omenil predgovornik pred
               menoj, ki pa tudi nikoli ni bil realiziran.</p>
               <p>In ravno pripadniki teh strank, ki ste imeli 13 let to možnost, danes očitate
               Slovenski nacionalni stranki ksenofobijo in kršenje človekovih pravic. Ali jih niste
               vi, ravno vi kršili 13 let, ker tega področja niste uredili? Če jim dejansko
               pripadajo posebne pravice. Ali pa ga niste hoteli urediti, ker sami dobro veste, da
               si Cigani v Sloveniji ne zaslužijo posebnih pravic oziroma ne zaslužijo si posebnih,
               in to ne večjih pravic, kot jih imajo Slovenke in Slovenci v Sloveniji.</p>
               <p>Danes verjamem, da bomo v razpravi, mislim, da je 3-urna najavljena, zopet poslušali
               pripadniki Slovenske nacionalne stranke očitke o ksenofobiji in kršenju človekovih
               pravic. Ampak, ali ni kršitev človekovih pravic ravno to, da slovenska družina na
               centru za socialno delo čaka 3 ure za minimalno socialno pomoč? Romska pride, gre
               noter, vzame največjo, zato da se jo rešijo, in je nikoli več ne vidijo. To so
               primeri iz prakse. Ne si zatiskati oči.</p>
               <p>Enako velja za tako imenovane okrajne in občinske borze dela. Popolnoma enak primer.
               Pridejo, prijavijo in nikoli več jih noben ne pokliče. Veste koliko Ciganov se je
               prijavilo na dodatna izobraževanja na borzi dela v Mariboru v zadnjih štirih letih?
               Nobeden. Nobeden! Lepše jim je tako, kot jim je, kot pa da bi se karkoli pri njih
               uredilo. Pa da ne omenjam črnih gradenj, kriminala in mogoče še česa.</p>
               <p>Zakon, ki je pred nami, je zakon, kot sem rekel, ki dokončno ureja cigansko vprašanje
               v Republiki Sloveniji. Zakon je kratek in jasen. Ne kliče po novih spremembah in ne
               po kakršnihkoli drugih tožbah, ustavnih presojah ali čemerkoli drugem. Vse drugo, kar
               bi rekli v tem trenutku, bi bila enostavno laž. Zakon sledi 65. členu ustave in daje
               Ciganom toliko pravic, kot jih imajo Slovenci in Slovenke v Republiki Sloveniji.</p>
               <p>Prav zanimivo bo slišati z vaše strani, ki temu zakonu oporekate, kako boste temu
               zboru pojasnili in pa javnosti, ki nas spremlja, zakaj si Cigani zaslužijo več pravic
               kot Slovenke in Slovenci. Prav zanima me, če boste uspeli našteti dva konkretna
               razloga, zakaj pa bi njim moglo biti njihovo življenje moralo biti boljše, lažje, kot
               je življenje Slovencev in Slovenk v naši državi. Prav zanima me, kako boste to
               predstavili temu zboru. In še enkrat poudarjam, danes s sprejetjem tega zakona
               sledimo 65. členu ustave in dokončno rešimo romsko vprašanje v Republiki Sloveniji,
               tako da jim damo enake pravice, kot jih imajo Slovenke in Slovenci v tej državi, saj
               ščitenje teh pravic je pa menda osnovna naloga tega zbora. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolega Zagorac. K besedi vabim gospod poslanca mag. Franca Žnidaršiča, da
               predstavi stališče stranke demokratične DeSUS-a.</p>
            </sp>
            <sp who="SDZ4:ŽnidaršičFranc">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, spoštovane poslanke in poslanci. Predlog zakona o romski
               skupnosti, ki ga je državnemu zboru predložila skupina poslancev s prvopodpisanim
               Zmagom Jelinčičem Plemenitim, je svojevrsten poskus zlorabe pooblastila, ki je
               določeno z ustavo Republike Slovenije in ki omogoča zakonodajalcu, da z zakonom uredi
               položaj in posebne pravice romske skupnosti. Podpisniki v 1. členu slovesno
               razglašajo, da ta zakon določa položaj in posebne pravice romske skupnosti, ki živijo
               v Sloveniji, v 2. členu pa ugotavljajo, da posebnih pravic in posebnega položaja
               nimajo. To je tudi seveda vse. Naša poslanska skupina misli, da romska skupnost ima
               poseben položaj, in sicer po tem, da še nima vseh posebnih pravic, kolikor jih ima,
               pa so razpršene v devetih področnih zakonih. S tako predloženim zakonom podpisniki
               negirajo ne samo v področni zakonodaji že doslej uveljavljene posebne pravice romske
               skupnosti, pač pa tudi samo določbo 65. člena ustave Republike Slovenije. Pri tem
               branitelji nacionalnega interesa hote ignorirajo tudi stališče ustavnega sodišča,
               vlade Republike Slovenije, sklepe in odločitve državnega zbora, deklaracijo generalne
               skupščine OZN iz leta 1992, priporočilo parlamentarne skupščine Sveta Evrope iz leta
               1993, resolucijo Sveta Evrope številka 249 iz leta 1993, okvirno konvencijo Sveta
               Evrope za varstvo narodnostnih manjšin, ki jo je Slovenija ratificirala v letu 1998
               in evropsko listino o manjšinskih jezikih, ki jo je Slovenija ratificirala leta 2000.
               Podpisniki imajo seveda pravico vložiti vsakršni zakon, vendar bi se pri tem morali
               zavedati, da s takšnim, kakršen je v obravnavi, delajo sramoto slovenskemu narodu
               doma, slovenski državi pa tudi zunaj naših meja in seveda v svetu. Prepričani smo, da
               našega vstopa v Evropo niste podprli samo zato, da bi nas tam predstavili z
               nesprejemljivim odnosom do romske skupnosti, narodnostih manjšin ali drugih posebnih
               etičnih skupnosti.</p>
               <p>Ob tem se seveda naša poslanska skupina zaveda nuje, da je potrebno za ureditev
               nerešenih pravic in položaja romske skupnosti v naši državi podpirati takšne rešitve,
               ki bodo omogočale sožitje in sobivanje v vsem prijaznejšem vzdušju, ki še ni dovolj
               tudi zaradi takih, ki <q>"kurijo pod kotlom nestrpnosti, vzvišenosti in ignorance"</q>. Od
               tu dalje pa je do <q>"ibermenševstva"</q> samo še korak, kar bi radi nekateri prehitro
               pozabili, čeprav morajo vedeti, kako se takšne stvari končajo. Nekateri smo namreč
               tak odnos že doživeli, drugim pa ga prav gotovo ne privoščimo.</p>
               <p>Predlagani zakon bi lahko bil neslana šala ali parodija, vendar ne v parlamentu, ki s
               svojimi odločitvami kroji usodo resničnim ljudem tam zunaj, pa naj bodo to vrli
               pripadniki večinskega naroda ali pa romske skupnosti. Žal se predlagatelji ne šalijo
               in zato naša poslanska skupina ta zakon ne samo ne bo podprla, pač pa ga odločno
               zavrača. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolega mag. Žnidaršič. Na vrsti je gospod poslanec Ivan Grill, ki bo
               predstavil stališče SDS.</p>
            </sp>
            <sp who="SDZ4:GrillIvan">

               <speaker>IVAN GRILL:</speaker>

               <p>Spoštovani gospod predsedujoči državnega zbora. Spoštovane kolegice in kolegi.
               Prihajam iz Novega mesta in Dolenjske, kjer je romska problematika prav gotovo eden
               izmed zelo perečih problemov. Ta problem postaja iz meseca v mesec bolj pereč oziroma
               nevzdržen in prepričan sem, da lahko postane skozi leto ali dve neobvladljiv. Jaz sem
               prvi med tistimi, ki si želim, da se ta problematika uredi oziroma postane
               znosna.</p>
               <p>Te problematike se zavedamo tudi v poslanski skupini Slovenske demokratske stranke in
               vemo, da je zelo pereča in je tudi iz meseca v mesec bolj neobvladljiva. Da je
               problem sobivanja med večinskim prebivalstvom in romsko skupnostjo danes tako velik
               in postaja vedno večji, je treba iskati razloge tudi v dosedanji pasivni vlogi
               države, predvsem tistih resornih ministrstev, ki so s tem neposredno povezana. To so,
               ministrstvo za notranje zadeve, za delo sociao in ministrstvo za okolje in prostor,
               pa tudi za šolstvo. Namesto da bi si iskali rešitve za pojavljajoče se probleme, so
               le-ti praviloma vse vedno <q>"pometali pod preprogo"</q> in tako imamo danes pred nami na
               videz skoraj da nerešljiv problem, ki ga je treba začeti nemudoma reševati.</p>
               <p>Rešitev problema sobivanja večinskega prebivalstva z romsko skupnostjo lahko iščemo
               samo v tem, da se omogoči romski skupnosti možnost ekonomske in socialne integracije
               v večinsko okolje, s tem pa jim je potrebno omogočiti tudi ohranjanje njihove
               kulturne identitete. Nujni korak, da bomo to dosegli, pa je tudi ta, da bomo imeli
               ustrezno zakonodajo o romski skupnosti, ki jo žal do danes še vedno nimamo, čeprav
               nam to nalaga tudi ustava RS. Brez ustrezne zakonodaje, ki mora temeljiti na
               določilih ustave RS, še posebno njenega 65. člena, in seveda tudi z ostalimi
               mednarodnimi konvencijami, ki jih je podpisala tudi Slovenija, brez tega integracije
               romske skupnosti v večinsko okolje ne moremo pričakovati.</p>
               <p>Glede predloga zakona o romski skupnosti, ki ga v prvo obravnavo predlagala Slovenska
               nacionalna stranka in nekateri sopodpisniki iz vrst Liberalne demokracij, pa v
               Slovenski demokratski stranki menimo, da je takšen zakon za Slovenijo v celoti
               nesprejemljiv. Ta predlog zakona povsem ignorira določilo 65. člena slovenske ustave
               in tudi vsaj dve s slovenske strani podpisani konvenciji Sveta Evrope.</p>
               <p>V Slovenski demokratski stranki takšnega predloga zakona ne moremo in tudi ne bomo
               podprli, saj smo prepričani, da takšen zakon v ničemer ne moremo prispevati k
               reševanju romske problematike, ampak lahko obstoječe razmere, ki so danes že
               kritične, samo še poslabša.</p>
               <p>Sedanja vlada Republike Slovenije se zaveda te problematike in nujnosti takojšnjega
               reševanja, zato smo prepričani, da bo v najkrajšem času pripravila takšen predlog
               zakona, ki bo v skladu z ustavno Republike Slovenije, konvencijami Sveta Evrope in
               drugimi mednarodnimi resolucijami, predvsem pa, da bo prispeval k začetku reševanja
               te problematike.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolega Grill. K besedo vabim kolegico poslanko Majdo Širca, da predstavi
               stališče LDS.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Najprej pojasnilo. Liberalna demokracija Slovenije se je podpisala pod
               predlog za prvo obravnavo zakona, ne pa pod zakon. Podpisniki takega zakona nikoli ne
               bi bili v Liberalni demokraciji.</p>
               <p>In kot drugo, beseda <q>"cigan"</q> je dobila slabšalni prizvok v 19. stoletju in tudi
               zaradi tega na omenjenem kongresu se je poenotila terminologija za uporabo besede
               <q>"romske skupnosti"</q>. Hkrati pa naj še povem, da beseda <q>"rom"</q> pomeni človek in <q>"Roma"</q>
               ljudje in da <q>"Sint"</q> pomeni pripadnik v Nemčiji živečih Romov in pomeni tudi naši
               ljudje.</p>
               <p>Res je zakaj bi, smo brali v nekaterih komentarjih, ko je bil uvrščen na dnevni red
               predlog zakona o romski skupnosti, zakaj bi resen državni organ, kar naj bi parlament
               bil, zapravljal čas z Jelinčičevimi nebulozami. Tako se je zapisalo eni komentatorki.
               Res je, zakon je protiustaven in ni čudno, da marsikdo razume to razpravo za
               nepotrebno.</p>
               <p>V Liberalni demokraciji smo zahtevali splošno razpravo prav zato, da se zakon ostro
               in tudi čim prej zavrne, torej že v prvi obravnavi, saj smo mnenja, da je v posmeh
               pravni in demokratični državi. Predlog zakona o romskih skupnosti ne le, da derogira
               ustavne določbe 65. člena, temveč posledično razveljavlja posebne pravice romske
               skupnosti, ki so določene v devetih področnih zakonih in se nanašajo na
               izobraževanje, volitve, sodelovanje v svetih lokalne skupnosti, na kulturo, medije,
               knjižničarstvo in tako naprej. Pri socialnih transferih pa so - kot predlagatelj
               očitno ne ve - že enako obravnavani kot ostali državljani in državljanke Republike
               Slovenije. Da o tem, da se predlagatelji povsem izognejo, da ne rečem <q>"požvižgajo"</q> na
               obveznosti, ki jih ima Slovenija iz ratificiranih mednarodnih konvencij, niti ne
               govorim. Predlog zakona preprosto želi ukiniti romsko skupnost kot posebno etnično
               skupnost v Sloveniji. Na formalnopravni ravni želi negirati v Sloveniji živeče Rome
               in tako zanikati njihovo etnično identiteto, ki se izraža skozi drugačen jezik in
               kulturo.</p>
               <p>Naj opozorim, da je o položaju romske manjšine že razsojalo ustavno sodišče in
               odločalo, da se ji zagotovi posebno pozitivno varstvo za pospeševanje in
               uresničevanje pravic, ki izhajajo iz njihovo zgodovinsko pogojene identitete. Ali je
               to varstvo primerno, dovolj učinkovito in ali bi ga veljalo še izboljšati in
               dopolniti, je povsem drugi vprašanje, seveda, v kontekstu razprave, ko se predlaga
               širjenje, ne pa oženje pravic romske etnične skupnosti v Republiki Sloveniji.
               Predlagatelj cinično pravi, če nam ustava narekuje zakon, ki bi urejal pravice in
               položaj Romov, potem vam ga ponujamo kot krovno rešitev. Ta krovna rešitev pa ne daje
               pravic, temveč jih jemlje.</p>
               <p>Predlagatelj pravi, da je namen zakona zapolnitev pravne praznine. To ne drži, saj
               kot je že rečeno, ustavna določba se izvaja v področni zakonodaji. Sicer naj bo
               jasno, v Liberalni demokraciji nimamo problemov glede tega, ali se romska
               problematika ureja v enem, torej v krovnem zakonu, ali v več področnih zakonih.
               Slednjo rešitev, če se dobro spomnite, da se v področnih zakonih, je podprla že leta
               1995, je podprlo pristojno delovno telo državnega zbora, se pravi odbor za notranjo
               politiko.</p>
               <p>Skratka, v Liberalni demokraciji imamo problem z vsakim poskusom krčenja ustavnih in
               drugih civilizacijskih pravic.</p>
               <p>In še naprej. Z držo amaterskega zgodovinarja, predlagatelj v obrazložitvi zakona
               postavlja pod vprašaj tudi uporabo besede <q>"Rom"</q>. Priredi tudi dejstva glede naselitve
               Romov v Sloveniji, saj tendenciozno povezuje naseljevanje Romov s formiranjem kasarn
               nekdanje Jugoslovanske ljudske armade in celo s tako imenovanimi izbrisanimi. Vemo,
               da so se množične selitve romskih plemenskih zvez - skratka, plemena Rom, Sinti in
               Kales začele v 5. stoletju, potem ko so jih iz Indije, od koder so izhajali, izrinili
               Arabci.</p>
               <p>Čeprav nimajo svoje dežele, je 30 do 35 milijonov Romov po celem svetu ohranilo mnogo
               skupnih običajev, predvsem pa jezik. In tako imenovana asimilacija, kot jo predlaga
               Slovenska nacionalna stranka, bi te razlike, ki so plod njihove transnacionalne
               identitete, ukinjala oziroma ožila. Ukinila bi, recimo, možnost sofinanciranja
               kulturnih projektov, ki znaša borih 14 milijonov, ampak je, in ki omogoča razvoj
               romske glasbe, folklornih skupin, njihove literature, gledaliških in drugih
               dejavnosti. Ukinila bi še druge pozitivne pravice, ki izhajajo iz pozitivne
               diskriminacije. Predlog bi tudi ukinil možnost sodelovanja in odločanja romskih
               predstavnikov v dvajsetih občinskih svetih. To določilo naše zakonodaje je komisija
               Sveta Evrope leta 2002 za boj proti rasizmu in nestrpnosti še posebej pozdravila.</p>
               <p>Predvsem pa predlog ne bi omogočal nadaljnjega odpravljanja nekje še vedno
               zaskrbljujočih življenjskih razmer. S tem se strinjamo. Skratka, od tistega počasnega
               integriranja v izobraževalne procese, do zaposlovanja in bivanjskih razmer.</p>
               <p>Visoki predstavniki slovenske oblasti, nekoč zakonodajne, danes izvršilne, so jasno
               in zelo javno izražali dvome v Rome tudi z oznakami da, citiram: <q>"da gre za
               prebivalstvo, ki je zašlo v neko slabšo civilizacijsko obliko obnašanja in da je
               težko pričakovati, da jih bomo preokrenili v krajšem času."</q> Vemo, da je te izjave dal
               današnji minister. In vemo, da <q>"civilizacija"</q> pomeni vse tisto, v čemer zahodne
               družbe vidijo svojo prednost pred drugimi, običajno manjšinskimi družbami. In vemo,
               da je izpostavljanje enih vrednot pred drugimi manjšinskimi zelo nevarno, še posebej,
               če jih izreka politik, in danes so v državnem zboru bile že izrečene. Kajti
               nestrpnost je nalezljiva.</p>
               <p>Sporočilo spletnega foruma na primer neke slovenske internetne strani pred kratkim,
               bila je objavljena pred kratkim, so pozivale k poboju Romov v Hitlerjevem slogu in so
               primer sovražnega govora, ki bo, upam, uporabljen za dokazni material v sodnem
               postopku.</p>
               <p>Skratka, v Liberalni demokraciji bomo zakon zavrnili v upanju, da se podobni
               predlogi, ki so, kot že rečeno, neustavni, ne bodo več pojavljali na naših klopeh.
               Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala, kolegica Širca. K besedi vabim mag. Majdo Potrata, da predstavi stališče
               Združene liste.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Spoštovani gospod Obreza, spoštovane poslanke
               in poslanci! Preden začnem predstavljati mnenje poslanske skupine Združene liste o
               predlogu obravnavanega zakona, mi dovolite nekoliko aktualističen uvod.</p>
               <p>V državnem zboru Republike Slovenije pogosto slišimo primerjave sodobnih, trenutnih
               dogodkov z dogodki iz preteklosti. V današnjih jutranjih poročilih nacionalnega radia
               sem zasledila napoved spominske svečanosti, ki opozarja sedanje generacije na žrtve
               židovskega holokavsta v koncentracijskem taborišču Bürkenau Auschwitz. In zakaj to
               navajam? Tudi mnogi Romi imajo iz druge svetovne vojne izkušnjo romskega holokavsta,
               <q>"paraimos"</q> mu pravijo, ko je že življenje izgubilo več kot pol milijona Romov,
               številni pa imajo izkušnje s prisilnim delom v taboriščih. Toda uradno priznan status
               žrtve holokavsta in pravica do odškodnine sta jim bila priznana šele v 90. letih
               prejšnjega stoletja. Romska zgodovinska izkušnja je torej podobna zgodovinski
               izkušnji Judov in tudi našega naroda. Ampak dejstvo je, da je romska skupnost od
               nekdaj v svojem okolju doživljala slabši položaj kot druge manjšinske skupnosti. To
               je skupnost brez države, ki ni nikoli zanetila nikakršnega večjega spopada. In prav
               take izkušnje, ugotavlja raziskovalka Vera Klopčič, so stopnjevale nezaupanje Romov
               do zunanjega sveta. Ali ga bo današnja razprava kaj zmanjšala, je pa drugo
               vprašanje.</p>
               <p>V drugo vloženi predlog zakona o romski skupnosti je za poslansko skupino Združene
               liste socialnih demokratov primer zakonskega besedila, ki dosega obratne učinke od
               napovedanih in bi, če bi bil sprejet, pomenil razveljavitev 65. člena ustave, ne pa
               dokončne ureditve romskega vprašanja, kot napovedujejo predlagatelji. Zato
               obžalujemo, da je sploh predmet obravnave na seji državnega zbora, čeprav smo ob prvi
               vložitvi tudi sami podpisali predlog za splošno obravnavo. Želeli smo namreč, da se
               zakonodajni postopek čim prej konča. Zaradi vseh izrečenih pomislekov smo zaman
               upali, da se poskus zakonske uveljavitve ustavne določbe in iz nje izhajajoče že
               sprejete posebne zakonodaje <stage>(gre za devet področnih zakonov)</stage> ne bo nadaljeval.</p>
               <p>V poslanski skupini Združene liste socialnih demokratov smo namreč podpirali
               stališče, da je mogoče določbo 65. člena ustave razumeti tako, da ureditve položaja
               in pravic romske skupnosti ni treba urediti v enem samem, posebnem, krovnem zakonu,
               ampak je mogoče urediti položaj in pravice romske skupnosti v področnih zakonih.
               Seveda pa ni mogoče prezreti dejstva, da so predstavniki Zveze Romov Slovenije
               večkrat zahtevali sprejem posebnega krovnega zakona o Romih, ki naj bi po njihovem
               mnenju celovito uredil njihov položaj in pravice. Zastaviti si je treba vprašanje,
               ali je status pripadnikov romske skupnosti v Republiki Sloveniji res pravnoformalno
               slabo urejen. Pri tej presoji je seveda pomembno, kako na to gledajo pripadniki
               manjšine sami in pri tem ne moremo prezreti dejstva, da ostaja neskladje med številom
               tisti, ki se izrečejo za Rome, in podatki s terena. Skrivanje identitete nedvomno
               kaže na že prej omenjeno nezaupanje in utrjuje domnevo o ovirah za uresničevanje
               zakonskih določil. In prav tu se odpira pomembno vprašanje ali je mogoče trditi, da
               se v življenju uresničuje 61. člen ustave, ki vsem državljankam in državljanom
               Republike Slovenije daje pravico do izražanja narodne pripadnosti. Zaznati je bilo
               mogoče očitne znake nestrpnosti do Romov, ki jih nekateri sprejemajo kot moteče v
               svojem okolju in postavljajo zahteve po njihovi popolni prilagoditvi svojemu pogledu
               na razmerje med manjšino in večino. Prav s tega stališča je predlagani zakon dokaz
               nerazumevanja koncepta pozitivne diskriminacije, ki v razvitih demokracijah
               zagotavlja enakopraven položaj etničnim skupnostim. Da bi bil položaj manjšine ali
               katerekoli šibkejše družbene skupine primerljiv s položajem večinskega naroda, jim
               mora zakon zagotavljati več, gre torej za načrtno prednostno obravnavo določenih
               družbenih skupin zaradi njihovega podrejenega položaja, gre torej za zagotovitev
               posebnega varstva. Enakosti pred zakonom v poslanski skupini Združene liste socialnih
               demokratov ne razumemo tako, da bi v njenem imenu odrekali manjšinam posebno varstvo,
               kar so storili predlagatelji zakona. Njihovo stališče, da imajo Romi v Republiki
               Sloveniji privilegiran položaj, je žalitev za Rome in posmeh vsem v Republiki
               Sloveniji ratificiranim mednarodnim konvencijam, resolucijam in drugim dokumentom,
               zlasti pa je v nasprotju s temeljnimi človekovimi pravicami in svoboščinami. Zato, da
               bi bila tudi Romom zagotovljena pravica do izražanja etnične pripadnosti, zagovarjamo
               v poslanski skupini Združene liste socialnih demokratov načelo integracije, ne pa
               načela asimilacije. Zato podpiramo vse tiste ukrepe, sklepe in strategije, ki bodo
               zagotavljali uresničevanje sprejetih zakonov, določil in programov, o čemer je
               državni zbor v preteklosti že razpravljal. Od vlade pa pričakujemo, da bo učinkovita
               pri koordinaciji državnih in lokalnih pristojnosti in odgovornosti za ureditev
               položaja in pravic Romov in sobivanje z okoljem. Pri tem pa morajo biti predstavniki
               romske skupnosti upoštevani sogovorniki.</p>
               <p>In za konec naj opozorim še ne eno, po mnenju poslanske skupine, nesprejemljivo
               sestavino zakonskega predloga. Zlasti obrazložitev kaže, da predlagatelji zakona niso
               upoštevali dognanj različnih strok in raziskovalcev o navzočnosti Romov na slovenskem
               ozemlju.</p>
               <p>To je bilo le nekaj glavnih razlogov, zaradi katerih poslanska skupina Združene liste
               socialnih demokratov predloga zakona o romski skupnosti ne šteje za sprejemljivega in
               ne bo podprla nadaljevanje zakonodajnega postopka. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolegica Potrata. Besedo ima gospa poslanka Marjeta Uhan v imenu Nove
               Slovenije.</p>
            </sp>
            <sp who="SDZ4:UhanMarjetka">

               <speaker>MARJETKA UHAN:</speaker>

               <p>Hvala lepa, za besedo. Spoštovani poslanski zbor! V obravnavi imamo enega najkrajših
               zakonov, ki pa bi če bi bil sprejet, imel velike posledice za romsko skupnost, ki
               živi v Sloveniji. Prav tako pa bi sprejetje tega zakona pomenilo neupoštevanje 65.
               člena ustave, ki dovoljuje, da se prek področne zakonodaje vrši določena zaščita
               romskih skupnosti.</p>
               <p>Ta zaščita je danes v Republiki Sloveniji vgrajena v 9 področnih zakonov, skozi
               katere se uresničuje javni interes romske skupnosti. Postavlja se torej vprašanje,
               ali je nek zakon o romski skupnosti sploh potreben in kaj bi pomenil tak zakon za že
               sprejete področne zakone. Postavlja se tudi vprašanje, kako bi na sprejetje takega
               zakona reagirale druge narodnostne skupnosti, ki živijo v Sloveniji, predvsem
               državljani nekdanjih jugoslovanskih republik. Tisto, kar bi po mnenju Nove Slovenije
               v tem trenutku bilo potrebno storiti, pa je predvsem pomoč romskih skupnostih v dveh
               smereh. Prva je reševanje bivanjskih razmer za romske skupnosti, to bi pomenilo po
               eni strani razrešitev izrednih kritičnih razmer za bivanje nekaterih romskih skupnost
               in po drugi strani bi tudi izboljšalo razmere tistih, ki živijo v njihovi okolici,
               torej Slovencev. Z vidika financiranja občin bi bilo torej potrebno razmisliti, ali
               povečati glavarino tistim občinam, v katerih take skupnosti prebivajo, oziroma dati
               prednost različnim razvojnim projektom, ki razrešuje tovrstno romsko vprašanje. Drugo
               področje pa je dosledno izobraževanje in zaposlovanje Romov.</p>
               <p>Vse kar bi bilo več od tega, je po mnenju Nove Slovenije poskusa asimilacije romske
               skupnosti v večinski slovenski narod, kar pa pomeni, da bi Republika Slovenija
               delovala v nasprotju z nekaterimi mednarodnimi podpisanimi stališči, kot so
               konvencija Sveta Evrope, evropska listina o regionalnih ali manjšinskih jezikih Sveta
               Evrope. Generalna skupščina OZN je sprejela leta 1992 formalnopravno neobvezujoč
               dokument, ki v 1. členu določa, da države varujejo obstoj ter narodno, etnično,
               kulturno, versko in jezikovno identiteto manjšin, etničnih skupin znotraj svojih
               ozemelj.</p>
               <p>V Republiki Sloveniji v tem trenutku živijo, kar se tiče bivalnih in drugih razmer,
               določene romske skupnosti v zavidanju nevrednem položaju. Ta status je potrebno
               razrešiti predvsem skozi lokalni in regionalni razvoj ter s tem spodbuditi same Rome,
               da sodelujejo pri projektih, ki se nanašajo na območja poselitve avtohtone romske
               etične skupnosti. Na nek način je Slovenija to poskušala razrešiti z vključitvijo
               romskih svetnikov v občinske svete. V nadaljevanju torej je potrebno zagotoviti še
               vire financiranja.</p>
               <p>Sklicevanje predlagatelja na drugi odstavek 14. člena ustave Republike Slovenije, ki
               določa, da smo pred zakonom vsi enaki, v ničemer ne opravičuje njegovega predloga, da
               v Republiki Sloveniji Romi nimajo posebnih pravic. Enakost pravic ne pomeni le
               enakost zaradi diskriminacije in pa enake možnosti, ampak predpostavlja tudi
               pozitivne pravice za občutljivejše in bolj ranljive skupnosti ter posameznike.</p>
               <p>V tej smeri govori tudi odločba ustavnega sodišča Republike Slovenije iz leta 2004.
               Izhajajoč iz tega dejstva in pa tudi programa Nove Slovenije, ki temelji na
               krščansko-demokratskih vrednotah, Nova Slovenija takšnih in podobnih predlogov
               zakonov ne podpira.</p>
               <p>Glasovali bomo prav tako tudi proti vsakemu zakonu, ki bi želel ukiniti v Sloveniji
               živečo romsko skupnost kot posebno etnično skupnost v smislu popolne asimilacije
               oziroma integracije v slovenski narod.</p>
               <p>S tem bi namreč delovali ravno v tisti smeri, za katero si kot nacija v skupnosti
               velikih evropskih narodov prizadevamo ohraniti tudi svojo slovensko kulturo, jezik in
               slovensko identiteto.</p>
               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kolegica Uhanova. In kot zadnji bo stališče Slovenske ljudske stranke
               predstavil gospod poslanec, magister Janez Kramberger.</p>
            </sp>
            <sp who="SDZ4:KrambergerJanez">

               <speaker>MAG. JANEZ KRAMBERGER:</speaker>

               <p>Hvala lepa, gospod podpredsednik. Spoštovani direktor urada za narodnosti, gospod
               Janez Obreza, kolegice in kolegi.</p>
               <p>V imenu poslanske skupine Slovenske ljudske stranke želim že v uvodu povedati, da
               nasprotujemo vloženemu zakonu o romskih skupnostih, ki ga je državnemu zboru v
               obravnavo vložila poslanska skupina s prvopodpisanim poslanskim kolegom Zmagom
               Jelinčičem Plemenitim.</p>
               <p>65. člen ustave jasno določa, da položaj in posebne pravice romske skupnosti, ki živi
               v Sloveniji, ureja zakon. Negiranje pravic romske etnične skupnosti v Republiki
               Sloveniji pomeni negiranje ustave Republike Slovenije, kar v pravni državi, za katero
               si tako rekoč dnevno prizadevamo, v nobenem primeru ni dopustno. Predlagani zakon
               poleg same ustave Republike Slovenije zanika tudi že sprejeto področno zakonodajo
               Republike Slovenije, s katero se na podlagi ustavnega pooblastila sedaj v devetih
               področnih zakonih ureja romska tematika.</p>
               <p>Predlagani zakon je tudi v nasprotju z najmanj tremi odločbami ustavnega sodišča, dve
               sta iz leta 2002, in ena iz leta 2001. Prav tako je predlagani zakon v nasprotju z
               resolucijami Evropske unije in ostalimi mednarodnimi pravnimi akti, ki urejajo
               človekove pravice v okviru, položaju etničnih oziroma narodnostnih manjšin. Mnogi ste
               že pred mano omenjali te konvencije, konvencijo Sveta Evrope in okvirno konvencijo za
               varstvo narodnih manjšin. In tudi evropsko listino o regionalnih in manjšinskih
               jezikih.</p>
               <p>Republika Slovenija kot država, ki si prizadeva za utrjevanje svoje demokracije in za
               demokratičen razvoj celotne družbe na vseh področjih, si mora prizadevati za strpnost
               in upoštevanje drugačnih, v tem primeru Romov, ki si želijo in imajo pravico postati
               enakopravni člen te družbe. Zaradi znanih razlogov in neurejenih razmer na področju
               bivalnih razmer, zaposlovanja, izobraževanja jim je treba pomagati, da bi napredovali
               in dosegli enakopraven razvoj in s tem postali enakopraven partner, obenem pa jim je
               potrebno kot etični skupnosti tudi pomagati ohraniti njihove etnične značilnosti,
               kulturo, jezikovno ter etnično identiteto, saj se s tem konec koncev tudi bogati
               večinski narod, torej mi vsi.</p>
               <p>Kolegice in kolegi! Naša poslanska skupina si prizadeva in si bo prizadevala za
               takšno zakonsko ureditev teh vprašanj, da bodo tudi Romi dolžni spoštovati zakone in
               pravila, h katerim prav gotovo sodi tudi lastninska pravica ter spoštovanje tistih
               veljavnih predpisov v Republiki Sloveniji, ki mogoče komu ne ustrezajo. Prepričani
               smo, da mora država od Romov zahtevati tudi spoštovanje obveznosti in ne samo njim
               določati pravice. Šolski sistem mora omogočiti romskim otrokom integracijo v šolski
               prostor, da bodo pridobili potrebno izobrazbo za življenje in delo v skupnosti.
               Država je dolžna urediti predvsem zaposlitvene in bivanjske možnosti za člane romske
               skupnosti, omogočiti jim mora, da si sami zagotovijo socialno varnost in s svojim
               delom preživijo svoje družine, tako kot morajo to ostali državljani in državljanke
               Republike Slovenije. Naše okolje ne prenese ustvarjanja kolonij ali getov. In tak
               način reševanja ne bi dosegel pozitivnih učinkov. Na nekaterih področjih se romske
               skupnosti ukvarjajo z dejavnostmi, ki ogrožajo konec koncev naravno okolje in ga tudi
               obremenjujejo. Tako kot se zahteva od podjetnikov, obrtnikov in kmetov morajo tudi
               člani romskih skupnosti, ki se ukvarjajo s katerokoli dejavnostjo, upoštevati
               predpise za varovanje okolja in standarde za opravljanje dejavnosti.</p>
               <p>Zaradi povedanega, spoštovane kolegice in kolegi, poslanska skupina Slovenske ljudske
               stranke nasprotuje sprejetju takšnega zakona, kot ga je v obravnavo predlagala
               skupina poslancev Slovenske nacionalne stranke. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa kolegu mag. Krambergerju. S tem smo izčrpali predstavitev stališč
               poslanskih skupin. Sledi splošna razprava poslank in poslancev. Preden pa dam besedo
               prvemu poslancu gospodu Džubanu, vabim k odru na njegovo željo predstavnika vlade,
               gospoda Obrezo, ki ima to pravico, namreč po četrtem odstavku 66. člena poslovnika se
               lahko predstavnik vlada kadarkoli med razpravo prijavi k besedi. Gospod Obreza,
               prosim.</p>
            </sp>
            <sp who="SDZ4:ObrezaJanez">

               <speaker>JANEZ OBREZA:</speaker>

               <p>Hvala lepa za besedo. Iz stališč je bil razbrati, da še vedno ni jasno, kako je s
               posebnim zakonom za romsko skupnost v Republiki Sloveniji. Pravna doktrina pravi, da
               kadar nek predpis, ustava določa, da bo določeno področje uredil zakon, to pomeni, da
               se pač zadeve urejajo na različnih področjih.</p>
               <p>Mimogrede lahko povem še to, da je vlada, ko je sprejemala mnenje glede predloga
               obravnavanega zakona, sprejela tudi 6. januarja letos stališče o tem, da se pripravi
               poseben zakon o romski skupnosti. To stališče je sprejela, čeprav takega zakona
               pravzaprav v Evropi nihče nima, je pa treba v nekem predpisu urediti organiziranost
               in status. Mimogrede povem, da tudi o Slovencih, ki živijo v zamejstvu in po svetu,
               ni posebnega zakona, pa ustava v 5. členu govori o tem.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vabim gospoda poslanca Gezo Džubana, da predstavi svoje stališče.</p>
            </sp>
            <sp who="SDZ4:DžubanGeza">

               <speaker>GEZA DŽUBAN:</speaker>

               <p>Hvala lepa, predsedujoči. Spoštovani zbor! Iz dosedanje razprave oziroma predstavitve
               stališč poslanskih skupin je verjetno bilo dovolj jasno povedano, kakšen je namen
               vložitve zakona. Tudi iz besedila zakona lahko sklepamo, da je zakon vložen, ne zato,
               da bi bil sprejet, pač pa zato, da ne bi bil sprejet. In seveda so potem možne
               različne predstavitve različnim delom naše družbe, ki se morda v majhnem delu s
               predlagatelji tudi strinjajo, da je karkoli narobe na tem področju, da se pač gremo
               politiko tudi na račun Romov.</p>
               <p>Sam sem iz tistega dela Slovenije, ki je sorazmerno gosto poseljen z Romi, in
               verjetno imamo Prekmurci in Dolenjci veliko opravka s tovrstnimi skupinami, čeprav se
               po svojih lastnostih in, če želite, tudi problemih pomembno razlikujejo. Z njimi se
               srečujemo od otroštva pa do včeraj, spremljam njihove navade, njihove lastnosti in ne
               mi zameriti, če bom rekel, da mi tudi izraz <q>"cigan"</q> ne zveni slabšalno, pač pa je to
               izraz, ki poudarja neke značilnosti romske skupnosti, ker pri nas še zmeraj
               uporabljamo - Romi sami uporabljajo tudi ta izraz, v primerih, ko gre za neke njihove
               folklorne sposobnosti, glasbene sposobnosti <stage>(ciganski ansambli in podobno)</stage>. Seveda me
               zelo moti takrat, ko ta izraz dobi slabšalni prizvok, kar tudi tukaj doživljamo.</p>
               <p>V Sloveniji, kot pravim, so zelo različni Romi. Lokalne skupnosti, ki so poklicane za
               to, da njihove probleme rešujejo, vidimo, da imajo različne naloge v različnih delih
               Slovenije. Sam sem med tistimi v Sloveniji, ki so lahko zelo zadovoljni, da so naši
               Romi sorazmerno kultivirani ali pa kultivirani tako, da je z njimi opravek na povsem
               drugačne način kot je to na Dolenjskem ali kje drugje, kar ste tudi kolegi tukaj
               danes povedali. Zadovoljen sem, da iz tega skupin izhajajo nekateri njihovi člani, ki
               so povsem integrirani v današnjo družbo, da zasedajo pomembna mesta, vlogo v današnji
               družbi, mogoče primer ali dva, da je v orkestru slovenske policije iz te naše skupine
               eden najboljših klarinetistov, da se iz te iste družine šola v podiplomskem programu
               glasbene akademije njegov brat, da ti naši ansambli na raznih prireditvah v Sloveniji
               dosegajo visoka in najvišja mesta v raznih državnih tekmovanjih in tako dalje. Mislim
               reči to, da primernost takšnega zakona, kljub vsemu da, tako kot pravim, ni
               sprejemljiva, ker kljub vsemu ostali del populacije - jaz sem govoril o najboljših -
               zahteva še zmeraj posebno obravnavo, čeprav takrat, ko obiščemo njihova naselja,
               zaselke, se ti pogosto ne ločijo od ostalih, vendar to na način, da se jim je ali
               družba ali lokalna skupnost posvetila, so z resnostjo obravnavale njihove probleme,
               jih reševale in v mnogih primerih dosegle napredek pri teh ljudeh v teh naseljih. In
               ni bilo čudo, da so ob pojavu neke problematike na Dolenjskem obiskovali ta naša
               naselja ali naše župane zaprosili za pomoč, za sugestije, za inštruktaže, kako
               reševati problematiko tudi v drugih naseljih, da bi dosegli približen nivo, kot je to
               dosežen pri nas ali v tovrstnih okoljih.</p>
               <p>Nekaj razlogov za to, da tega in tovrstnega zakona tudi v bodoče seveda ne bom
               podpiral, strinjam se pa z vsemi, da se je te problematike treba lotiti. Ali, kakor
               je eden od kolegov v razpravi tudi omenjal, da seveda je tudi to populacijo potrebno
               opozarjati na to, pa tudi da morajo obveznosti, ki jih imamo vsi državljani, tudi oni
               izpolnjevati: na področju integracije, med šolajočimi se, pozneje v družbi in tako
               dalje. Eni imamo pred sabo nacionalni program za Rome sosednje države, sosednje
               države Hrvaške, ki obsega okoli 100 strani. Mislim, da se bomo tudi mi morali lotiti
               tega problema na en podoben način. Seveda drugače, kot ga obravnava točka današnjega
               dnevnega reda.</p>
               <p>Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K besedi vabim gospoda poslanca Janka Vebra.</p>
            </sp>
            <sp who="SDZ4:VeberJanko">

               <speaker>JANKO VEBER:</speaker>

               <p>Hvala za besedo in lep pozdrav vsem.</p>
               <p>Kratko besedilo v zakonu o romski skupnosti, ki ga je vložila Nacionalna stranka, je
               seveda zelo všečno - na videz. Govori o tem, da članice in člani romske skupnosti, ki
               živijo v Republiki Sloveniji, nimajo posebnih pravic in posebnega položaja. Žal pa
               seveda v praksi tak zakon lahko povzroči izredno velike težave, predvsem v lokalnih
               skupnostih, ki poskušajo reševati ta problem. In zato je resnično neumestno, da se
               takšen zakon vlaga. Ne zato, da bi ne pomagal Romom, ampak predvsem zato, ker
               spravlja v nemogoč položaj tiste občine, ki želijo reševati ta problem.</p>
               <p>Dejstvo je, da Romi živijo na nekih območjih, 20 občin je celo uzakonjenih, ki morajo
               izvoliti svetnika v občinski svet, čeprav Romi živijo tudi še v ostalih občinah,
               ampak te imajo še posebne dolžnosti. In seveda so te občine, če bi bil ta zakon
               sprejet, v izjemno, izjemno težkem položaju.</p>
               <p>Sredstva, ki jih dobivaš za to, da občina lahko izvaja zakonsko predpisane naloge, so
               predvidena v primerni porabi. Ta je izračunana. Seveda pa ne vsebuje reševanja
               problematike Romov. In ob zavedanju tega smo tudi že večkrat poskušali, in v
               prejšnjem sklicu državnega zbora opozarjati na ta problem, da se pač omogoči dejansko
               izvajanje reševanja problemov v teh lokalnih skupnostih, pa dlje kot do tega, da so
               bili sprejeti nekateri sklepi, tako v državnem zboru kot tudi na vladi, nismo prišli.
               Ampak vseeno je to kar korak naprej.</p>
               <p>Ne nazadnje je bil eden od zadnjih sklepov ali pa sklepov, ki je bil sprejet
               7.10.2004, kot piše v poročilu vlade, da ministrstvo za finance pripravi vse, da se
               realizira sklep državnega zbora iz leta 2002, po katerem je treba pristojnim
               ministrstvom oziroma vladnim službam zagotoviti dodatna finančna sredstva, ki se
               namenijo občinam z avtohtonim romskim prebivalstvom za reševanje romske problematike.
               Ta del tega sklepa je izjemno pomemben in omogoča, da se pri posameznih resorjih
               zagotavljajo dodatna sredstva. Omenjamo sicer običajno samo ministrstvo za delo,
               socialo in družino pa še mogoče ministrstvo za okolje, vendar opozarjam, da je to
               premalo. Ne gre samo za ta dva resorja. Sta seveda daleč najbolj poklicana, da
               rešujeta - predvsem za socialo in družino - socialni položaj Romov in tudi ostalih
               prebivalcev, ampak vendar; to, da je nekdo v težkem socialnem položaju, pa to
               ministrstvo prav gotovo ne more reševati na način, kot ga, recimo, lahko reši,
               denimo, ministrstvo za gospodarstvo ali pa ministrstvo za finance. No, temu sklepu je
               potem naprej dodano tudi, da pristojna ministrstva oziroma vladne službe pripravijo
               predlog za dodelitev dodatnih finančnih sredstev v skladu s 26. členom zakona o
               financiranju občin. Seveda, ta del sklepa ima pa eno veliko pomanjkljivost. Vsi vemo,
               da zakon o financiranju občin ne bo tako kmalu pripravljen. In še posebej sem
               skeptičen do tega, da bi bil ta zakon pripravljen v tem smislu, da bi reševal ne vem
               kako intenzivno ravno odnos romske skupnosti z ostalim civilnim prebivalstvom. Zato
               se mi zdi izjemno pomembno, da v teh kratkoročnih ukrepih, ki jih imamo na razpolago,
               odpremo to razpravo pri zakonu o izvrševanju proračuna. Ne gre za sistemsko rešitev,
               gre za rešitev, ki jo lahko sprejemaš ob vsakoletnem sprejemanju proračuna ali pa ob
               rebalansu proračuna. In v teh vsakoletnih rešitvah v zakonu o izvrševanju proračuna
               lahko določimo večjo glavarino na prebivalca v tistih občinah, ki imajo izvoljenega
               romskega svetnika. To je najhitrejši način, kako se lahko realizirajo sprejeti sklepi
               v državnem zboru in na vladi, in da se lokalnim skupnostim, ki pa so tista osnovna
               celica za reševanje teh problemov, tudi omogoči aktivnejše vključevanje v reševanje
               razmer, ki so v nekaterih naseljih še posebej pereče.</p>
               <p>Tako da če je ta zakon prinesel kaj dobrega, je po mojem mnenju to, da lahko danes
               naglas povemo, da rešitve so možne, kratkoročne, dokler ne pridemo do sistemskih
               rešitev. In vesel sem, da je Nacionalna stranka ta zakon vložila, ravno zaradi tega,
               ker lahko pričakujem, da bo potem vlada začela uresničevati sklepe tako državnega
               zbora kot tudi same vlade. Lokalne skupnosti, lahko povem, so pripravljene reševati
               ta problem, vendar z dodatnimi viri, sicer pa tega problema enostavno ni mogoče
               rešiti. Hvala.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod poslanec dr. Mitja Slavinec.</p>
            </sp>
            <sp who="SDZ4:SlavinecMitja">

               <speaker>DR. MITJA SLAVINEC:</speaker>

               <p>Hvala lepa, predsedujoči. Lep pozdrav, kolegice in kolegi ter ostali prisotni! Torej,
               razmišljanje je, da dodatne pravice nekaterih praviloma vedno vplivajo na pravice
               drugih. Vendar je pa smiselno in koristno doseči tak kompromis, da bodo od tega imeli
               korist oboji. In prav zaradi tega je treba socialne in druge transfer ter
               sodelovanja, ki so namenjena romski skupnosti, zastaviti tako, da bo to povečalo
               njihovo socializacijo, integracijo v okolje in da bo njihovo bivanje čim bolj
               sprejemljivo in bo toliko bolj tudi akceptirano s strani ostalih Slovenk in
               Slovencev; na ta način bomo imeli koristi oboji. Prav dolgoletno delo in vlaganje v
               Murski Soboti in ostalih pomurskih občinah nedvomno kaže na to, da je ta politika
               pravilna, saj imamo bistveno manj problemov in težav z romski skupnostjo, kot bi jih
               imeli sicer, kot jih imajo po drugih delih Slovenije, kjer romska skupnost prebiva.
               Poudarjam dolgoletno delo zaradi tega, ker nikakor se ne da pričakovati rezultatov na
               kratek rok. Njihovo bivanje je povezano z njihovo folkloro, vsi vemo, da imajo
               določene druge poglede na bivanje, na družbo samo in je težko pričakovati njihovo
               asimilacijo in tudi verjetno ni to prava pot. Nikakor pa vsa ta vlaganja ne smejo
               biti zgolj kupovanje miru in še bolj pomembno, morajo biti stimulativna, tako da ti
               socialni transferi njih ne stimulirajo k nedelu, ampak obratno, da bodo taki, da se
               bodo poskušali v čim večji meri vključiti v družbo, da si bodo poiskali družbo, da
               bodo otroke pošiljali v šolo, da ne bodo zlorabljali zdravstvenih pravic. Slišal sem
               primer, da imajo določeni 1000 obiskov na leto pri zdravniku, ampak kot rečeno, tudi
               to je del njihove folklore, se počutijo varne, če se pogovorijo z zdravnikom. Torej,
               kot tak ta zakon teh vsebin sigurno ne predvideva in ni primeren.</p>
               <p>Zato se osebno zavzemam za takšen zakon, ki bo zagotavljal aktivno in strpno sožitje
               obeh in ki bo tudi zagotavljal doseganje teh cilje, torej stimulativen in selektiven
               glede njihovih socialnih pravic in po drugi strani, da bo prinesel koristi in
               sobivanje vseh v Sloveniji. Hvala lepa.</p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. K razpravi vabim gospoda Alojza Soka.</p>
            </sp>
            <sp who="SDZ4:SokAlojz">

               <speaker>ALOJZ SOK:</speaker>

               <p>Hvala lepa za besedo. Čisto na kratko. Sam ocenjujem, da je v bistvu predlagani zakon
               brez vsebino, saj najprej v 1. členu pravi, da ta zakon določa položaj in posebne
               pravice romske skupnosti, potem pa v 2. členu negira 1. člen. Pravzaprav ne razumem
               vsebine tega zakona, Romi v Republiki Sloveniji nimajo nobenih posebnih pravic. Tu so
               pač predlagatelji hoteli navreči neko debato. Mislim pa, da to, o čemer danes
               razpravljamo, ne bo izgubljeno in bo vsaj vladi v pomoč, če se bo res lotila priprave
               kakšnega posebnega zakona, kar pa bo izredno težko narediti. Hvala lepa. </p>
            </sp>
            <sp who="SDZ4:PavlihaMarko">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Sedaj lahko razpravlja gospod poslanec Jožef Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Spoštovani kolegi, kolegice! Mi se dva dni ukvarjamo s tem, kaj je primerno, da se
               uvrsti na dnevni red, in kaj ni primerno, da se v tem parlamentu sprašuje oziroma
               govori o tem. Včeraj smo bili priča situaciji, ko je predsednik državnega zbora
               ocenil, da neko vprašanje po vsebini ne more biti postavljeno v kontekstu sprejetega
               dnevnega reda. Danes smo v nasprotni situaciji, ko obravnavamo zakon, ki v nobenem
               oziru ne dosega tega, da bi bil sploh lahko uvrščen na dnevni res. S tem ne
               protestiram zoper to, da imamo ta zakon na dnevnem redu, ker se pridružujem temu, da
               je parlament tisto polje, kjer je potrebno razčiščevati še tako nevarne ideje, kot je
               med drugim tudi ideja tega zakona.</p>
               <p>Ta zakon ni brez vsebine, kot je ravnokar rekel kolega Sok: vsebina tega zakona je
               izrazito protiustavna, vsebina tega zakona je izrazito protidemokratična in vsebina
               tega zakona je izrazito šovinistična, da ne uporabim močnejših besed. Ta zakon namreč
               z eno potezo briše vse tisto, kar je bilo postopoma zgrajeno od leta 1989 na sem, ko
               je prvič prišlo do ustavne omembe oziroma recimo temu ustavne zaščite položaja romske
               skupnosti. S takim zakonom bi vse te korake, ki so bili kasneje postorjeni, brisali.
               Teh korakov ni bilo malo. Mislim, da so elementi varovanja v devetih zakonih, v nekaj
               mednarodnih priporočilih in v nekaj mednarodnih konvencijah, ki jih je Republika
               Slovenija ratificirala in so s tem postale tudi predmet našega notranjega pravnega
               reda, oziroma potrebe upoštevanja.</p>
               <p>S tem nočem reči, da je bilo vse postorjeno, in s tem noče reči, da ni potrebno
               razmišljati o nadaljnjih zakonodajnih pobudah ali, eventualno, tudi o enem zakonu, ki
               bi integriral to zaščito. Ampak to ni predmet obravnave na današnji seji. Današnja
               seja je pač pomembna zaradi tega, da slišimo stališča tudi drugih poslanskih skupin
               in tudi drugih političnih akterjev vis-ŕ-vis tega problema. Bojim se, da se bo
               marsikdo pač potuhnil, da bo rekel, gospod Jelinčič in njegovi pretiravajo, ampak
               delovati na tem področju naprej pa tudi nima posebnega smisla. Tudi vse te
               predstavitve nakazujejo v enem delu to, da je on zares pretiraval, in v drugem delu,
               da pravzaprav je potrebno to skupnost obravnavati najprej - ali pa za koga predvsem -
               kot problematično skupnost. Proti temu protestiram! To ni dobra podlaga za to, kar je
               ustavodajalec mislil. Za tiste, ki tega ne vedo, bi pač rekel, da je bila tistega
               leta 1989 ZSMS, takratna, pobudnik te ustavne zaščite, takrat je šlo za dopolnitev
               ustave še bivše Socialistične republike Slovenije, ki se je ravno tako na našo pobudo
               preimenovala v Republiko Slovenijo. To je sprejela takratna skupščina in to je povzel
               ustavodajalec, ko je sprejemal ustavo, ki velja danes.</p>
               <p>Zatem je treba povedati, da je šele leta 1995 prišlo do prvega programa, ki je
               poskušal te probleme obravnavati afirmativno in, bom rekel, pripadnike romske
               skupnosti kot etnijo. Treba je povedati, da je mogoče 1996, 1997 bilo prvič, ko je
               država prek ministrstva za kulturo sofinancirala bom ne financirala prispevke za
               prvega aktivista s tega področja. Zato se pridružujem tudi tistim, ki menijo, da je
               bilo storjenega premalo in da marsikdaj ne vemo, kako s tem ravnati. Ampak tisto,
               čemur smo priča, in ta pobuda, ki jo imamo danes, ni namenjena temu, da skupaj
               razmišljamo o tem, kako razviti to zaščito, ampak je namenjena temu, da poveliča
               predsednika stranke in stranko, ki je to predlagala, v njegovi samopodobi kot
               tistega, ki je najbolj zaveden Slovenec, kot tistega, ki najbolj skrbi za malega
               človeka, kot tistega, ki Slovence brani pred vsemi mogočimi nevarnostmi. Ni dolgo
               nazaj, ko je v tej instrumentalizaciji Romov kot tistih, ki pač ogrožajo našo
               samobitnost in našo varnost, sodeloval tudi gospod Janša. Ni dolgo nazaj, ko je v te
               vrste diskusijah in v takih kontekstih sodeloval gospod Drobnič, danes sta pomembna
               funkcionarja vlade in s tega vidika se mi zdi obrnjena optika strank, ki jim
               pripadajo, dobro znamenje. Ampak, ko o tem razpravljamo in razpravljamo tudi o tem,
               da je jezik sovražnosti tisti, ki določa temo, se moramo spomniti, da sta gospod
               Jelinčič in gospod Janša skupaj podprla tiste protestnike, ki so pred vlado, ki jo je
               takrat vodil gospod Rop, protestirali zoper nedejavnost vlade in za zaščito
               državljanov Republike Slovenije pred Romi.</p>
               <p>Ravno tako v ta kontekst sodi izjava <stage>(citiram)</stage>: <q>"Težko bomo pričakovali, da bi se to
               prebivalstvo, ki je po svojem zašlo v neko, lahko rečem, tudi slabšo civilizacijsko
               obliko obnašanja, da jih bomo preokrenili v krajšem času."</q> To šovinistično izjavo je
               na okrogli mizi za obrambo Slovencev pred Romi izrekel minister Drobnič. In to so
               seveda ti problemi, ki jih taka pobuda vzpostavlja. Ta pobuda nima namena reševati
               ustavne praznine, kot je zapisano v njeni obrazložitvi, ampak razpihovati
               sovraštvo.</p>
               <p>In s tega vidika se mi zdi, da je nujno potrebno, da državni zbor brez pridržka, ob
               vseh težavah, ki jih vidi tudi vizavi realizacije posameznih določb posameznih
               zakonov, kot se je včasih reklo, z gnusom zavrne Jelinčiča in njegove. Hvala lepa.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Školču. Besedo ima gospod Kristijan Janc. Prosim.</p>
            </sp>
            <sp who="SDZ4:JancKristijan">

               <speaker>KRISTIJAN JANC:</speaker>

               <p>Hvala lepa, gospod predsednik. Spoštovane kolegice in kolegi! Zakona, ki so ga
               predlagali kolegi, ne morem podpreti iz več razlogov. Je pa zelo dobro, da je prišlo
               to na dnevni red tega državnega zbora in ne nazadnje je zelo dobro, da se bo s tem
               morala resno ukvarjati tudi nova vlada, kajti to je stvar, ki ima že kar dolgo brado
               v slovenskem prostoru. Občine so v preteklem obdobju že mnogokrat opozarjale na
               neurejen položaj romske skupnosti v lokalnih skupnostih zaradi teh posebnih težav, ki
               so do tega problema bile, je bila nerazumevajoča bivša oblast, ni želela pri teh
               stvareh sodelovati in je to prepuščala izključno lokalnim oblastem, kar se mi zdi
               nekorektno in nepošteno - postavljati ob bok tistim občinam, ki teh problemov, hvala
               bogu, nimajo, nekatere pa jih imajo. V jugovzhodni Sloveniji je tega kar veliko, zato
               so se tudi na različnih institucijah s tem problemom ukvarjali predvsem na lokalnem,
               regionalnem nivoju. Mislim, da opozorilo občin, ki je bilo tudi s tega vidika, na
               neustrezno reševanje finančnih sredstev občinam, ki imajo romske probleme. Nekatere
               občine so se tega problema resno lotevale in tudi kar nemalo sredstev vložile iz
               svojih proračunov za reševanje komunalnih problemov, cest, zemljišč in podobnih
               zadev. Ti primeri so zgled, kako se lahko zadeve rešujejo, vendar bi bil ta zgled še
               boljši, uspešnejši, če bi tudi država primaknila kakšen tolar k temu, da bi lahko
               skupaj v partnerskem odnosu zadeve zaokrožili, in sicer lokalne skupnosti, država in
               javne institucije, ki se ukvarjajo s to problematiko. Mislim, da je ob sedanji
               situaciji, ki jo imamo v posameznih občinah, eden glavnih problemov ali pa prednostni
               problem zagotovo reševanje bivalnih razmer Romov, ki so še vedno na robu in ki se
               gibljejo in živijo na zemljiščih v zasebni lasti. To so velike težave, s katerimi se
               občine ukvarjajo. Mislim, da je tudi na področju družbenih dejavnosti, šolstvo,
               obvezno šolstvo da ali ne, po mojem ja, pa tudi od tega problema še nismo prišli
               oziroma tako daleč. Mislim, da je tudi potrebno v tem novem zakonu ali podobno, ne
               vem, kako se bo tega vlada lotila, tudi ločiti kriterije o nadzoru prejemanja
               socialnovarstvenih prejemkov, pa tudi ureditev delovno-pravnega področja. Skratka,
               cel kup sklopov, težav, ki se dogajajo na tem območju, predvsem lokalnih skupnosti,
               je pomembno v tem nekem skupnem sodelovanju uspešno rešiti v dobro enih, drugih in
               tretjih. Mislim, da te volje nekaj je.</p>
               <p>Upam, da današnja razprava, ki ima na današnjem dnevnem redu kar pomembno dolžino, bo
               dala neke iztočnice, nekaj mnenj po posameznih poslanskih skupinah. Če bo seveda
               volja, pa tudi na vladi, da pripravi nekaj dobrega, kvalitetnega, predvsem pa
               dolgoročnega, pa upam, da bo že velik uspeh narejen.</p>
               <p>Mislim, da občine pri tem želijo sodelovati. To so že pokazale, kot sem rekel, in
               seveda pozivajo vlado, da čim prej nekaj na tem področju ukrene. Jaz vem, da je
               zahtevno, težko področje, da ne bo prišlo jutri na vrsto. Upam, pa da čim prej in da
               s skupnimi močmi rešimo te ključne probleme, ki mislim, da so v občinah predvsem na
               bremenih samo lokalnih skupnosti.</p>
               <p>Ena glavnih se mi zdi je tudi v prvi vrsti zagotoviti čim prej eno finančno podporo
               občinam, ki imajo to romsko problematiko, in predvsem tistim, ki že to problematiko
               rešujejo na lokalnem nivoju. Teh primerov je kar nekaj.</p>
               <p>Drugo, ureditev legalnega bivališča tam, kjer je možno sobivanje z ostalim
               prebivalstvom. To so velike težave, ki se nam pojavljajo v prostoru. Seveda
               zaposlovanje je ključni problem, ki ni enostaven, težak. Morda denar, ki ga sociala
               nameni za te Rome, preusmeriti v zagotavljanje novih delovnih mest. Morda tukaj tista
               delovna mesta, ki so lahko tudi primer za Rome, kot so zbiralnice raznih odpadnih
               kovin, komunalni delavci, zbiranje gozdnih sadežev in podobne zadeve. Morda bi to
               lahko bilo tudi več primerov dobrih praks lahko uspešno.</p>
               <p>Socialna politika je pri tem seveda zelo pomembna, vendar nič ne bi smeli delati
               nelegalno. Vse mora biti dosledno, tako kot se naj bi to dogajalo za vse ostale
               državljanke in državljane te republike.</p>
               <p>Mislim pa, da v prvi vrsti se mi zdi temeljno vprašanje in naloga, da se vključi
               skorajda cela vlada. To je problem, ki se dotika tako ministrstva za finance, če
               hočete, kot za šolstvo, gospodarstvo, okolje in prostor in še kaj. Če bo ta skupen
               nastop in ta skupna želja po vseh, potem bodo zagotovo rezultati, ki bodo rodili en
               velik korak naprej. Je pa to zgodba, tek na dolge proge, na kratke proge, tega
               problema zagotovo ne bomo rešili, če je star, ne vem, že 400 let, potem ga tudi ne
               bomo rešili v tem mandatu. Ampak če ga ne začnemo reševati, potem tudi nikoli ne
               vidimo konca.</p>
               <p>Predlagam vladi, lokalnim skupnostim in tudi vsem institucijam, ki so s tem tako ali
               drugače povezane, da si podajo roke, stopijo skupaj in naredijo korak naprej na
               področju romske problematike v Sloveniji, ker tega ni tako malo.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Jancu. Besedo ima gospod Sašo Peče. Prosim.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>Spoštovani prisotni! Ogorčenje, kot ga izkazujete ostali predstavniki političnih
               strank danes v parlamentu, se lahko razume kot vaša skrb za pravice Romov. Kar je na
               vsak način za pozdravljati. Veliko boljše in pa lepše ali pa mnogo bolj za
               pozdravljati pa bi bilo, če bi vi, cenjeni gospodje, kdaj pa kdaj izrazili skrb tudi
               za brezposelne Slovence. Za tiste, ki nimajo kje stanovati. Za najemnike z visokimi
               najemninami. Ampak ne. Celo tisti najbolj glasni danes, ki prihajajo s strani
               Liberalne demokracije in Združene liste, ste v prejšnjem mandatu zavrgli vsako
               pobudo, ki je težila k temu, da bi razpravljali o stanovanjski problematiki, o
               plačah. Ampak seveda po eni strani je to razumljivo. Tam je šlo za pravice in
               obveznosti Slovenk in Slovencev, zato to ni bilo tako pomembno. Ko pa je govor o
               pravicah, žal, pa tudi ne o obveznostih pripadnikov romske skupnosti, takrat ste pa
               vsi ogorčeni, kako je to nekaj nedopustnega, kako je določen del parlamenta oziroma
               ena poslanska skupina ksenofobična in tako naprej.</p>
               <p>Dovolite, da v tem delu izpostavim nekatere poglede na do sedaj izpostavljene besede.
               Predstavnica Nove Slovenije je dejala oziroma se je vprašala, ali je zakon o romski
               skupnosti potreben. Ja, je potreben. Ustava Republike Slovenije govori o točnem imenu
               zakona, to je zakon o romski skupnosti. Iz tega naslova je zakon potreben. Zakon o
               romski skupnosti predstavlja enega tistih deficitov ustavnih kategorij, ki niso še
               izpolnjeni. Jaz se strinjam z vami, da je žalostno, da tega deficita ni državni zbor
               v prejšnjem ali predprejšnjem mandatu že pokril, ampak ne zaradi tega, ker se najde
               ena politična stranka, v tem primeru Slovenska nacionalna stranka, da zapolni vrzel
               iz ustave, pa govoriti o neke vrsti ksenofobiji. Lepo vas prosim!</p>
               <p>Vlada Republike Slovenije je v okviru svojega odgovora na zakon povedala, da zakona
               nimamo še, kar je pravilno ugotovila, in to poskušamo danes v Slovenski nacionalni
               stranki popraviti, istočasno je pa vlada Republike Slovenije odgovorila, da imamo
               področno urejeno zakonodajo, ki se dotika romskega vprašanja, in sicer v devetih
               zakonih. Dovolite, da se dotaknem samo prvega. Kaj pomeni področno urejevanje
               določene materije? To je zakon o lokalni samoupravi. Vsi vemo zloglasni 39. člen
               zakona o lokalni samoupravi predstavlja eklatantno kršenje ustave Republike
               Slovenije, in sicer enega izmed osnovnih načel, to je načelo splošne in enake volilne
               pravice. To pomeni, gospodje, da določeno materijo urejate ali pa urejamo področno,
               ker ni krovnega zakona. V nacionalni stranki vam danes ponujamo sprejetje krovnega
               zakona.</p>
               <p>V nadaljevanju se bom dotaknil vseh tistih, pa se vas ne bom, ker vas je bilo preveč,
               ki ste očitali ksenofobijo in podobne stvari, ampak naj vam samo povem, da osnovni
               stavek zakona, pa razmislite potem kakšni bodo vaši odgovori, je: Pred zakonom smo
               vsi enaki. Ali je to šovinistično? Ali je to prenapeto, če določena politična stranka
               zagovarja med drugim tudi ustavno normo, da smo pred zakonom vsi enaki? Gospodje, to
               ni prenapeto, to ni ksenofobično, to je nekaj normalnega. Razmislite vendar, ko nam
               očitate te vaše, po moje oceni, zelo nezrele opazke.</p>
               <p>V samih razpravah pa se bom dotaknil ene dileme, ki je nismo sprožili predlagatelji,
               to je dilema Cigan ali Rom. Jaz temu nisem nikoli dajal pretirano pomembne vloge,
               tudi nočem nobenega žaliti. Glede na to, da vem, da se nekateri imenujejo Cigani,
               nekateri Romi, ampak jaz bom ravnal tako, kot bo njim všeč v poimenovanju. Ampak
               hočem pa vam očitati, veste, današnjo, po moji oceni, dvolično delovanje. Danes na
               kosilu v državnem zboru je ciganski golaž. Ali pa se je kdo, gospodje, izmed vas
               liberalne demokracije in združene liste, ki ste tako polni gneva, vprašal ali pa
               protestiral, ne vem, v kuhinji, v vodstvu državnega zbora, na kakšni gostinski šoli,
               da je to diskriminatorno, ker imamo jed z imenom ciganski golaž. Gospodje in gospe,
               narediti tudi nekaj, ne pa samo neupravičeno kritizirati. Po drugi strani, veliko vas
               je danes govorilo o evropskih institucijah in njihovih stališčih, kako v pametni
               Evropi, ker Slovenci očitno nismo, upoštevajo izključno besedo Romi. Pa še enkrat
               poudarjam, to je najmanj pomembna debata oziroma dilema v okviru celotnega
               zakona.</p>
               <p>Naj vam povem, da v poročilu o Sloveniji evropska komisija za boj proti rasizmu in
               nestrpnosti uporablja oba termina tako v kazalu kot v vsebini dopisa, poročila, torej
               Romi/Cigani. Zakaj potem nam predlagateljem očitate, ko smo naslovili zakon: zakon o
               romski skupnosti in izpostavljate to po moji oceni popolnoma brezpredmetno dilemo.
               Gospodje, v tisti Evropi, ki ji vsi pripisujete tisto pravično skrb za manjšine in
               tako naprej, ampak tisto vas pa ne moti, tako kot vas v restavraciji, kjer lepo vsak
               dan jeste ne moti, da jeste, ciganski golaž.</p>
               <p>V nadaljevanju bi se pa rad dotaknil še dveh, treh stvari, glede na to, da mi čas
               dopušča. Kot verjetno veste oziroma iskreno upam, da veste, je slovenska nacionalna
               stranka zakon o romski skupnosti vložila v parlamentarno proceduro prvič 22.5.2003.
               Takrat je na zahtevo neke skupine poslancev prišlo prav tako oziroma je ta skupina
               zahtevala, da pride do splošne razprave. Gospodje in gospe, s tisto zahtevo in pa
               pozneje, ko ste vodili tako parlament kot Vlado Republike Slovenije, ste povzročili,
               da dve leti nismo obravnavali krovnega zakona o romski skupnosti, dve leti ste
               pustili to materijo v zraku, kljub temu, da ste imeli zakon napisan. Ko smo zakon
               drugič vložili 7.12.2004, se je zgodba seveda ponovila. Če v nacionalni stranki ne bi
               vztrajali pri tem, da se zakon obravnava, da spoznate, kaj Ustava Republike Slovenije
               terja od nas in kaj od nas terja načelo enakosti pred zakonom. Jaz iskreno upam, da
               bo posledica današnje razprave vsaj to, da bo Vlada Republike Slovenije pripravila
               zakon, ki bo temeljil na vsebini predlaganega zakona s strani Slovenske nacionalne
               stranke, torej na enakosti pred zakonom.</p>
               <p>V 65. členu Ustave Republike Slovenije je zelo jasno napisano, da imamo v
               zakonodajnem oziroma da imamo v pravnem redu Republike Slovenije, da naj bi imeli
               tudi zakon o romski skupnosti. Oprostite, kdor si tega noče priznati in kdor ne
               prizna, da je to eno izmed redkih deficitarnih področij Ustave Republike Slovenije,
               ta ne zna brati ali pa tega noče dojeti. In to je napaka. Zakon o romski skupnosti bi
               moral biti v veljavi že leta in leta, če bi spoštovali ustavodajalca oziroma Ustavo
               Republike Slovenije kot najvišji pravni akt. Ampak ne, ko pa dobite v poslanske klopi
               zakon o romski skupnosti, so pa tisti, ki so ga predlagali, ksenofobi. Zakaj pa potem
               z besedo ksenofobi ne označite ustavodajalcev izpred 10 in nekaj let. Gospodje, nekaj
               načelnosti pa vendar imejte! Po drugi strani je bilo v mnenju vlade, torej v odgovoru
               na predlog Slovenske nacionalne stranke, zakon med drugim tudi, ki je nastal zaradi
               peticije, ki jo je podpisalo 11 županov slovenskih občin, peticijo je spremljal
               protestni shod pred palačo Vlade Republike Slovenije 24. maja 2004. V tej peticiji je
               enostavno 5 zahtev. Podpisali so jo župani. Torej tisti, ki dejansko občutijo prav
               tako posledice nevzdržne pravne praznine na tem področju. Še enkrat poudarjam,
               praznino, ki jo hočemo predlagatelji zapolniti.</p>
               <p>Prva izmed zahtev peticije, ki je šla na vlado Republike Slovenije, je bila, državni
               zbor naj sprejme zakon oziroma vlada Republike Slovenije naj pripravi zakon po hitrem
               postopku, ga pošlje v državni zbor, v katerem bo Rome naredila za enakovredne
               državljane Republike Slovenije. Točno to delamo z našim zakonom. V dikciji pred
               zakonom smo vsi enaki, torej predstavniki romske skupnosti so enaki predstavnikom, ne
               vem, državljanom, državljankam ostalim vsem, ampak imajo tudi enake obveznosti, enake
               pravice in enake obveznosti.</p>
               <p>Druga zahteva, ki jo naslavljajo prebivalci Dolenjske, Bele krajine, Posavja, Novega
               mesta, Škocjana, Šentjerneja, Semiča, Trebnjega, Ivančne gorice in Krškega, se nanaša
               na zakon o državni upravi, predvsem na spoštovanje po občinskih urbanističnih aktih.
               Kot vemo, je to eno izmed tistih področij, ki velja za občane in pa občanke določene
               občine, ne velja pa za pripadnike romske skupnosti. Jaz nočem reči, da so občinski
               odloki drugorazredni ali pa, da veljajo samo za določen segment, določen pa ne. Ne,
               razlika med zakonom in odlokom je izključno ta, da zakon sprejema državni zbor, odlok
               ali pa različne akte pa sprejemajo občinski sveti, so pa iste veljave za določen
               teritorij najsi bo teritorij občin, v našem primeru teritorij države. Torej
               prebivalci teh občin so hoteli samo to, da njihovi akti, ki jih sprejemajo organi v
               okviru lokalne skupnosti, morajo veljati za vse.</p>
               <p>V nadaljevanju. Tretja peticija je bila izražanje bojazni pred pripadniki romske
               skupnosti. Vi danes upate Nacionalno stranko proglasiti za ksenofobe oziroma nekaj
               podobnega, medtem ko prihajajo peticije s strani 11-ih občin v Sloveniji, ki izražajo
               zaskrbljenost in pa bojazen njihovih občanov in pa občank pred pripadniki romske
               skupnosti. Gospodje, ta bojazen bi morala biti skupna vsem nam in nekaj bi morali
               narediti, da do te bojazni več ne bi prihajalo v naši državi. Ali pa celo več! Da,
               tiste, ki se jih bojijo ali bojimo, kakorkoli, celo nagrajujete z dodatnimi pravicami
               in pa brez obveznosti. To je vaša dvoličnost. V nadaljevanju seveda je še veliko
               zahtev, tako na področju šolstva, kjer se obstoječi sistem, kjer seveda ni krovnega
               zakona, ker ga nočete sprejeti, ki povzroča to, da padajo sistemi učencev v šolah. V
               Trbovljah. Samo primer bom vzel, ker kolega Barovič prihaja iz Trbovelj. Ampak tudi
               to nobenega ne moti. Bilo je, mislim, da teden dni nazaj, ko sem gledal poročila na
               eni izmed televizij, ne bom povedal kateri. Ko so poročali o romskem nasilju nad
               deklicami v osnovni šoli, nad dečki v osnovni šoli. In je komentator končal
               prispevek, da bodo prispevek vseeno naredili, navkljub temu, da kadarkoli drugače
               govorijo o romski problematiki, jih različni, bolj ali manj povezani instituti z
               Liberalno demokracijo in Združeno listo, tudi televizijo označujejo kot televizijo,
               ki širi nestrpnost. Ali se širi nestrpnost na ta način, da se spregovori o dejstvih,
               ki nastopajo v naši državi? Gospodje, ne! In pa seveda, gospe, ne!</p>
               <p>In še zaključek, ker resnično hočemo še nekaj minut v okviru nacionalne stranke imeti
               za kasnejšo razpravo na to temo. Ena izmed predstavnic, govornic pred menoj je
               poudarila, da je bilo v časopisu možno prebrati vse negativno o tem zakonu. Seveda,
               gospodje, je bilo v časopisju možno prebrati vse negativno, če pa pozitivnega niso
               upali napisati. Če niso nič o zakonu upali poročati niti s tiskovne konference
               nacionalne stranke. Ja, lepo vas prosim, to pač kaže izključno eno dejstvo, da ali
               imajo prepoved pisanja. Prejšnji četrtek je bila tiskovna konferenca. Ne duha ne
               sluha o kateremkoli tiskanem mediju. Naročeni članki s področja različnih avtorjev,
               ki so vam bolj ali manj, parkrat sem že rekel, kapitalsko, ali pa verjetno ideološko,
               ampak verjamem da je teh zelo malo, povezanih z vami. Potem pa pridejo taki članki,
               ki govorijo o neumnosti in istovetijo tako imenovano ksenofobijo s Slovensko
               nacionalno stranko.</p>
               <p>Gospodje in gospe, preberite si še enkrat najpomembnejši stavek zakona, ki vam ga
               ponujamo v sprejetje: Pred zakonom smo vsi enaki.</p>
               <p>Hvala zaenkrat.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Pečetu. Besedo ima gospod Anton Anderlič. Se odpoveduje. Besedo ima
               potem gospod Dušan Kumer. Prosim.</p>
            </sp>
            <sp who="SDZ4:KumerDušan">

               <speaker>DUŠAN KUMER:</speaker>

               <p>Hvala lepa. Gospod predsednik, spoštovane kolegice in kolegi.</p>
               <p>Najprej moram na začetku reči, da sem malo presenečen nad diskusijo mojega
               predgovornika. In moram reči, da bom z eno slovensko besedo označil, da gre za
               diskusijo, ki je prej ljudomrzna, kot pa naklonjena ljudem in državljanom.</p>
               <p>Preprosto bom vzel ustavo in rekel, zakaj je 65. člen v ustavi zapisan. Vsi
               državljani in državljanke imamo enake pravice. Ampak da bi nekateri imeli enake
               pravice, so pa seveda v ustavi posebej opredeljeni. In 65. člen ustave piše, položaj
               in posebne pravice romske skupnosti, ki živijo v Sloveniji, ureja zakon. Zaradi tega,
               da seveda imajo lahko enake pravice kot mi, se mora to urediti z zakonom.</p>
               <p>Sedaj pa k dejstvom, da ne bo kdo tudi seveda meni očital, da zganjam ksenofobijo in
               tako dalje.</p>
               <p>Prvo dejstvo, morebitno sprejetje tega predloga zakona bi preprosto rečeno ukinilo
               romsko skupnost, živečo v Sloveniji, kot posebno etično skupnost. Ta predlog poskuša
               uveljaviti proces popolne asimilacije, kar je seveda nedopustno. Nedopustno tudi
               zaradi tega, ker bi morebitno sprejetje tega predloga zanikalo vsa dosedanja
               prizadevanja, tako države kot romske skupnosti same in lokalnih skupnosti, da se
               stvari urejajo. Zaščita manjšin in sploh vseh posebnih skupnosti, med katere sodijo
               tudi Romi, je temeljni demokratično dosežek. Predlagani predlog zakona je v popolnem
               nasprotju s tem. Zato je reševanje problematike romske skupnosti v prvi vrsti, tudi
               jaz se pridružujem tistim, stvar države in ne le lokalne skupnosti. Prepruščanje
               reševanje tega problema lokalnim skupnostim pomeni, da se država znebi svoje
               odgovornosti in prej spodbuja konflikte, kot jih blaži in odpravlja. Pridružujem se
               tudi vsem tistim mnenjem, ki pravijo, da s policijsko represijo ne bomo odpravili
               vzrokov za te mnogo globlje probleme, kot jih mogoče kdo vidi. Odpravili jih tudi ne
               bomo, če bodo obiskovalci na protiromskih manifestacijah, kot je bila tista v lanskem
               letu pred vladno palačo, na eni strani trdili, da s tem dokazujejo, kako se zavzemajo
               za enakopravnost manjšin in sobivanje drugačnih pri nas. Na drugi strani pa bodo
               javno izjavljali in trdili, da manjšine ogrožajo nacionalno substanco. Takšne besede,
               takšne izjave sam uvrščam v tako imenovano rasistično izrazoslovje. Težava je v tem,
               da se pri nas rasizmu ne reče rasizem in da pravo in pravna država ne deluje, kadar
               bi morali rasizem kaznovati. Tudi to je ustavna kategorija. Etnično hujskaštvo in
               etnično sovraštvo tudi v drugih primerih, ne le v primeru nestrpnosti med Romi in
               Neromi, se ne prepoznajo kot takšno, čeprav je v ustavi zapisano, da je
               prepovedano.</p>
               <p>Moj predlog je zelo preprost in enostaven: da se vlada loti priprave tega posebnega
               zakona o romski skupnosti, ki jih ne nazadnje določa ustava, priporočajo nekatere
               mednarodne inštitucije in za katerega se zavzema vseskozi že varuh človekovih pravic.
               Pri tem moram reči, da sem optimističen, predvsem zaradi izjave nekdanjega poslanca,
               ki je sedel v opozicijskih vrstah na demonstracijah pred vlado lani, to je sedanjega
               predsednika vlade, ki je rekel: Naveličali smo se poslušati praznih obljub vlade.
               Sedaj pričakujem, da bo to svojo napoved uresničil. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Kumarju. K repliki se je javil gospod Peče.</p>
            </sp>
            <sp who="SDZ4:PečeSašo">

               <speaker>SAŠO PEČE:</speaker>

               <p>V prvem delu bi se rad ponovil, ker očitno niste razumeli. Res je, 65. člen ustave
               govori o tem, kar ste vi prebrali. Poudarek pa je na tem, da to ureja zakon. In tega
               zakona ni, zato vam ponujamo v sprejem zakon. Lepo vas prosim, razumite, da tega
               zakona iz 65. člena ustave še ni! Če bi ta zakon v ustavi bil, ga ne bi vlagali.</p>
               <p>Povedati moram še to, gospodje iz Združene liste, saj ste bili na oblasti bolj ali
               manj non stop in v desetih in nekaj letih niste še tega sprejeli. Zato več v
               Nacionalni stranki nismo čakali.</p>
               <p>In še drug del, mislim, da mi pripada še minuta. Govorite <q>"ljudomrzen"</q>, meni. Lepo
               vas prosim! Ja, o tem poročajo nekateri mediji, ki so vam bolj ali manj, po moji
               oceni, zelo blizu in po vašem naročilu pišejo. Ampak veste, če ste vi uporabljali
               termin, kot je rasizem, pa naj vam jaz povem drugo zgodbo. Ta, ki zanemarja, in to
               delate vi vsi skupaj, lastno državo, ta pa bi lahko bil izdajalec.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Pečetu. Besedo ima gospa Majda Širca. Prosim. Ni replike na repliko.
            </p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Hvala lepa. Ampak, gospod predsedujoči, ne vem, če lahko rečete - hvala za tako
               repliko. <stage>/Oglašanje iz ozadja./</stage></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospa Širca, imate besedo, prosim.</p>
            </sp>
            <sp who="SDZ4:ŠircaMajda">

               <speaker>MAJDA ŠIRCA:</speaker>

               <p>Samo toliko. V državnem zboru imamo v svojih vrstah pravnega laika, vsaj tako je
               reklo vrhovno sodišče. Vendar pa imamo tudi pravne cinike. In gospod Peče nedvomno je
               pravni cinik, glede na to, da tako manipulira s 65. členom ustave in pravzaprav noče
               naglas povedati svojega sporočila, ki pa je, kot smo že ugotovili, da so za njihovo
               stranko Romi odveč in v Sloveniji nepotrebni. Hkrati pa še opozarjam, da je gospod
               Peče tudi urednik novinarke, ki sem jo danes citirala v začetku poslanske
               predstavitve, ki je v svojem komentarju dejala gospa Tanja Lesničar Pučko - in upam,
               da bo tudi tovrstno redakcijo njenega pisanja upoštevala -, no, ko sem citirala, da
               se je spraševala nad resnostjo državnega organa, ki zapravlja čas z Jelinčičevimi
               nebulozami. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Širca. Besedo ima gospod Pavel Gantar.</p>
            </sp>
            <sp who="SDZ4:GantarPavel">

               <speaker>DR. PAVEL GANTAR:</speaker>

               <p>Hvala lepa, gospod predsednik. Pravzaprav sem razmišljal o tem, ali naj se oglasim
               ali ne, saj včasih slišimo, da se ne splača oglašati, saj je to, kar predlagajo
               kolegi poslanci iz Slovenske nacionalne stranke, tako absurdno, da se v to niti nima
               smisla vtikati. Sam menim, da je takšno stališče napačno, da so tisti, ki so v
               zgodovini, tudi v naši zgodovini tako mislili, to zelo drago plačali. Pa ne bom
               govoril o letu 1932 in 1933 v Nemčiji, lahko govorimo tudi o letih v Sloveniji v
               novejši in malo manj novi zgodovini. Na take predloge, ki so predvsem legalni, niso
               pa legitimni, je treba odgovoriti. Treba je odgovoriti z jasno besedo in povedati, da
               obstajajo tudi fronte in mišljenja, ki so v Sloveniji in tudi drugod sposobna
               preprečiti način razmišljanja in pristopa do določene problematike.</p>
               <p>Opozoril bi na to, da je v obrazložitvi Boštjan Zagorac <stage>(ki jo imam pred sabo)</stage>
               navedel, da <q>"zakon, ki je pred nami, dokončno ureja cigansko vprašanje v Republiki
               Sloveniji, zakon je kratek in jasen."</q> Gospod Boštjan - ki ta trenutno ni v dvorani -
               je mlajši človek in vprašal bi ga, ali mu ta dokončna ureditev pomeni kakšno
               asociacijo, recimo takšno kot meni. Ali mu beseda <q>"endlozung"</q> kaj pomeni? Uporabljena
               je bila v nacističnih časih v povezavi z židovskim, pa tudi romskim ali, če hočete,
               ciganskim vprašanjem. Ali mu to kaj pomeni? Ali nam vsem kaj pomeni ta vokabular, ki
               ga ljudje uporabljajo, ko govorijo o problemih določene etnične skupnosti, manjšine
               ali karkoli pač že je? Zato je jasno, da je treba takšen zakon zavrniti, pa ne samo
               zavrniti zakon, pač pa zavrniti način razmišljanja o teh zadevah. Hkrati pa je treba
               priznati, da problemi še zdaleč niso urejeni in da niso urejeni tako, kot bi morali
               biti in da jasno je potrebno na tem delati naprej in da moramo storiti marsikaj še,
               da bodo predvsem tam, kjer so konflikti med, recimo, romskim prebivalstvom in
               večinskim, jasno, slovenskim ali pa kakršnimkoli drugim prebivalstvom, navzoči, kjer
               se stopnjujejo, da jih bomo znali reševati. Reševati jih bomo morali znati predvsem
               seveda ne samo na ravni države. Prej smo slišali, da je država tako rekoč skoraj
               vsega kriva. Jaz se spomnim, da sem včasih, ko sem bil na ministrstvu za okolje in
               prostor, imel poseben fond za pripravo lokacijskih načrtov za urejevanje romskih
               naselij. Ta fond je ostal neizkoriščen, ni bilo posebnih interesov, ponekod da,
               ponekod ne. Mislim, da je kljub vsemu ob vsej prizadevnosti države, ki mora še
               marsikaj storiti, ključ na lokalni ravni, ključ v procesih mediacije in posredovanja.
               Ni samo zakonodaja tista in ni samo pravzaprav gola forma zakona, ki pa omogoča
               takšno ali drugačno sožitje. Mediacija, posredovanje, vključevanje uglednih ljudi, ki
               imajo nek odnos do različnosti, vse to je zelo pomembno v tem procesu, ki mora
               trajati, tako kot je trajal v Prekmurju in prinesel določene, jasno, pozitivne
               rezultate. Prepričan sem, da jih lahko tudi drugod po Sloveniji. Sam bi rad opozoril
               na tisti element govora gospoda Pečeta, ki sedanji ureditvi, ki je urejena področno,
               očita, da krši pravilo, da nismo vsi pred zakonom enaki. Pred zakonom smo vsi enaki
               državljani in državljanke Slovenije, tudi Romi. Če se vozi brez registriranega
               avtomobila, je enako odgovoren kot katerikoli drugi prebivalec v tej državi. Če ne
               pošilja otrok v šolo, je ravno tako enako odgovoren in seveda podvržen sankcijam, kot
               so v naprej predvidene, določene tako, kot velja za vse nas. Ne gre za vprašanje
               enakosti, vsi smo enaki pred zakonom ne kot državljani, neodvisno od naše nacionalne,
               etične, verske, religiozne ali kakršnekoli druge pripadnosti. Tam, kjer imajo oni kot
               skupnost, ne več kot posamezniki, neke določene ugodnosti po posebnih področnih
               zakonih, se vežejo prav na njihove specifične lastnosti kot skupnosti v določenih
               predelih prav, z namenom, da bi jim zato, ker so manjšinski, zagotovili enake
               možnosti, kot jih imajo drugi. Prav to je pravi razlog. In ta razlog, saj je očiten
               vsem nam, se opravičujem, ker vam ga razlagam, ni jasen svojim kolegom, ampak mi ga
               moramo tu ponoviti, da bomo vedeli, za kaj gre. Problem sožitja je, kot sem omenil,
               takšen, kot je. Treba je na njem delati noč in dan, če smem tako reči, na lokalni in
               državni ravni. Sam bi rad opozoril na to, da smo tudi mi različni med seboj:
               politično, po vrednostnih usmeritvah in prepričanjih tako ali drugače, da imamo
               mogoče različna etična, nacionalna in druga porekla. Ampak jaz sem prepričan, da nas
               to ne moti, da je to prednost. Ne znam si predstavljati, kako bi bilo, če bi bile vse
               Slovenke in Slovenci enaki. Predstavljajte si, da bi bili vsi Slovenci enaki, da bi
               bili vsi enaki kot recimo Zmago Plemeniti Jelinčič, da bi vsi govorili enako, da bi
               delali enako in da bi mislili enako, kot recimo Zmago Plemeniti Jelinčič. Kako bi
               bilo? Ne vem, kako, ampak zanesljivo bi bilo zelo hrupno in kar se mene tiče precej
               neznosno. Ciganski golaž. Danes smo ga jedli, ni bil slab. Ciganski golaž je pojem iz
               kulinarike. Ne pa iz politične teorije, etničnega vokabularja, ali ne vem,
               nacionalnega izrazoslovja. Morate razlikovati, kje so ti pojmi. Ciganski golaž je
               kulinarični pojem, ne pa etnični pojem. Zato gospodje, golaž, ki so nam ga pripravili
               v kuhinji, smo z veseljem pojedli, vašega golaža, političnega, pa mislim, da ne
               bomo.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Gantarju. Besedo ima gospod Mihael Prevc.</p>
            </sp>
            <sp who="SDZ4:PrevcMihael">

               <speaker>MIHAEL PREVC:</speaker>

               <p>Hvala lepa gospod predsednik, spoštovane kolegice in kolegi.</p>
               <p>Ko poslušam tole razpravo, imam seveda občutek, da smo nekje vsi enotnega mnenja, da
               je na nek način treba rešiti položaj romske skupnosti v Sloveniji. Vendar pa gre za
               to, da pa imamo do reševanja tega problema kar precej različne pristope.</p>
               <p>Sam izhajam iz okolja, kjer romskih skupnosti ni in se ne soočamo z vsakdanjimi
               problemi, ki jih prinaša življenje z Romi v nekaterih slovenskih občinah. Pogosto se
               predstavniki, v narekovaju, <q>"večinskega naroda"</q>, v teh občinah počutijo ogrožene in
               je logično, da prav oni kot prvi zahtevajo, da se uredi položaj romske skupnosti,
               predvsem v smislu neke izenačitve pravic.</p>
               <p>To problematiko občine niti niso dolžne oziroma jo težko rešujejo same. Zato smatram,
               da bo prav pri reševanju tega problema država morala vsekakor igrati vidnejšo
               vlogo.</p>
               <p>Pri reševanju romske problematike mora država od le-teh zahtevati spoštovanje
               obveznosti in jim ne določati samo pravice, kar je bilo danes že povedano. Zato je
               država dolžna urediti predvsem zaposlitve in bivanjske možnosti za člane romske
               skupnosti, omogočiti jim, da si tako, kot morajo to ostali državljani in državljanke
               Slovenije, sami zagotovijo socialno varnost in s svojim delom preživljajo svoje
               družine.</p>
               <p>Naseljenost in naše okolje ne prenesejo ustvarjanja kolonij in tak način reševanja ne
               bi dosegel pozitivnih učinkov. Na nekaterih področjih se romske skupnosti ukvarjajo z
               dejavnostmi, ki ogrožajo naravno okolje, obremenjujejo okolje in ogrožajo tudi
               prebivalstvo. Tako kot se zahteva od podjetnikov, obrtnikov, kmetov, morajo tudi
               člani romske skupnosti, ki se ukvarjajo s katerokoli dejavnostjo, upoštevati predpise
               za varovanje okolja in opravljanje dejavnosti.</p>
               <p>V šolskem sistemu pa moramo omogočiti otrokom integracijo v šolski prostor, da bodo
               pridobili potrebno izobrazbo za življenje in delo v naši skupnosti oziroma državi. Na
               koncu mislim, da predlagani zakon, o katerem govorimo, ne prinaša prave rešitve
               problematike romske skupnosti v tej smeri, o kateri sem sedaj govoril, saj predvsem v
               prvi vrsti nekako zanika že 9 obstoječih področnih zakonov. Prav tako pa mislim, da
               je ta zakon vendarle v nasprotju s tistimi resolucijami in pa priporočili Sveta
               Evrope, ki urejajo človekove pravice in seveda tudi položaj etničnih in pa narodnih
               manjšin, zato sam osebno tega zakona ne morem podpirati. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Prevcu. Besedo ima gospod Aurelio Juri. Prosim.</p>
            </sp>
            <sp who="SDZ4:JuriAurelio">

               <speaker>AURELIO JURI:</speaker>

               <p>Hvala, predsednik. Nič koliko je argumentov in razlogov politično-pravne, humane
               narave, ki nasprotujejo temu predlogu zakona. Sicer predlog, ki ne preseneča, če
               upoštevamo predlagatelja in politiko, ki jo ves čas zagovarja. Presenetilo bi prej
               obratno. Kar je Slovenska nacionalna stranka z nami, moram imeti v zakupu mnogo tega
               še za naprej.</p>
               <p>Točka, ki nam jo vseljuje ta zakonska pobuda, kakorkoli že protiustavna in
               proticivilizacijska, nam ponuja priložnost in izziv k novemu, skupnemu in odgovornemu
               premisleku o tem, kako gledamo na brez dvoma zahtevno problematiko romske skupnosti
               in ali se kot razvita družbena skupnost ter eminentna, mlada članica EU zadovoljujemo
               z doseženim pri varovanju in urejanju njenega položaja oziroma ali so njeni
               pripadnice in pripadniki prej ekonomski, socialni in varnostni problem kraja, kjer
               prebivajo, ali nasprotno so predvsem kulturno in človeško bogastvo. Namenoma ne
               vstopam v dimenzijo človekovih pravic, o kateri bi tudi lahko veliko govorili.</p>
               <p>Gre tudi sicer za pojmovanje sobivanja in sožitja drugačnih, večine in manjšine, ki
               zadeva ne le Rome, marveč že skoraj slehernega med nami v družbi, ki je vse bolj
               etnično, jezikovno, versko mešana in pestra, zavoljo tega vse bolj bogata, kar obenem
               terja vse bolj dodelane mehanizme medsebojne strpnosti in vzajemnega spoštovanja.
               Trdnejša bo strpnost, bolj prijazno bo sobivanje, tudi varnost vseh bo bolj
               zanesljiva in manj se bomo eni drugih bali, gospodje predlagatelji.</p>
               <p>Ko gre odločno zavrniti predlog zakona, ki teži k črtanju Romov kot posebne etnične
               skupnosti in ne nazadnje kot ljudje s svojim dostojanstvom gre tudi pozvati vlado, da
               naj oceni v dogovoru s prizadetimi, predvsem s predstavniki romske skupnosti, učinke
               že 10 let starega programa ukrepov za pomoč Romom in ga eventualno dopolni oziroma
               posodobi z vrsto novih spoznanj, ki jih je čas prinesel in predvsem s tako
               imenovanimi boljšimi praksami iz domačega in širšega evropskega okolja. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Juriju. Besedo ima gospod Bogdan Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala, gospod predsednik. Slovenska nacionalna stranka - očitno je treba povedati
               sedemkrat - je želela, da se udejanji že deset in več let star 65. člen ustave. Tega
               seveda nočete razumeti in ne priznavate. Prav.</p>
               <p>Danes smo bili predlagatelji zakona o ureditvi stanja romske skupnosti - naj začnem
               naštevati izjave, predvsem Liberalne demokracije in Združene liste - bili smo:
               nebulozni, cinični, omenil se je celo Hitlerjev slog, bili smo ljudomrzni, etnični
               hujskači in, ne vem, nek izraz v slovenskem parlamentu, ki ga je gospod Gantar
               izjavil, pa ga ne razumem, ker ne vem, zakaj nemško govori v slovenskem parlamentu.
               Vi ste predlagatelja zakona imenovali cinike, nebuloze, hitlerjance <stage>(približno)</stage>,
               etnične hujskače, ljudomrzneže in tako naprej! Smo mi imenovali danes Rome tako?
               Nismo. Vprašajmo se, če smo mi ljudomrzni do Romov, kako ste šele vi ljudomrzni,
               cinični do nas - , ker predlagamo nek zakon. Ali imate kaj dostojanstva v tem
               državnem zboru? Ali ga imate? Vi ste nas tako imenovali, imam magnetograme. Zakaj le?
               Zakaj le? Združena lista in Liberalna demokracija, zakaj le? Povejte mi, zakaj? Kaj
               smo vam storili? Zato, ker želimo, da se udejanji 65. člen ustave? Zato? Zato, ker
               smo predlagali nek zakon, za katerega bi vi lahko mirno rekli, da ta zakon pač ni
               primeren, bomo pripravili boljšega. Očitno ga ne znate, ker ga deset let niste.
               Recite, ta zakon ni primeren, je slab, pripravili bomo drugega! Povejte mi, v katerem
               kraju v državi, Republiki Sloveniji, Romi nimajo pravice iti v šolo! Povejte mi, v
               katerem kraju v državi, Republiki Sloveniji, ali katera beseda v tem predlogu zakona
               prepoveduje Romom zaposlovanje! Povejte mi, katera beseda v tem zakonu ali katero
               dejanje v kateremkoli kraju v državi, Republiki Sloveniji, prepoveduje Romom
               pridobitev lokacijske informacije, gradbenega dovoljenja in gradnjo hiše! Povejte mi,
               kateri zakon, katera beseda, kateri kraj v tem je dobrodelna ustanova rekla Romom ne,
               drugim pa ja! To vi govorite, da mi tako delamo. Veste, v Trbovljah so Romi. Prišli
               so, kupili so si svojo hišo in stanovanje. In v Trbovljah, v državi, Republiki
               Sloveniji, živijo enako kot vsi Slovenci. Enako morajo plačevati komunalne dajatve,
               enako takso, vse plačujejo enako kot Slovenci. In za konec še enkrat, če ne razumete:
               nobenemu Romu v lastni občini ne bom dal več kot Slovencu, imata pa oba enake
               pravice, kajti tisti Rom in tisti Slovenec, ki imata oba nič, si zapomnite do konca
               življenja, imata oba popolnoma enak nič!</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Besedo ima gospa Majda Potrata. Prosim.</p>
            </sp>
            <sp who="SDZ4:PotrataMajda">

               <speaker>MAG. MAJDA POTRATA:</speaker>

               <p>Hvala za besedo, gospod predsednik.</p>
               <p>Nekajkrat je bilo slišati iz ust gospoda Baroviča vprašanje, zakaj. No, jaz bom pa
               povedala, zakaj nasprotujemo temu zakonu.</p>
               <p>Ni potrebno biti posebej vešč branja zakonov, da ne bi ugotovil, kaj govori 65. člen
               ustave. 65. člen ustave govori o tem, da je mogoče z zakonom romski skupnosti
               zagotoviti posebne pravice. To ni člen, ki bi govoril o enakosti za vse, ampak govori
               o tem, da so nekaterim v tej državi potrebne posebne pravice, zato da bi lahko bili
               vsi pred zakonom enakopravni, o čemer govori 14. člen. Je pač tako, da smo v tem
               državnem zboru predstavniki vseh državljank in državljanov Slovenije. In pričakovati
               bi bilo, da ravnamo v njihovo korist. Tako smo si menda na začetku tudi obljubili.
               Eni bolj, drugi manj odločno, s takimi ali drugačnimi podporami in pomisleki v zvezi
               z vlado. Ampak vsekakor, 65. člen ustave govori o tem, da je mogoče z zakonom, s
               posebnim zakonom določiti posebne pravice. Posebne pravice je treba določiti. Ampak
               tam, kjer je moj pogled drugačen od pogleda Slovenske nacionalne stranke, je ta, da
               je te posebne pravice mogoče udejanjati tudi s sprejetimi devetimi področnimi zakoni,
               v katerih so udejanjene, oni pa trdijo, da bi to bilo mogoče samo z nekim zakonom, in
               to potem na način, ki je pa vrhunec sprenevedanja.</p>
               <p>Reči, da urediš nek položaj po tistem, ko rečeš, da tega položaja sploh ni, ne vem,
               ali bi se temu reklo lahko pravni cinizem. Jaz bi prej temu rekla pravni
               diletantizem.</p>
               <p>In sedaj k drugi stvari. Živim v mestu, ki je po popisu prebivalstva zabeležil
               največje število tistih, ki so se izrekli za Rome. V Mariboru. Ti so tisti, ki so v
               resnici prišli kasneje v Slovenijo, kot tisti, ki živijo na Dolenjskem, v Beli
               krajini, v Prekmurju, na Gorenjskem in sami sebe poimenujejo bodisi z izrazom Romi,
               bodisi z izrazom Sinti, ali z imenom tudi Cigani.</p>
               <p>Pričakovati, da se bo kot splošno uveljavljena poimenovalna norma sprejelo neko ime,
               ki je v veljavi od prvega svetovnega romskega kongresa v aprilu leta 1971, je pač
               nemogoče, zato je tudi uveljavljena praksa dvojnega poimenovanja. Na prvem mestu novo
               skupno ime, za katerega so se Romi sami opredelili, na drugem mesti pa ime, ki je
               bilo uporabljano pred tem. Ob tem pa tudi Tatari recimo, in še kaj drugega. In sedaj
               je treba poznati tudi poimenovalno prakso v Evropi v zvezi z drugimi lastnimi imeni,
               da v teh okoljih ohranjajo tudi stara imena, zato da bi tisti, ki novih imen ne
               poznajo vedeli, na koga se kaj nanaša. V ta kontekst vlačiti nekatera druga
               poimenovanja, ki so v resnici slabšalna, je popolnoma nesprejemljivo. Romi so se
               takrat na svojem kongresu odločili tudi za sprejetje skupnih simbolov, ki jih
               opredeljuje kot narod brez države: za zastavo, za himno in za poimenovanje. Znova to
               pravim. Res tudi nima ne vem kakšne tradicije zahteva po participaciji Romov v
               procesih odločanja, ampak Finska je posredovala tak predlog, na kakšen način
               zagotoviti tudi participacijo Romov pri odločanju. In mislim, da imajo pravico
               odločati sami o sebi in o tem, kako bodo živeli.</p>
               <p>Danes je bilo slišati veliko besed, ki bi jih bilo treba uvrstiti v tako imenovani
               sovražni govor. Če se ta sovražni govor oglaša ali ga je slišati iz najvišjega
               zakonodajnega telesa, potem se na ta način tudi institucionalizira in tu nastane
               težava. In zaradi tega sodelujem v tej razpravi danes že drugič, ker s svojim molkom
               in neudeležbo, ki nima podpore take, da bi preprosto bojkotirali tako nespodoben,
               nesramen in žaljiv zakonsko predlog, kot smo mu danes priča, ker tega splošnega
               konsenza ni bilo, mi ne ostane drugega, kot sodelovati v takem početju. In nič nismo
               slišali o tem, da je mogoče najti zapise, če že ne znajo brati nekateri omemb v
               listinah, če že ne znajo iz tega nekaterih dokazov za obstoj Romov potegniti, se
               čudim predlagateljem zakona, da so ugotovili, da so se na Slovaškem, na Češkem, na
               Hrvaškem in še kod drugod Romi naselili v času bega pred turškimi vpadi. Edino
               Slovenija je bila verjetno nek otok, na katerega se Romi niso naseljevali in se
               naseljujejo šele sedaj, pravi, po letu 1945, da ne govorim o tem času samostojne
               Slovenije. Ampak mogoče bo kot prepričljiv dokaz vsaj to veljalo, da je znani
               slovenski pisatelj in znani slovenski zbiralec etnografskega gradiva Janez Trdina v
               podobah prednikov v 27 beležnicah rokopisov, ki so nastajali med leti 1870 in 1879,
               zapisal tudi neko temeljno razliko med Dolenjci in med takrat še poimenovanimi
               Cigani. Da se med Dolenjci žlahta ne mara med seboj, edini, ki kažejo, da se pa imajo
               radi med seboj, so pa Konjederčevi otroci in Cigani. In to je vrednota, ki jo Romi
               poznajo, namreč, spoštovanje družinskih vezi in cenjenje družine nad vse in ljubezen
               do otrok. To bi bilo tisto, kar bi bilo dobro slišati v tem državnem zboru, ki se
               tako rad ukvarja z demografskimi problemi in mladim v Sloveniji naroča, kako morajo
               vrednote postavljati. Saj bi seveda bilo mogoče še kaj drugega najti med vrednotami,
               ki jih imajo.</p>
               <p>In samo na nekaj naj vas spomnim. Ni zaznati pomislekov, ko govorimo o umetniških
               sposobnostih Romov, pravijo tudi ciganskih band, in tega. Ni mogoče tega zaslediti.
               Cenimo njihov sproščen odnos do življenja in veliko svobodo in elementarnost. In so
               navdušeni nad njihovimi, zlasti godbeniškimi sposobnostmi.</p>
               <p>Ko je pa seveda treba govoriti o čem drugem v zvezi z Romi, je pa problem toliko
               večji. In nimajo težav tisti Romi, ko so se na socialni lestvici zaradi svoje
               izobraženosti, zaradi svojih umetniških talentov uspeli dvigniti.</p>
               <p>Ne vem, koliko med vami jih je razmišljalo o tem, da je bil romskega porekla
               slovenski pisatelj Miško Kranjec. Da je nekaj takih med nami še, ki so romskega
               porekla in so nam v veliko zabavo, ter jih nihče ne izloča iz družbe. Ampak kakor
               hitro pa imamo opraviti z ljudmi, ki kažejo evidentna znamenja velike revščine, in ki
               so ob izgubi delovnih mest bili pogosto prvi, ki so izgubljali delo, je lahko
               govoriti, naj si poiščejo delo, ampak žal to marsikdaj ostaja zgolj retorična trditev
               brez ustreznega odgovora.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Potrati. Še prej se je k repliki javil gospod Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Hvala lepa, gospod predsednik.</p>
               <p>Javil sem se na to izvajanje gospoda Baroviča in mu bom poskušal na prijazen način
               razložiti tisto, kar sicer ne razume v jeziku.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Gospod Školč, ali ste bili citirani in napačno razumljeni? <gap n="..."/><stage>/Glas v ozadju./</stage><gap n="..."/>
               <gap n="..."/><stage>/Smeh./</stage><gap n="..."/> Gre za repliko, gospod Školč.</p>
            </sp>
            <sp who="SDZ4:ŠkolčJožef">

               <speaker>JOŽEF ŠKOLČ:</speaker>

               <p>Ja, gre za to pojasnilo. Vas ni bilo tukaj, ko sem govoril in ko je govoril gospod
               Barovič. In vsekakor gre za ista vprašanja. Nisem bil imenovan po imenu, ampak po
               stališču<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Ja, gospod Školč, potem se opravičujem, potem vam ne morem dati besede za repliko.
               Hvala.</p>
               <p>Besedo ima gospod Franc Kangler. Se odpoveduje. <gap n="..."/><stage>/Glas v ozadju./</stage><gap n="..."/> Še enkrat
               sprašujem. Ali je bil gospod Školč <gap n="..."/><stage>/Glas v ozadju./</stage><gap n="..."/> <gap n="..."/><stage>/Medsebojno
               pogovarjanje./</stage><gap n="..."/> Aha. Menim, da se moramo držati poslovnika. Replika se daje samo,
               če je bil napačno razumljen. <gap n="..."/><stage>/Medsebojno pogovarjanje./</stage><gap n="..."/> Dobro je. Izvolite.
            </p>
            </sp>
            <sp who="SDZ4:ZagoracBoštjan">

               <speaker>BOŠTJAN ZAGORAC:</speaker>

               <p>Hvala za besedo. Gospa Potrata, jaz ne bom tako nizkoten, pa bomo rekel, da vi ne
               znate brati, vi berete enostavno premalo natančno. 65. člen zakona ne govori, da je
               mogoče, pravi, da je potrebno. In to potrebno vi 12 let niste naredili, ko ste bili v
               vladi. Danes tu stojite in nam razlagate ne vem kakšne stvari. Ko govorite o enakosti
               pred zakonom, to je mapa spisov ljudi, ki pravijo, da napram Ciganom niso enaki pred
               zakonom. Veste, treba je iz parlamenta iti tudi malo med ljudi, ki so vam dali glas,
               ne samo od tu pa do doma. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Še enkrat bi prosil, da se držimo striktno zahtev poslovnika. Replika je dovoljena
               samo, če je resnično nepravilno razumljena izjava poslanca. Besedo dajem gospodu
               Zagorcu. Se odpovedujete. Vidite, sedaj bi imeli priložnost razpravljati. Nadalje v
               razpravi je prijavljen gospod Jože Ficko. Prosim.</p>
            </sp>
            <sp who="SDZ4:FickoJožef">

               <speaker>JOŽE FICKO:</speaker>

               <p>Hvala lepa, gospod predsednik. Spoštovane kolegice in kolegi. Predlagatelji se
               sklicujejo na 65. člen ustave, ki govori, da romska skupnost ima pravice. Sam ne
               verjamem, da bi jih lahko z zakonom odvzel oziroma negiral, zato bi se mi bolj
               smiselno zdela s strani predlagateljev sprememba ustave. Ne vem, ali je bil to
               prevelik zalogaj, ampak efekt bo verjetno na koncu isti. Reševanje romske
               problematike v Sloveniji je prisotno, vendar sam ugotavljam, da nezadostno. Tako kot
               vlada v poročilih navaja, se periodično ukvarja s to problematiko, ugotavlja in vedno
               znova in znova naslavlja na posamezna ministrstva zadolžitve v zvezi z reševanjem
               konkretne romske problematike. To kaže na to, da je reševanje ni sistemsko oziroma ni
               zadostno, bolj zgleda kot gasilski pristop k reševanju te problematike. Imamo devet
               področnih zakonov, ki to urejajo, sam ugotavljam, da v enem bistvenem pa nimamo
               zajetega tega reševanja. To je v zakonu o financiranju občin oziroma lokalnih
               skupnosti. Sam ugotavljam, da občine z reševanjem te problematike, torej tiste, ki
               imajo romsko populacijo, imajo težave. In tudi tista razlaga v obrazložitvi vlade, da
               je pravzaprav v izračunu zagotovljene porabe to vse zajeto, ne drži. Primer, romski
               učenci so 100% deležni regresirane prehrane v osnovnih šolah, ostala populacija je to
               lahko delno deležna. Socialni transferi v prebivalce romskega porekla so neprimerno
               večji, kot so v vse druge občane. Naj rečem na koncu, tudi več pokrivanja pogrebnih
               stroškov imajo občine, ki imajo romsko populacijo, torej neprimerno več kot v ostalih
               občinah, tako da bi bilo smiselno v izračunu zagotovljene porabe občin vnesti tudi ta
               variabilni delež romske populacije v občini.</p>
               <p>Prej je bilo že omenjeno, da niso bila črpana vsa sredstva investicijskega značaja
               vlaganj v romska naselja. Verjamem, da pri nekaterih razpisih niso bila - letošnji
               oziroma lanskoletni razpis, ugotavljam, štiri občine so uspele na tem razpisu. 20 jih
               je v Sloveniji takih, ki ima to problematiko in bi po mojem mnenju morala država
               oziroma ministrstva biti pri teh razpisih bolj fleksibilna. V nekaterih obdobjih se
               pač investicije gradijo in če se zgodi, da se v več občinah to zgodi, bi morala biti
               zagotovljena sredstva, pač, primerno temu večja.</p>
               <p>Za zagotavljanje posebnih pravic smatram, da pa ne pomeni odstopanje od obveznosti.
               In tu se s predlagatelji popolnoma strinjam. Posebna pravica ne sme pomeniti
               zmanjšanje odstopanja od odgovornosti pri izvajanju zakonov. Marsikje dobimo res
               občutek, da so Romi bolj prisotni pri deliktih, pri, ne vem, kršitvah določene
               zakonodaje, ampak vemo verjetno vsi, da zakonodaja na tem področju obstaja.
               Problematično je lahko zgolj izvajanje. Verjamem pa tudi, da se lahko zgodi, da je
               slovenska javnost res diskriminatorna do te populacije. Namreč, če nekje Rom stori
               nek delikt, neko kaznivo dejanje bo v mediju zelo na veliko pisalo: Rom je naredil to
               in to. Če bi to naredil pripadnik italijanske oziroma madžarske narodne skupnosti,
               verjetno ne bi pisalo: Madžar oziroma Italijan je naredil to. Verjamem, da je
               prisotna ta negativna diskriminacija.</p>
               <p>Sam izhajam iz občine Puconci, kjer je romske populacije kar v 7 zaselkih, približno
               7% je tega. Ugotavljam, da je staje bivanja, socializiranosti teh Romov v občini zelo
               različno. Ugotavljam, da je bistven razlog pri tem. Vzhodni del, bližje madžarski
               meji, je neprimerno manj socializiran, manj razvit kot zahodni del, kjer so imeli
               Romi v preteklosti možnost z zaslužkom, z delom priti do denarja. To je splošna
               ugotovitev za celotno Prekmurje. In to je dokaz, da jih ne smemo postaviti na rob. Če
               imajo možnost, si tudi z delom znajo prislužiti prihodke.</p>
               <p>Da zaključim. Tudi na drug način lahko povem, kako so vidni napredki reševanja te
               problematike s strani vlade. Imamo prvi krajevno skupnost izključno romskega značaja,
               to je predmestje Murske Sobote, Pušča se imenuje, mi doma rečemo temu Pljušča. Imamo
               prvi romski muzej v Črenšovcih, imamo nešteto glasbene skupine visokega <q>"ratinga"</q>,
               kakor bi rekel, imamo skupine, ki se ukvarjajo s plesom in jaz bi bil zelo vesel, če
               bi, spoštovane kolegice in kolegi, želeli si to ogledati, da bi vas peljal v te
               kraje, da bi videli to bedo, ampak tudi prisotnost blišča med temi ljudmi. Mogoče bi
               se pa tam porajalo komu, da bi si, zaradi tega postavil kakšen spomenik, dvorišče ali
               pa predlagal kakšen zakon o prazniku na ta dan. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Ficku. Besedo ima gospod Zmago Jelinčič Plemeniti. Prosim.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod Ficko, da ste se izključili. Mislim, da se boste morali še
               marsikaj drugega naučiti o parlamentarnem delu, kajti v nasprotnem primeru ne bi
               govorili neumnosti, kot ste jih izrekli, zakaj nismo šli v spremembo ustave. Namreč,
               173. člen slovenske ustave govori o tem, da je za spremembo ustave potrebno podpis
               20-ih poslancev, ali da to zahteva vlada, ali pa 30 tisoč volivcev. In ker je v naši
               poslanski skupini zaenkrat samo 6 poslancev oziroma in poslanka pač tega ne moremo,
               ko bomo imeli 20 poslancev, bomo to zagotovo storili, do takrat smo pa vložili zakon.
               Torej, toliko gospodu Ficku.</p>
               <p>Sedaj pa glede, kaj smo mi hoteli s tem zakonom. Bistvo bivanja vsakega državljana,
               ki razmišlja pozitivno, je, da ima pravice in obveznosti. Cigani imajo zgolj in samo
               pravice, ki jih boste s tem še potrdili, če boste zavrnili ta naš zakon. Slovenski
               državljani, vsi ostali, imamo tudi obveznosti, Cigani nimajo nobenih obveznosti.</p>
               <p>Še ena zanimivost je tukaj. V ustavi namreč piše, da pripadniki romske skupnosti
               imajo posebne pravice, ne piše, pripadniki romske skupnosti, ki žive v Sloveniji, in
               so državljani Republike Slovenije. Glede na to, da smo vstopili v EU, pomeni, da bo
               vsak Cigan iz Francije, ki bo prišel v Slovenijo, imel posebne pravice, saj mu jo
               zagotavlja zakon v Republiki Sloveniji. Če bo prišel iz katerekoli članice EU, bo
               imel enake pravice, enako! In mu ne bo potrebno spoštovani zakona, enako bo lahko
               dobil socialno podporo, medtem ko so naši otroci, delavci, delavke lačni. Lahko bo
               kradel - policija ga ne bo prijela, lahko se bo vozil z avtomobilom brez registracije
               in ropal, ko bo ustavljal ljudi - policija mu ne bo naredila nič. To boste dosegli.
               Še več! Glede na naše pravne strokovnjake, ki jih imamo tako modrostno velike in
               pametne, se bo zgodilo to, da bo katerikoli Cigan od koderkoli prišel, bo imel te
               pravice, saj konec koncev ciganski rod je tisti, ki potuje in je težko ugotoviti, od
               kod je prišel, kje je bil začet.</p>
               <p>Še glede predstavnika vlade, ki je neumno govoril, da so Cigani, ker so omenjeni v
               15. stoletju, so pač tukaj avtohtoni. Glede na to, da je omenjen nek cigan Andrej, ki
               so ga obesili, ali pa ko je v Zagrebu nek cigan prišel iz Ljubljane, to ne pomeni, da
               so avtohtoni. Pa bom navedel, to so podatki iz uradne publikacije Romi na Slovenskem,
               ki je bila izdana leta 1980, gospod predstavnik vlade. In zavedati se je treba, da v
               tej knjigi lepo piše o Ciganih, večinoma o Ciganih, pa tudi o Romih, pa tudi o
               Sintih, gospod predstavnik vlade; o tisti tretji skupini, ki je premajhna in je v
               Sloveniji v glavnem ni, se ne govori. Ampak glede na to, kar vi govorite o
               avtohtonosti, bi bilo smiselno, da si preberete Valvasorja. To pomeni, da je
               pravzaprav avtohton lahko vsakdo, ki je enkrat šel čez slovenske dežele. V tem
               primeru lahko avtohtonost zahtevajo tevtonski vitezi, ki so šli v Jutrovo deželo
               takrat branit sveti križ, v Jeruzalem. To se pravi, konec koncev je lahko tudi
               Richard Levjesrčni avtohtoni Slovenec oziroma bomo lahko tako ugotovili, da so
               določeni angleški vitezi, ki so potovali čez Slovenijo, avtohtoni prebivalci
               Slovenije in zato je treba imeti angleško manjšino v Sloveniji in ji dati posebne
               pravice. Pa lepo vas prosim! Lepo vas prosim! In seveda, slovenski parlament s svojo
               vesoljno pravno vedo bo to potrdil in požigosal. Kaj bo s Slovenci in Slovenkami, to
               ni važno. To ni važno! Enostavno jih bomo zbrisali, potem pa tista dva, ki bosta
               ostala, dali pa v kletko in razkazovali, da so nekoč živeli tu Slovenci. Lepo vas
               prosim!</p>
               <p>In nakladanja gospe Potrata o Tavčarju, lepo vas prosim! Tu v tej knjigi zelo dobro
               piše marsikaj. Zato neke, ne morem drugega reči kot, <q>"nakladancije"</q>, čeprav je to
               malo čudna beseda, ampak dejansko to so in nič drugega. Govoriti o ne vem kakšnih
               pravicah in govoriti o romski krvi v naših žilah! Morda, kot sem jaz razumel gospo
               Potrato, je rekla, da ona ima tudi nekaj romskega v sebi. Ne vem, jaz nimam nič, pa
               me ni nič sram zaradi tega. Ampak zahtevam pa, da tudi tisti, ki imajo romsko kri v
               sebi, spoštujejo zakone, tako kot jih moram spoštovati jaz in mi vsi. Res je, da
               nekateri tukaj - <stage>(gospa Širca)</stage> - niso spoštovali zakonov, ampak mislim, da ta zadeva
               počasi plava na plan in da bodo gospe in gospodje morali spoštovati zakone, pa tudi
               plačati za tisti čas, ko jih niso spoštovali. Ampak da bi prikrili vse tiste zadeve,
               je seveda treba potem obesiti na Slovensko nacionalno stranko ne vem kakšne
               pridevnike in kaj še vse. Mislim in upam, predvsem pa mislim, da se bodo slovenski
               volivci - so se že začeli trezniti, so se že začeli. Ko jih bodo dobili od vas še
               nekajkrat po glavi, se bodo pa popolnoma streznili. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Jelinčiču. Izvolite, replika, gospod Ficko.</p>
            </sp>
            <sp who="SDZ4:FickoJožef">

               <speaker>JOŽEF FICKO:</speaker>

               <p>Gospod Jelinčič, srčno upam, da bo tudi kakšna vaša pozitivna lastnost vplivala na
               moje izkušnje pri delu v tem parlamentu, ampak poudarjam, pozitivna. Jaz nisem
               govoril o tehničnih sposobnostih vaše stranke pri predlaganju ustavne spremembe. Jaz
               sem govoril, po moje, o smiselnosti.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. Replike na repliko ni. Besedo ima gospod Branko Marinič.</p>
               <p>Prosim.</p>
            </sp>
            <sp who="SDZ4:MariničBranko">

               <speaker>BRANKO MARINIČ:</speaker>

               <p>Hvala lepa za besedo. Spoštovani predsednik, spoštovane kolegice in spoštovani
               kolegi!</p>
               <p>Z ozirom na to, da sem malo temnejše polti, da ne bo kdo mislil, da imam kaj
               ciganskega, čeprav Rome jemljem povsem enako z vsemi narodi, z vsemi skupnostmi, ki
               živimo v Republiki Sloveniji.</p>
               <p>Osnovni problem romske skupnosti v Sloveniji seveda ni v tem, da velik del Romov
               sprejema različne oblike socialne pomoči, ampak da so ob enakem izpolnjevanju pogojev
               za zaposlitev, Romi v popolni neenakopravnosti v primerjavi s protikandidati,
               Neromi.</p>
               <p>Kakršenkoli zakon o urejanju romske problematike bomo v Sloveniji sprejemali, bi v
               njem morali zajeti naslednja področja: organizirano predšolsko varstvo in vzgoja;
               osnovne šole - romski jezik v njih, osnovna možnost, da se mladi Romi enakopravno
               vključujejo v proces vzgoje in izobraževanja; urejanje življenjskih pogojev v romskih
               naseljih, možnost legalnega pridobivanja zazidljivih parcel, njihova komunalna
               ureditev, kanalizacija, vodovod, odvoz odpadkov in tako naprej; omogočiti Romom, da
               se organizirajo kot vaške oziroma krajevne skupnosti, in da se kot taki vključijo v
               delo občin ter državnih organov kot enakopravni subjekt; pomoč romski skupnosti pri
               razvoju njihovih informativnih medijev, kulturne dejavnosti, romskega založništva,
               družabnosti in še česa; program zaposlitev, možnosti izobraževanja za poklic,
               ustanavljanje podjetij, ki bi ob primerni pomoči države Romom nudila zaposlitev in
               samostojno preživljanje; socialni program za težko zaposljive Rome in Rome z veliko
               otroki, njihovo izenačenost z ostalimi slovenskimi prebivalci, ki prejemajo različne
               oblike socialne pomoči.</p>
               <p>Pri tem je narobe, če se o urejanju romskega položaja pogovarjamo zgolj skozi prizmo
               negativnih primerov, ki so zlasti pogosti med dolenjskimi Romi. Pri iskanju
               najboljših rešitev je potrebno vzpostaviti stik in dialog z zvezo Romov Slovenije, s
               forumom romskih občinskih svetnikov z drugimi romskimi organizacijami in društvi.
               Ravno v dejstvu, da je bila doslej večina odločitev o urejanju položaja Romov v
               Sloveniji sprejeta brez njihovega sodelovanja, je vzrok za številne nesporazume,
               zlorabe in neučinkovitost rešitev. V prekmurskih občinah, v katerih živi okoli 5.000
               Romov, je prav zaradi stalnega sodelovanja romskih predstavnikov pri sprejemanju
               odločitev za urejanje njihovega statusa in položaja neprimerno manj konfliktnih
               situacij kot v drugih predelih Slovenije. V prekmurskih romskih naseljih delujejo
               številna kulturna društva, ki se s svojimi dejavnostmi vključujejo v kulturno
               življenje krajanov, kjer so njihova naselja v občinah, v katerih živijo, in v širšem
               okolju. Številne romske glasbene skupine in posamezni izvajalci se ne le preživljajo
               z glasbeno dejavnostjo, temveč postajajo prav v zadnjem času vse bolj priljubljeni na
               slovenski in mednarodni sceni. Naj pri tem omenim skupino Halgatu band, Langa, brata
               Borovšek, pevca Jožeta Kovača in mnoge druge. Na osrednjem pomurskem elektronskem
               mediju že dobro desetletje pripravljajo in predvajajo romsko radijsko oddajo Romskih
               60 minut, ki jo pripravljajo romski sodelavci skupaj z uredništvom radia. Oddaja
               neposredno pripravi razbijanje stereotipov o Romih v Prekmurju in drugod v Sloveniji,
               kar pozitivno vpliva na afirmacijo njihovih dosežkov, k odkriti razpravi o glavnih
               problemih v delovanju romske skupnosti in njihovih rešitvah. Mlajša, a po svojem
               namenu in dosežkih podobna je tudi romska oddaja na lokalni televiziji. Z romsko
               problematiko se načrtno in izčrpno ukvarja tudi osrednji pomurski tednik. V zadnjem
               času je pomemben prispevek k razkrivanju romske problematike romski informativni
               center Romik, ki deluje v okviru Zveze Romov Slovenije in pripravlja prispevke o
               romski problematiki za vse slovenske tiskane in elektronske medije.</p>
               <p>Na pozitivnih dosežkih pri urejanju romske problematike bi morali nadaljevati, tudi v
               tistih delih Slovenije, kjer so problemi zaradi napačnega pristopa veliko večji, kjer
               večinski narod zaenkrat še zavrača dialog in sodelovanje z Romi pri reševanju
               njihovih osnovnih življenjskih problemov. Uvedba romskih svetnikov v slovenskih
               občinah, kjer živijo Romi, je kljub začetnim odporom v nekaterih občinah obrodila
               samo pozitivne sadove. Pri tem je treba še več napora vložiti v izobraževanje romskih
               svetnikov, v njihovo usposabljanje za enakopravno vključevanje v delo občinskih
               svetov in v to, da bodo predstavljali resnično in avtentično vez med občinskimi sveti
               na eni in romsko skupnostjo na drugi strani.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Mariniču. Predstavnik vlade se je javil k besedi. Jaz bi prosil - samo
               še en poslanec ima dobri dve minuti časa, potem bi pa vi prevzeli besedo, če se
               strinjate. V redu. Besedo ima gospod Jože Tanko.</p>
            </sp>
            <sp who="SDZ4:TankoJože">

               <speaker>JOŽE TANKO:</speaker>

               <p>Hvala lepa. Jaz se tej razpravi odpovedujem, bom pač razpravljal takrat, ko bo
               vodstvo poslanske skupine znalo vsaj sešteti čas, ki ga je dodelilo poslancem na
               razpolago. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Na seznamu je še gospod Ivan Grill. 2 minuti imate časa. Želite? Hvala. Potem dajem
               besedo predstavniku vlade, gospodu Obrezi. Prosim.</p>
            </sp>
            <sp who="SDZ4:ObrezaJanez">

               <speaker>JANEZ OBREZA:</speaker>

               <p>Hvala za besedo. Povedati moram to, kar pravzaprav že vsi vemo, bolj pa je to odgovor
               prvopodpisanemu predlagatelju zakona o romski skupnosti. Gre za stališča o
               avtohtonosti. Slovenija se je odločila leta 1991 z ustavo, pa tudi v prejšnjih
               ustavah, ko smo bili še v skupni državi Jugoslaviji, ni bilo nič drugače, da bo
               posebno zaščito, posebno varovanje, pozitivno diskriminacijo vpeljala za tako
               imenovane klasične manjšine, klasične nacionalne manjšine in enaka zaščita velja po
               celi Evropi. To je tudi stališče Sveta Evrope in zaenkrat vseh dokumentov, ki jih ima
               Svet Evrope. Enkrat je drugače tozadevno ravnala Švedska v primeru Fincev, vendar se
               je potem kaj hitro korigirala. To pomeni, da se zaščita veže na zgodovinsko
               poselitev, na tradicionalno poselitev, praviloma tudi na manjšino, ki je nastala
               zaradi premikanja meja, zato tudi manjšina, ker je na drugi strani meja celota ali
               matica. In pri romski skupnosti, ki je na nek način evropska manjšina, ravno tako:
               tradicionalnost, zgodovinskost in pa določeno področje, kjer ta manjšina živi. Omenil
               sem, da se omenjajo Romi, takrat še Cigani, od 15. stoletja na tem prostoru. In
               posebna zaščita gre v smeri, da se zaščitijo tisti Romi, ki živijo na točno določenih
               področjih, za katere je bilo ugotovljeno iz matičnih knjig, iz rojstne, mrliške,
               poročne, da tam živijo tradicionalno, zgodovinsko. Slovenija se je torej odločila, ne
               glede na to, da pri 65. členu ustave ne piše o avtohtonosti Romov, pač pa piše to pri
               italijanski in madžarski narodni skupnosti, da bo enako ravnala tudi pri Romih, kar
               je ne nazadnje videno tudi pri politični participaciji Romov, govorim o posebnih
               romskih svetnikih, saj 39. člen zakona o lokalni samoupravi tudi govori o
               avtohtonosti. Tudi ostali predpisi govorijo o posebnih pravicah, ki gredo avtohtonim
               Romom. Tudi sklepi, ki jih je vlada sprejela - deset jih je in so izjemno pomembni in
               pomenijo nadgradnjo drugih sklepov iz leta 1999, ne nazadnje tudi programa pomoči
               Romom iz leta 1995 - 7. oktobra 2004, se nanašajo izključno, torej te posebne
               pravice, na tiste Rome, ki uživajo status avtohtonosti, in na tista področja, za
               katere se je določilo, da živijo zgodovinsko. Menim, da je vlada naredila korak
               naprej, da se je odločila drugače kot Hrvaška, mislim, da je poslanec Džuban omenjal
               nacionalni program Hrvaške, ki ima 100 strani, lahko povem, da smo Hrvaški naše
               dokumente posredovali in poslali in so jih v bistvu prepisali v nacionalni program,
               sedanja vlada se je odločila, da bo pripravila ustrezen zakon, kar bo po svoje tudi
               <q>"unicum"</q> v Evropi.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Obrezi. Od poslancev ima možnost besede samo še gospod Prijatelj, 11
               sekund. Želite. Ne. Hvala. Končno besedo ima predstavnik predlagatelja. Želi
               predlagatelj? Ja, izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Spoštovani predsednik, spoštovane kolegice, kolegi. Dovolite mi, da v imenu Slovenske
               nacionalne stranke spregovorim zaključno besedo. Danes namreč se je pokazala vaša
               kultura dialoga - tukaj v državnem zboru, z obsodbami, ki ste nam jih namenili.</p>
               <p>Naj začnem na začetku pri romskih otrocih. Novomeško sodstvo opozarja, da otroci ne
               hodijo v šolo. Vsakodnevno so ti otroci izpostavljeni kriminalu, slabi oskrbi,
               dejansko se jih sili v korupcijo, prostitucijo, pedofilstvo. To so dejstva. Socialno
               skrbstvo ne ukrepa. V nobenem primeru nam ni znano, da bi socialno skrbstvo ukrepalo.
               Romom je dovoljeno, da vozijo, kot smo slišali danes, neregistrirane avtomobile, da
               kradejo, da povzročajo ekološko ogrožanje okolja. Skratka, dovoljeno jim je tisto,
               kar nam, Slovencem, ni. Nihče jih ne preganja v tem, da kršijo kazenski pravni
               zakonik.</p>
               <p>Nadalje bi rad opozoril, da je bil sprejet v tem državnem zboru zakon, ki govori,
               1.7.1999. leta je bil sprejet, o tako imenovani rentni odškodnini dvajsetim občinam,
               ki do danes niso dobile niti tolarja iz tega naslova. Osmim občinam je dodeljeno 300
               milijonov tolarjev, 234.000 Slovencev pa je lačnih oziroma na robu revščine! To so
               uradni statistični podatki. Mislimo, da je ta zakon nujen in da izhaja iz ustavnega
               določila, čeprav nekateri niste tega mnenja, in da je tu ustavna praznina, in menimo,
               da govorimo o enakosti za vse in tudi za Rome to enako zahtevamo. Rezultat današnjega
               glasovanja je znan, zato se ni potrebno posebej truditi, ker prepričane ne bo
               prepričal nihče. Vi ste že prepričani. Slovensko ljudstvo je imelo danes priliko in
               možnost, da vas sliši, čeprav nekateri s figo v žepu, ko boste pritiskali na to
               tipko, boste za to, da boste všečni svojim poslanskim skupinam.</p>
               <p>Ker mi je čas ostal bi, če mi dovolite, gospod predsednik, nekaj besed,<gap n="..."/></p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Izvolite.</p>
            </sp>
            <sp who="SDZ4:PrijateljSrečko">

               <speaker>SREČKO PRIJATELJ:</speaker>

               <p>Zaključne misli prepustil gospodu Jelinčiču.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Izvolite, gospod Jelinčič. Še 2 minut in pol imate, je pač napaka pri vodenju časa,
               se opravičujem.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Najprej bi nekaj besed povedal o tem, kar je povedal
               gospod predstavnik vlade.</p>
               <p>S svojimi polovičnimi resnicami je zavajal državni zbor, lahko bi rekel, da je lagal,
               pa ne bom povedal, recimo, da je zavajal državni zbor, kajti govorance o avtohtonosti
               in alohtonosti, namreč oba termina sta zelo bistvena za razumevanje teh skupin - temu
               se je nekako izognil. Govoril je o Evropi, češ da Evropa ureja neke zadeva, pa vendar
               vemo, da jih ne ureja. Poglejmo urejanje slovenskega nacionalnega vprašanja v
               Italiji, v Avstriji, na Madžarskem, na Hrvaškem in potem bomo videli, kdo ima prav;
               zagotovo ne, predstavnik vlade.</p>
               <p>Še nekaj. Ko je rekel, da se je Slovenija odločila, da bo status romske skupnosti
               dvignila na enak status, kot ga imata madžarska in italijanska skupnost. To je
               eklatantna laž in zavajanje. Slovenija se ni odločila o ničemer. Če se bo Slovenija
               odločala o čem, se bo odločala na referendumu. In če je gospod predstavnik vlade
               pozabil, da je sedaj mogoče nek drug režim, ki pač ne dovoljuje več tako samopašnega
               in samovoljnega uporabljanja besede <q>"Slovenija"</q>, kadar gre za njihove interese, naj
               se strezni, naj se strese, naj pogleda malo naokoli in bo videl, da ni več tistega,
               ko so nekateri rekli: Slovenija se je odločila. Slovenija se ni odločila, odločili se
               bomo mi, kot mi je znano, se bomo odločili mi - ne, v stranki, Slovenska nacionalna
               stranka bo glasovala prav, ampak ostale poslanke in poslanci se boste verjetno
               odločili napačno. In če se bomo še kdaj odločali, se bo odločalo slovensko ljudstvo,
               morda tudi takrat, ko bo zaradi nesposobnosti policije ali pa zaradi tega, ker
               policija noče ukrepati, vzelo v roko enaka sredstva, kot jih danes proti tistim
               Slovenkam in Slovencem, ki spoštujejo zakonu, uporabljajo Cigani. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem splošno razpravo. O predlogu sklepa, da je predlog zakona
               primeren za nadaljnjo obravnavo, bomo v sklad s časovnim potekom seje zbora odločali
               danes v okviru glasovanj pol ure po končani 6. točki dnevnega reda oziroma najkasneje
               ob 16.05. Prekinjam to točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZA SPREJEM AVTENTIČNE
                  RAZLAGE 125. ČLENA ZAKONA O PRISILNI PORAVNAVI, STEČAJU IN LIKVIDACIJI.</title> Predlog za sprejem avtentične razlage 125. člena zakona o prisilni poravnavi,
               stečaju in likvidaciji je v obravnavo zboru predložil državni svet Republike
               Slovenije.</p>
               <p>Predstavnici državnega sveta, gospe Marti Turk, besedo za dopolnilno obrazložitev.
               Prosim.</p>
            </sp>
            <sp who="SDZ4:TurkMarta">

               <speaker>MARTA TURK:</speaker>

               <p>Hvala. Se opravičujem. Prvič sem v takšni pomembni družbi in bom morda zaradi treme
               tudi malo slabše predstavila naše razloge, pa vendar.</p>
               <p>Naš predlog za sprejem avtentične razlage 125. člena zakona o prislini poravnavi se
               nanaša predvsem na problematiko, ki jo podjetja doživljajo vsak dan. Gre pravzaprav
               za ugotovitev, ali je verižna kompenzacija običajen ali neobičajen pravni posel
               oziroma običajen ali neobičajen način poravnave obveznosti med podjetji.</p>
               <p>Besedilo 125. člena zakona o prisilni poravnavi namreč pravi oziroma določa, da imajo
               upniki in stečajni upravitelj pravico izpodbijati vsako pravno dejanje, ki ga je
               dolžnik storil v zadnjem letu pred dnem začetka stečajnega postopka, če ima to
               dejanje za posledico neenakomerno ali zmanjšano poplačilo stečajnih upnikov.</p>
               <p>Prav tako v nadaljevanju je mišljena tudi opustitev tega dejanja, zaradi katere je
               dolžnik izgubil kakšno materialno pravico ali je zanj nastala kakšna materialna
               obveznost.</p>
               <p>V 3. točki istega člena pa je za naklanjanje ugodnosti upniku šteto tudi, in
               predvsem, kadar je izpodbijano pravno dejanje storjeno v korist posameznega upnika,
               katerega terjatev proti dolžniku je obstajala že, preden je bilo storjeno izpodbijano
               pravno dejanje, in je upnik zaradi izpodbijanega pravnega dejanja prejel več, kot bi
               prejel kot stečajni upnik v primeru, da ne bi bilo storjeno.</p>
               <p>V 4. točki tega istega člena pa je izpostavljena tudi domneva, da je upnik, v korist
               katerega je bilo storjeno pravno dejanje iz prvega odstavka tega člena, vedel ali bi
               moral vedeti za dolžnikovo slabo ekonomsko finančno stanje, pri čemer je seveda
               izpolnjevanje terjatev, ki še ni dospela, ali je prejel izpolnitev v obliki na način,
               ki ni običajen - eno od teh - In pa, če je bilo izpodbijano pravno dejanje storjeno v
               zadnjih treh mesecih pred vložitvijo predloga za začetek stečajnega postopka oziroma
               predlog za začetek postopka za prisilno poravnavo, če je bil predlog za prisilno
               poravnavo vložen prej ali v času po vložitvi tega predloga.</p>
               <p>V praksi je predvsem pomembno vedeti, kako se dogajajo verižne kompenzacije v
               gospodarstvu. In od odgovora na vprašanje, ali predstavlja verižna kompenzacija
               običajen način poravnavanja obveznosti, je v določeni meri odvisna tudi uspešnost
               izpodbijanja tovrstnega načina poravnavanja obveznosti po določbah 125. člena
               zakona.</p>
               <p>V primeru, če se tak način poravnavanja obveznosti ne šteje za običajen način, je
               namreč podana ena od predpostavk, da uspešnost izpodbijanja dolžnikovih pravnih
               dejanj, storjenih v zadnjem letu pred dnem začetka stečajnega postopka, to je domneva
               o slabi veri upnika. Sodna praksa se je po začetni negotovosti ustalila na stališču,
               da je verižna kompenzacija neobičajen način poravnavanja obveznosti. Tako stališče je
               na primer že zavzelo vrhovno sodišče Republike Slovenije v svojih sklepih, da jih ne
               naštevam posebej, saj mislim, da smo v pisni utemeljitvi to tudi navajali, vendar
               pravna doktrina si v tem pogledu pravzaprav ni enotna; predvsem v pogledu odgovora na
               vprašanje, ali predstavlja verižni pobot običajen način plačila ali ne. Tako sta
               pisca Boštjan Rejc in Tomaž Petrovič v svojih člankih menila, da verižna kompenzacija
               je običajen način plačila, medtem ko je Miodrag Đorđevič menil drugače. Opozorila bi,
               da je obvezno veččlansko pobotanje celo urejeno z odlokom o obveznem pobotanju
               obveznost in terjatev pravnih oseb v Republiki Sloveniji in da se tudi verižnih
               kompenzacij poslužuje vrsta slovenskih podjetij, pravzaprav kar večina slovenskih
               podjetij oziroma gospodarskih družb; da so verižne kompenzacije tako običajne in
               obsežne, da jih je mogoče šteti za navaden, običajen način poravnavanja obveznosti in
               da pri opredeljevanju, ali gre za običajen ali neobičajen način poravnavanja
               obveznosti, ne gre le za pravno vprašanje, temveč tudi za ugotavljanje dejanskega
               stanja - to je dejanskega dogajanja med upnikom in dolžnikom in dogajanja v
               vsakdanjem poslovnem življenju.</p>
               <p>Na tem mestu ne bi posebej opozarjala tudi na druge posledice, do katerih prihaja v
               vsakdanjem gospodarskem življenju pri poravnavanju obveznosti, ne bi posebej še
               enkrat opozarjala to, kar vsi že dobro vemo, da je plačilna disciplina v Sloveniji
               zelo problematična, da podjetja zaradi plačilne nediscipline tako ali drugače
               propadajo, da je to posebej problematično za malo gospodarstvo, zato ponovno
               apeliramo, da se tak predlog, kot smo ga predlagali, tudi sprejme. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Marti Turk. Predlog za sprejem avtentične razlage je obravnaval tudi
               odbor za notranjo politiko, javno upravo in pravosodje kot matično delovno tele.
               Prosim predsednico odbora Mojco Kucler Dolinar, da predstavi poročilo odbora.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala. Še enkrat lep pozdrav vsem skupaj. Odbor za notranjo politiko, javno upravo in
               pravosodje je na svoji seji dne 12. tega meseca obravnaval predlog za sprejem
               avtentične razlage 125. člena zakona o prisilni poravnavi, stečaju in likvidaciji, ki
               ga je v enofazni postopek predložil državni svet Republike Slovenije. Predstavnik
               predlagatelja je k predlogu za avtentično razlago podal dopolnilno obrazložitev, v
               kateri je navedel namen avtentične razlage, predvsem v smislu razširitve in
               razrešitve problema slovenskih podjetij, ki poravnavajo svoje terjatve oziroma
               obveznosti v verižnih kompenzacijah, ki so že leta običajen in velikokrat pretežen
               način poravnavanja obveznosti med njimi.</p>
               <p>Predstavnica zakonodajno-pravne službe je v predstavitvi pisnega mnenja najprej
               opozorila, da ureditev vprašanja, ali je verižna kompenzacija običajni način
               izpolnitve ali ne, z avtentično razlago ne predstavlja njegove ustrezne rešitve, saj
               avtentična razlaga ne more poseči v samo vsebino zakona na način, da bi spreminjala
               ali dopolnjevala zakonsko besedilo. Avtentična razlaga je namreč namenjena temu, da
               se zakonska določba pojasni, vendar ob upoštevanju njene prvotne vsebine in iz tega
               razloga tudi učinkuje od sprejema zakona dalje. Predlagala pa je razmislek o
               spremembi in dopolnitvi zakona o tem vprašanju. V nadaljevanju je tudi poudarila, da
               je sodna praksa glede tega, da verižna kompenzacija ni običajen način izpolnitve
               obveznosti, enotna. Pravno podlago predstavlja 282. člen obligacijskega zakonika, ki
               določa, kaj je vsebina prvotne obveznosti. Če pride do verižne kompenzacije, to ni
               vsebina prvotne obveznosti, ampak nadomestna izpolnitev. S takšno nadomestno
               izpolnitvijo pa pride eden izmed upnikov v boljši položaj kot vsi ostali upniki.
               Poudarila je še, da do nadomestne izpolnitve pride zato, ker dolžnik nima denarja
               oziroma likvidnih sredstev, kar pa je podlaga za pravno domnevo, da je upnik vedel za
               njegovo slabše finančno in ekonomsko stanje.</p>
               <p>Predstavnik vlade Republike Slovenije je povedal, da vlada nasprotuje predlogu za
               avtentično razlago, ker meni, da je problematika obravnavanja verižnih kompenzacij v
               sodni praksi ustrezna in skladna s temeljnim načelom enakopravnega obravnavanja vseh
               upnikov v stečajnem postopku ter načelom likvidnega finančnega poslovanja.
               Natančnejše mnenje bo v nadaljevanju podal tudi predstavnik ministrstva za
               pravosodje.</p>
               <p>V razpravi smo se članice in člani soglasno strinjali z mnenjema zakonodajno-pravne
               službe in vlade in pri svojem nasprotovanju predlogu za avtentično razlago
               izpostavili predvsem naslednje razloge: da 125. člen določa, da je izpolnitev
               terjatve upniku, če je bila izpolnjena na način, ki ni običajen, mogoče izpodbijati,
               in v nadaljevanju, da je nemogoče vse življenjske in gospodarske primere eksplicitno
               navesti v zakon, saj bi potem imeli vsi zakoni več kot tisoč členov, zaradi česar
               pravne standarde definira sodna praksa. Naša sodna praksa, konkretno praksa vrhovnega
               sodišča, je že večkrat zavzela stališče, da je verižna kompenzacija neobičajen način
               izpolnitve terjatve. Menili smo še, da je že izoblikovana sodna praksa glede tega
               vprašanja ustrezna, predlagana avtentična razlaga pa bi povzročila neenakopravno
               obravnavanje vseh upnikov, kar pa je nedopustno oziroma neustrezno.</p>
               <p>Po končani razpravi je odbor na podlagi drugega odstavka 150. člena poslovnika
               sprejel sklep, da predloga za sprejem avtentične razlage 125. člena zakona o prisilni
               poravnavi, stečaju in likvidaciji ni treba sprejeti.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Kucler. Besedo dajem tudi predstavniku vlade, gospodu Robertu Maroltu,
               državnemu sekretarju v ministrstvu za pravosodje. Prosim.</p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod predsednik. Spoštovane poslanke in spoštovani poslanci! Dovolite
               mi, da predstavim še mnenje vlade, kot je že napovedala predhodnica, predsednica
               odbora.</p>
               <p>Vlada Republike Slovenije v celoti nasprotuje predlogu za avtentično razlago 125.
               člena zakona o prisilni poravnavi, stečaju in likvidaciji, ker je problematika
               obravnavanja verižnih kompenzacij v sodni praksi ustrezna in v skladu s temeljnim
               načelom enakopravnega obravnavanja vseh upnikov v stečajnem postopku ter v skladu z
               načelom likvidnega finančnega poslovanja po zakonu o finančnem poslovanju.</p>
               <p>Ob uveljavitvi razlage, kot jo predlaga državni svet, bi verižne kompenzacije štele
               za veljaven način plačila kljub temu, da ob sklenitvi pogodbe med upnikom in
               dolžnikom niso bile dogovorjene, s tem pa po mnenju vlade enakopravno obravnavanje
               vseh upnikov ne bi bilo zagotovljeno. Upniki, katerih terjatve bi bile poravnane na
               ta način, bi bile namreč neutemeljene v očitni prednosti pred ostalimi upniki. Tako
               bi upniki, katerih terjatve z verižno kompenzacijo ne bi bile izpolnjene oziroma ne
               bi mogle biti izpolnjene, morali svoje terjatve prijaviti v stečajno maso, iz katere
               bi bili samo delno ali pa sploh ne bi bili poplačani. Za razliko od njih bi si
               upniki, ki so bili udeleženi v verižni kompenzaciji, zagotovili po plačilu svojih
               terjatev v celoti in to kljub temu, da so poslovali z enako stopnjo skrbnosti.
               Priznavanje izpolnitve obveznosti z verižno kompenzacijo za običajen način izpolnitve
               pa v končni fazi pomeni tudi neutemeljeno zmanjšanje stečajne mase, posledično pa
               nižje poplačilo vseh upnikov, vključno z delavci, zaposlenimi pri stečajnemu
               dolžniku, ki se v stečajnem postopku poplačajo iz stečajne mase. Vsi upniki imajo
               namreč možnost se izogniti tveganjem, ki nastanejo ob insolventnosti dolžnika, z
               uporabo veljavnih inštitutov zavarovanja v veljavni zakonodaji.</p>
               <p>Izpolnitev terjatve z verižno kompenzacijo se tudi ne more obravnavati kot običajen
               način poplačila zaradi tega, ker je takšna izpolnitev obveznosti posledica
               poslovanja, ki je v nasprotju s pravili, uveljavljenimi v veljavnem pravnem redu.
               Izpolnjevanje terjatev na ta način namreč lahko pomeni, da dolžnik posluje brez
               zadostnih likvidnih sredstev, zato je njegovo poslovanje brez zadostnih likvidnih
               sredstev v nasprotju s temeljnim načelom likvidnega zaposlovanja, določenim v zakonu
               o finančnem poslovanju. Vlada pri tem opozarja, da je v zakonu opredeljena zgolj ta
               zakonska domneva, ki jo je pa mogoče ovreči. Posameznik, ki je bil verižno poplačan,
               lahko v pravdi dokaže, da je bil dobroveren. Če se izkaže, da ni vedel in tudi ni
               mogel vedeti za slab položaj dolžnika, ga bo sodišče spoznalo za dobrovernega in
               njegovo poplačilo ne bo razveljavljeno.</p>
               <p>V primeru sprejema predloga avtentične razlage pa bi morali ostali upniki ali
               stečajni upravitelj dokazovati in dokazati, da je bil upnik, ki je bil verižno
               plačan, slaboveren. <gap n=".."/><stage>/Opozorilni znak za konec razprave./</stage><gap n="..."/> Glede na to vlada meni,
               da poslovni promet zaradi pravila iz 125. člena zakona o prisilni poravnavi, stečaju
               in likvidaciji ni ogrožen, in predlogu za avtentično razlago tega člena nasprotuje.
               Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala predstavniku vlade. Sledi predstavitev stališč poslanskih skupin. Besedo ima
               gospod Srečko Hvauc, ki bo govoril v imenu Slovenske demokratske stranke.</p>
               <p>Prosim.</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Spoštovani predsednik, spoštovani zbor.</p>
               <p>Predstavil bom stališče poslanske skupine Slovenske demokratske stranke glede
               predloga za sprejem avtentične razlage 125. člena zakona o prisilni poravnavi,
               stečaju in likvidaciji.</p>
               <p>Kot prvo bi poudaril že enkrat omenjeno dejstvo danes, da že obligacijski zakonik
               določa, da je verižna kompenzacija nadomesten način izpolnitve obveznosti, razen
               seveda, če je tak način bil dogovorjen že ob nastanku obveznosti. Zato seveda že iz
               tega razloga težko pristajamo na tako razlago.</p>
               <p>Je pa res, da je verižna kompenzacija zelo pogost, mnogokrat celo edin način, s
               katerim podjetja poravnavajo medsebojne obveznosti. Seveda se ob tem lahko vprašamo,
               zakaj je to tako. Kljub temu da je problem plačilne nediscipline v zadnjih letih bil
               zelo izpostavljen, kljub temu da so bile dane obljube, kljub temu da so podjetniki
               izpostavljali to kot velik problem, pa se seveda na tem področju pravzaprav ni nič
               storilo. To predstavlja problem predvsem za manjša podjetja, dejstvo pa je, da je
               situacija takšna tudi zaradi tega, ker takšno stanje nekaterim odgovarja. Bom
               pojasnil, kaj mislim s tem. Slej ko prej se nekatera podjetja v teh verigah najdejo -
               gre predvsem za velika trgovska podjetja, ki se jim v teh verižnih kompenzacijah
               enostavno ne da izogniti - in seveda ta podjetja z velikim veseljem sodelujejo v teh
               verižnih kompenzacijah zato, ker za to da pride do izpolnitve, lahko zaračunajo tudi
               primerno provizijo. To za njih pomeni dodaten zaslužek, za tista manjša podjetja, ki
               pa pač ne diktirajo razmer na trgu, pa dodane stroške in slabši konkurenčni
               položaj.</p>
               <p>Drugo, kar bi povedal okoli tega, je, da če bi verižno kompenzacijo sprejeli kot
               običajen način plačila, bi v bistvu sprejeli in potrdili ali pa celo omogočili
               dosedanjo plačilno nedisciplino. Če vemo, da je ta nedisciplina ravno eden izmed
               največjih, če ne celo največji problem slovenskega podjetništva in gospodarstva,
               potem bi se s tem oddaljevali od cilja, da želimo vzpostaviti za delovanje tega
               segmenta boljše pogoje.</p>
               <p>Tretje, kar se tiče predlagane razlage, je to, da enostavno ne zagotavlja enakopravne
               obravnave vseh upnikov. Le plačilo z gotovino je tisto plačilo, ki predstavlja neko
               običajno ali pa za vse sprejemljivo plačilo, plačilo z verižno kompenzacijo pa je
               možno le tistim, ki se lahko znajdejo v tej verigi. Ostalim, ki pač nimajo niti
               teoretičnih možnosti, da se v tej verigi znajdejo, to plačilo dejansko nič ne
               predstavlja, ker si svojih obveznosti in terjatev na drugi strani enostavno ne morejo
               privoščiti. Zato bi tak sprejem razlage pomenil, da smo dejansko nekaterim podjetjem
               omogočili, da pred stečajem stečajnega upnika lahko poravnajo vse svoje obveznosti,
               na drugi strani pa tisti, ki niso imeli možnosti, da bi svoje terjatve kompenzirali,
               enostavno ostanejo brez plačila in čakajo na tisto, kar bo ostalo iz stečajne mase;
               tu seveda niso samo upniki podjetij, ampak tudi delavci, pa še kdo drug.</p>
               <p>In ne nazadnje bi po mnenju naše poslanske skupine s to predlagano razlago
               prekoračili, presegli namen instituta obvezne razlage zakona. Obvezna razlaga je
               zato, da se bolj podrobno obrazloži vsebina zakona, ki je bil sprejet, ali pa mogoče
               tudi namen zakona, ne pa, da se z razlago posega v samo vsebino zakona. Menimo, da je
               za to treba predlagati spremembe, ne pa z razlago poskušati spreminjati vsebino. Ne
               nazadnje pa o spremembah zakona ali pa v smeri sprememb razmišljajo tudi sami
               predlagatelji.</p>
               <p>Zaradi navedenega v naši poslanski skupini tega predloga za sprejem razlage ne bomo
               podprli. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Hvaucu. V imenu poslanskega kluba LDS bo govoril dr. Marko Pavliha.
               Prosim.</p>
            </sp>
            <sp who="SDZ4:PavlihaMarko">

               <speaker>DR. MARKO PAVLIHA:</speaker>

               <p>Hvala za besedo, gospod predsednik. Ponovno lep pozdrav s tega mesta! Tudi naša
               poslanska skupina nasprotuje predlogu za avtentično razlago tega člena. Menimo, da
               poslovni promet zaradi pravila iz 125. člena ni ogrožen. No, večina naših stališč je
               bilo korektno povzetih v poročilu predsednice matičnega delovnega telesa, tudi
               stališče vlade je praktično identično stališču bivše vlade. Vsi argumenti, ki
               govorijo proti, pa so v dobršni meri oprti na prakso vrhovnega sodišča in ne nazadnje
               tudi na pravno doktrino, recimo na pisanje vrhovnega sodnika dr. Miodraga Đorđevića,
               ki se že vrsto let ukvarja ravno s to problematiko. Pa vendar mi dovolite nekaj besed
               v zvezi s tem.</p>
               <p>Ob uveljavitvi razlage, po kateri bi verižna kompenzacija veljala za običajen način
               plačila, kljub temu, da ob sklenitvi pogodbe med upnikom in dolžnikom niso bile
               dogovorjene, enakopravno obravnavanje vseh upnikov ne bi bilo več zagotovljeno.
               Upniki, katerih terjatve so bile poravnane na tak način, bi bili namreč neutemeljeno
               v očitni prednosti pred ostalimi upniki, katerih terjatve z verižno kompenzacijo niso
               mogle biti izpolnjene, kljub temu da so ravno tako poskusili na ta način poravnati
               svoje terjatve, vendar v verigi seveda ni bilo nobenega njihovega dolžnika. Slednji
               bi tako morali svoje terjatve prijaviti v stečajno maso, iz katere bi bili samo delno
               oziroma sploh ne bi bili poplačani. Za razliko od njih bi si upniki, ki so, na srečo,
               bili udeleženi v verižni kompenzaciji, zagotovili poplačilo svoje terjatve v celoti,
               in to kljub temu da so poslovali z enako stopnjo skrbnosti. Ustrezna razporeditev
               tržnih tveganj zahteva od vseh upnikov, da na enak način in pod enakimi pogoji
               obvladujejo tveganja, povezana z neiztožljivostjo svojih terjatev. Privilegiranost
               tistih, ki so lahko udeleženi v verigi kompenzacij odstopa od tega načela, saj ni
               utemeljena na nobeni posebni skrbnosti oziroma drugačnemu ravnanju teh upnikov, iz
               katerega bi izhajalo, da so za obvladovanje svojih tržnih tveganj poskrbeli
               ustrezneje od ostalih upnikov. Takšno ravnanje bi na primer bilo podano takrat, ko so
               si upniki zagotovili zavarovanje za svoje terjatve, na ta način se namreč pod enakimi
               pogoji vsak upnik lahko izogne tveganjem, ki nastanejo ob insolventnosti dolžnika. V
               našem pravnem redu je tako na primer zagotovljena cela kopica institutov, kot so na
               primer klasične in neposestne zastavne pravice do fiduciarnih prenosov v zavarovanje
               oziroma odstop v zavarovanje in še bi lahko naštevali. Izpolnitev terjatve z verižno
               kompenzacijo se ne more obravnavati kot običajen način plačila zaradi tega, ker je
               takšna izpolnitev obveznosti posledica poslovanja, ki je v nasprotju s pravili,
               uveljavljenimi v slovenskem pravnem redu, in ne nazadnje tudi v nasprotju z zakonom o
               finančnem poslovanju podjetij - točneje 5. in 7. člen.</p>
               <p>Če lahko sklenem: v določbi četrtega odstavka 125. člena je torej opredeljena zgolj
               zakonska domneva, subjektivni kriterij, ki jo je vedno mogoče ovreči. Upniki, katerih
               terjatve so bile poravnane z verižno kompenzacijo, se tako lahko vedno izognejo
               njenemu izpodbijanju, če dokažejo, da v času izpolnitve obveznosti niso vedeli in
               tudi niso mogli vedeti za dolžnikovo slabo finančno stanje. Tega niso storili v
               nobenem od sodnih postopkov, navedenih v predlogu za avtentično razlago, zato pri
               navajanju razlogov zanjo niso bile ustrezno upoštevane in ovrednotene vse relevantne
               okoliščine, zato, kot je bilo rečeno na začetku, naš poslanski klub nasprotuje tej
               avtentični razlagi. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Pavlihi. V imenu poslanske skupine Združene liste socialnih demokratov
               bo govoril gospod Bojan Kontič. Prosim.</p>
            </sp>
            <sp who="SDZ4:KontičBojan">

               <speaker>BOJAN KONTIČ:</speaker>

               <p>Hvala lepa. Kar nekako v senci ostalih politično in medijsko bolj odmevnih tem
               dnevnega reda je prišla na vrsto tudi obravnava predloga za sprejem avtentične
               razlage 125. člena zakona o prisilni poravnavi, stečaju in likvidaciji. Vsebina
               omenjenega predloga, ki ga je v proceduro vložil državni svet, je pozitiven odgovor
               na strokovno pravno vprašanje, ali velja verižna kompenzacija za običajen način
               izpolnitve terjatve v vsakodnevnem poslovanju med upnikom in dolžnikov.</p>
               <p>Prav je povedati, da pravna stroka pri tem vprašanju nima enotnega odgovora, kljub
               temu pa ima sodna praksa jasno oblikovano stališče in pravi, da je verižna
               kompenzacija nadomestna in ne običajna izpolnitev obveznosti, na podlagi katere
               pridejo nekateri upniki v privilegiran položaj nasproti drugim upnikom. Razumem tudi
               zaskrbljenost predlagatelja nad plačilno nedisciplino. V Združeni listo socialnih
               demokratov se zavedamo, da je plačilna disciplina v državi eden od večjih
               gospodarskih problemov, ki negativno vpliva na gospodarsko rast, vendar bi
               predlagatelja rad na tem mestu potolažil z besedami, da naj ga nikakor ne skrbi, saj
               je vlada v svojem predvolilnem nastopu in v koalicijski pogodbi zagotovila, da po
               prevzemu oblasti problemov finančne discipline ne bo več. Torej je skrb za plačilno
               nedisciplnino odveč.</p>
               <p>V razpravi na seji odbora za notranjo politiko je bilo med drugim opozorjeno, da bi
               sprejem omenjene avtentične razlage pomenil tudi vsebinski poseg v zakon, kar pa ne
               sme in ne more biti namen razlage. V poslanski skupini Združene liste socialnih
               demokratov s slednjim soglašamo, vendar pa naš glavni name ni zagovarjati takšno ali
               drugačno pravno stališče do tega vprašanja, temveč bi želeli opozoriti na dejanske
               možne posledice, o katerih pa praktično doslej ni bilo veliko povedanega ali
               zapisanega, so pa bistvenega življenjskega pomena. Namreč, če bi državni zbor sprejel
               avtentično razlago v vsebini, kot to želi predlagatelj, potem bi to pomenilo, da
               nobenega pravnega posla v obliki verižne kompenzacije ne bi bilo moč pravno
               izpodbijati v zadnjem letu pred stečajem dolžnika, kot to sedaj omogoča zakon o
               prisilni poravnavi, stečaju in likvidaciji. Posledično bi se zmanjšala stečajna masa
               dolžnika in, kar je ključno, delavci gospodarske družbe v stečaju kot najšibkejši in
               zato najobčutljivejši upniki v postopku bi dobili še manjša poplačila kot sicer.
               Verjetno ob tem ni potrebno razlagati, s kakšnimi težavami se ubadajo nekatera
               slovenska podjetja, ki so po vstopu naše države v EU še toliko bolj izpostavljena
               konkurenci na skupnem tržišču.</p>
               <p>V poslanski skupini ne želimo novih primerov kranjske Planike, steklarne Rogaška in
               podobno, ne bom jih našteval, zato bomo kot socialdemokrati podprli sklep matičnega
               delovnega telesa, da se predlog za sprejem omenjene avtentične razlage ne sprejme,
               predvsem iz razloga, da se na predlagani način ne zmanjšuje stečajna masa in ne
               oškoduje delavcev, ki so v teh stečajnih primerih že tako ali tako izgubili skoraj
               vse: delo kot osnovo za preživetje in nato še borna poplačila iz stečajne mase.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Kontiču. Stališče poslanske skupine Nove Slovenije bo predstavila gospa
               Mojca Kucler Dolinar. Prosim.</p>
            </sp>
            <sp who="SDZ4:KuclerDolinarMojca">

               <speaker>MOJCA KUCLER DOLINAR:</speaker>

               <p>Hvala. Po obstoječi določbi 125. člena zakona o prisilni poravnavi, stečaju in
               likvidaciji se domneva, da je upnik, v korist katerega je bilo storjeno pravno
               dejanje naklanjanja ugodnosti upnikom, vedel ali bi moral vedeti za dolžnikovo slabo
               ekonomsko staje, med drugim tudi, če je prejel izpolnitev v obliki ali na način, ki
               ni običajen. Predlagatelji predlagajo sprejem avtentične razlage, češ da ni jasno,
               ali verižna kompenzacija predstavlja ali ne predstavlja običajen način izpolnitve
               obveznosti. Tukaj poslanska skupina Nove Slovenije izhaja predvsem iz dveh izhodišč.
               Prvič. Ali je sprejem avtentične razlage sploh potreben; torej, ali uporaba
               navedenega člena zakona v sodni praksi predstavlja težavo? In drugič. Ali ne bi
               predlagana sprememba povzročila neenakopravno obravnavo upnikov v postopku stečaja
               oziroma prisilne poravnave?</p>
               <p>V zvezi s prvim vprašanjem smo ugotovili, da so stališča vrhovnega sodišča enotna: da
               se verižna kompenzacija ne šteje kot običajen način izpolnitve obveznosti, sicer z
               vsem spoštovanjem do nekaterih drugačnih stališč teoretikov.</p>
               <p>Torej, vrh sodne oblasti, ob upoštevanju ostalih določb sicer zajetnega zakona in
               predvsem namena zakona, je podal svoje jasno in enotno stališče. Ker je namen obvezne
               avtentične razlage razjasniti morebitno nejasno vsebino zakonske določbe glede na
               povedano, v poslanski skupni Nove Slovenije menimo, da sprejem avtentične razlage
               tega člena ni potreben. Predvsem pa menimo, da bi s sprejemom predlagane razlage
               bistveno posegli v samo zakonsko določilo, kar pa ni in ne sme biti namen instrumenta
               avtentične razlage. Pri tem je potrebno biti skrajno restriktiven, saj bi bilo od nas
               poslancev skrajno neresno, da bi v zakonu, v določenem členu zapisali nekaj, potem pa
               bi sam namen spreminjali s sprejemi dodatnih obrazložitev. Na ta način bi delovali
               ravno v nasprotju z načeli pravne države, predvsem pa z načeli tudi naše poslanske
               skupine Nove Slovenije, ki se zavzema za jasno in predvsem predvidljivo
               zakonodajo.</p>
               <p>Z morebitnim sprejemom predlagane obrazložitve pa bi povzročili neenakopravno
               obravnavo vseh upnikov v konkretnem postopku. To je predvsem tistih upnikov, ki se
               pač niso znašli v verigi kompenzacij. Kar pa seveda ni njihova krivda, imajo pač drug
               krog poslovnih partnerjev. Pri tem je treba poudariti predvsem, da mora zakonodaja
               predvsem težiti, da se vse upnike obravnava enako, ne pa da bo zaviselo, ali bo
               dolžnik na posreden ali neposreden način potegnil v verigo enega od upnikov in mu
               tako omogočil privilegiran položaj napram drugim.</p>
               <p>Predvsem pa to ne sme postati tudi eden izmed tihih načinov zavarovanja poslov, saj
               za to obstojajo druge oblike zavarovanja.</p>
               <p>Poslanska skupina Nove Slovenije meni, da bi s predlagano rešitvijo lahko povzročili
               tudi neutemeljeno zmanjševaje stečajne mase, in s tem znižanje že tako nizkih
               poplačil terjatev upnikov. In prav to bi povzročilo še hujše težave podjetjem.</p>
               <p>Zavedamo se, da k finančni disciplini moramo pristopiti na ne drugačne način, ne pa z
               avtentičnimi sprejemi razlag.</p>
               <p>Zato bo poslanska skupina Nove Slovenije podprla sklep, da se predlog za sprejem
               avtentične razlage 125. člena zakona o prisilni poravnavi, stečaju in likvidaciji ne
               sprejme.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospe Kuclerjevi. Stališče poslanske skupine Slovenske nacionalne stranke bo
               predstavil gospod Bogdan Barovič. Prosim.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Hvala lepa, gospod predsednik. Kolegice in kolegi! Tudi to je resna tema, ni izjemoma
               resna tema, in tudi nanjo smo se pač skušali pripraviti, kolikor nam je uspelo.</p>
               <p>Dejstvo je, da so bile verižne kompenzacije način plačila v preteklosti, ki je bil
               legalen, pa to priznate ali ne. Bil je legalen in tekel je, nekateri pa so na ta
               način tudi fino služili. Drugo dejstvo je, da so verižne kompenzacije tekle kot
               nenapisano pravilo, torej kot uzance, da jih priznava gospodarsko in tudi davčno
               pravo. To so tudi trditve, ki so jih predlagatelji, torej predstavniki državnega
               sveta jasno in glasno povedali. Dejstvo je, da se na tak je in se dosega cilj, da
               upnik poravna terjatev. Cilj upnika je vedno, da terjatev dobi poravnano.</p>
               <p>Je pa res tisto, kar vedno pogledam in spoštujem. To pa je mnenje naše pravne službe.
               Bistvo vsega je dejstvo, ki ga navaja pravna služba: avtentična razlaga ne more
               poseči v vsebino zakona na način, da bi spreminjala ali dopolnjevala zakonsko
               besedilo. To moramo absolutno spoštovati. Verjetno pa obstaja kak drug način, da bi
               se lahko - mogoče ali pač ne, nisem pravnik po poklicu - ta verižna kompenzacija tudi
               uporabljala. Ne nazadnje cilj, še enkrat pravim, je, da upnik poravna terjatev.
               Bistvo vsega je tisto, kar danes spretno skrivamo vsi: to je finančna nedisciplina.
               Namesto da bi ustrezne finančne institucije ukrepale takoj, ko nekdo ni znal, ni
               hotel, ni mogel ali kakorkoli že poravnati svojih obveznosti, smo jih pustili, da so
               zapirali podjetja, odpirala nova, pretakali svoje denarje in tako naprej. Ampak s tem
               ne bomo rešili ničesar. Zato je po eni strani krivično danes, kot večina govorite, da
               je pač zakonsko nesprejemljivo in zdaj to nemogoče in to je krivica enih upnikov do
               drugih. Krivica se je začela dostikrat prej.</p>
               <p>Res je tudi, da so stečajni upravitelji - seveda, zato tudi so stečajni upravitelji -
               kot dobri gospodarji včasih, iz prakse verjetno vedo, moji kolegi, tisti, ki se,
               rekel bom pod narekovaji, <q>"na žalost"</q> srečujejo s stečajnimi postopki v svojih
               občinah, da vidijo, kako s pridom stečajni upravitelji prek vsake realne cene
               prodajajo tisto, kar lahko prodajajo. In da tudi tisti denar ne gre ravno, tako kot
               smo slišali z ene strani, da je pošteno, da najprej delavci dobijo tisti del, ki jim
               ga je propadlo podjetje dolžno in tako naprej; vsi vemo, da temu ni tako in da to ni
               res. To so dejstva.</p>
               <p>Zato mi je žal, da je bistvo vsega ravno v tistem, kar pravi pravna služba:
               avtentična razlaga ne more poseči v vsebino zakona na način, ki ga predlagatelji
               dajejo. Bistvo tega je pa tudi, da se enkrat zavedamo, da je pa potrebno najti nek
               drug način, če ne na tak, pa na drugačen, bistvo je to, da ima predlagatelj v vsebini
               prav. Pa ne glede na to, da je to državni svet. Saj državni svet je povzel enega od
               štirih elementov, za katere skrbi. Gospodarstveniki ocenjujejo, da je verižna
               kompenzacija dobrodošla, sprejemljiva in mogoče še bolj pregledna kot kakšni drugi
               tako imenovani zakoniti načini poravnave dolgov in terjatev.</p>
               <p>V Slovenski nacionalni stranki smo pač zavzeli stališče, ki sem ga sedaj ta trenutek
               povedal, da cilj moramo doseči, da upniki prejmejo vse tisto, kar jim gre. Na kakšen
               način pa, je pa najlažje reči, držimo se črke zakona. Pa tudi takrat, ko naj bi se jo
               držali, se jo marsikateri ne, zato v Slovenski nacionalni stranki ne bomo odločali na
               pamet in kakorkoli že, temveč vsakdo bo odločal sam po svoji vesti. Sam osebno bom za
               predlog. Zavedam se, da način ni pravi, bom pa za predlog zato, da bom spodbudil, da
               bomo rešili čim hitrejši in čim bolj praktični način poravnavanja terjatev upnikom,
               in to najbolj upravičenim upnikom. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Baroviču. Prehajamo na razpravo poslank in poslancev. Besedo ima
               gospod Milan Cvikl. <stage>(Ga ni.)</stage> Naslednji je gospod Srečko Hvauc. Želite?</p>
            </sp>
            <sp who="SDZ4:HvaucSrečko">

               <speaker>SREČKO HVAUC:</speaker>

               <p>Hvala, gospod predsednik. Jaz bom čisto kratek. Iz obrazložitve je bilo jasno
               razvidno, da je eden ključnih problemov, povezan z verižnimi kompenzaciji, plačilna
               nedisciplina. Moti me pa to, da se lahko tako lahkotno izjavi, da od danes ali pa od
               malo prej naprej ne bo več problemov s to plačilno disciplino oziroma bo skrb odveč.
               Skrb, jaz mislim, da bo še naprej obstala, ker problem je še vedno zelo pereč. To
               vedo tisti, ki živijo v realnem svetu. Res pa je, da bo skrb za to plačilno
               disciplino prevzela oziroma je prevzela ena druga ekipa. Tista prejšnja na žalost
               tega v mnogih letih pač ni uspela urediti, zaradi tega je tudi obravnava tega
               drugačnega predloga še vedno aktualna.</p>
               <p>Drugo, kar bi mogoče še povedal, je to, da seveda ne morem pristati na to, da se
               vprašanje razlage tega člena povezuje z nekim valom stečajev, ki so pač tukaj. V redu
               je, če skrbimo za to, da zaščitimo stečajno maso, ampak po moje se stečajna masa
               najbolj ščiti tako, da do stečaja sploh ne pride. Do stečaja pa ne pride čez noč,
               ampak pride v nekem daljšem obdobju, po daljši krizi podjetja, ki je pač posledica
               notranjih ali zunanjih dejavnikov.</p>
               <p>Še mogoče ena stvar, kar se tiče legalnega plačilnega načina ali pa legalnega načina
               poravnavanja obveznosti. Seveda verižna kompenzacija ostaja legalen način
               poravnavanja obveznosti. Je tudi bila v enem prejšnjem obdobju celo predpisana. Vemo,
               da so podjetja morala prijavljati svoje obveznosti. Mislim, da se je takrat imenovala
               app, ime se je spreminjalo. Kar se tega tiče, se nič ni spremenilo. Gre samo za to,
               ali to sredstvo priznamo kot običajno ali kot izredno oziroma nadomestno, tako kot
               zakon o obligacijskih razmerjih to določa. Zato še enkrat ponavljam tudi moje osebno
               stališče, da jaz ne podpiram take razlaga. Zavzemal bi se za to, da se verižnim
               kompenzacijam, če je le mogoče, izognemo, ali pa jih celo v takem načinu, kot so žive
               v današnjem gospodarstvu Slovenije, celo ukinemo. Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Hvaucu. Besedo ima predstavnik vlade. Gospod Marlot želite? Prosim.
            </p>
            </sp>
            <sp who="SDZ4:MaroltRobert">

               <speaker>ROBERT MAROLT:</speaker>

               <p>Hvala lepa, gospod predsednik. Jaz bi mogoče samo še dopolnil, da obstoječa
               zakonodajna ureditev in tudi enotna sodna praksa ne pomeni, da posameznik, ki je bil
               verižno poplačan na tak način, torej z kompenzacijo, ne bi mogel dokazovati v pravdi
               in tudi dokazati, da je bil dobroveren. Če on izkaže, da ni vedel in tudi ni mogel
               vedeti za slab finančni položaj dolžnika, bo pač po sodišču spoznan za dobrovernega
               in njegovo poplačilo ne bo razveljavljeno. Vendar takega primera v sodni praksi ni
               bilo, ni uspel dokazati. Gre torej pri sprejemu oziroma nesprejemu predlagane
               avtentične razlaga v bistvu samo za vprašanje, na komu je dokazno breme, breme glede
               dokazovanja dobrovernosti ali slabovernosti. Po obstoječi sodni praksi, ki šteje
               verižno kompenzacijo za neobičajen način poplačila, je pač na toženi stranki, torej
               tožena stranka je pa tista, kateri je bila terjatev na tak način poplačana, na njemu
               je breme dokazovanja, da ni bil slaboveren, da ni vedel in tudi ni mogel vedeti za
               slabo finančno stanje. Če ne bo uspel dokazati, da ni vedel in ni mogel vedeti za
               slabo finančno stanje, bo pač v tej pravdi, v sodnem sporu izgubil in se bo to
               plačilo razveljavilo.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Maroltu. Nazadnje ima še besedo predstavnica predlagatelja, gospa Marta
               Turk. Prosim.</p>
            </sp>
            <sp who="SDZ4:TurkMarta">

               <speaker>MARTA TURK:</speaker>

               <p>Se opravičujem, če vam jemljem čas in bo res zelo kratka. Mislim, da je celo
               vprašanje iz današnje diskusije, mislim, da lahko ugotovimo, da se vsi zelo dobro
               zavedamo problematike stanja gospodarstva, posebej glede na to, kar nas pravzaprav
               šele čaka, vprašanje plačilne nediscipline, ki se ga dotikamo tako direktno ali pa
               manj direktno. Bi pa samo na nekaj opozorila. Veste, tisti, ki že nekaj časa niste
               več v gospodarstvu, čas plačila od dneva naročila realizacije pa do konca je vedno
               daljši. In edini način, da zadeve tečejo, so kompenzacije. Če tiskar dobi naročilo za
               izdelavo tisoč kosov knjig, mora kupiti barve, plošče, plačati izdelavo stavka za
               knjigo in dizajna, mora kupiti papir. Ko vse to naredi, mora knjigo zvezati, jo
               izročiti naročniku in ta mu jo plača čez 60, 90 ali 120 dni, en mesec jo je pa še
               delal. V tem času je pa treba prodajalcem papirja, barve in vsega tega poravnavati.
               In seveda podobno v vseh drugih proizvodnih procesih. Seveda se strinjamo, da v
               verižnih kompenzacijah uspevajo tisti, ki lahko ves čas to vrtijo, tisti, ki so pa
               proizvodniki, pa težko in stežka zdržijo. In ko govorimo in ko se zavzemamo za to
               avtentično razlago, gre pravzaprav za razreševanje tistega prvega stanja pred samim
               nastopom stečaja, da se takrat urejajo zadeve, to pa je, da se definira, da je
               pravzaprav verižna kompenzacija eden od običajnih načinov plačila, da zadeve tečejo.
               In konec koncev brez obstoja podjetja tudi ni delovnih mest. Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospe Turkovi. Ker določen čas za razpravo še ni potekel, sprašujem, ali želi
               na podlagi prvega odstavka 71. člena poslovnika še kdo razpravljati. Če ne, potem
               zaključujem razpravo. O predlogu za sprejem avtentične razlage bomo v skladu s
               časovnim potekom seje zbora odločali v okviru glasovanj. Glasovanje se bo začelo čez
               pol ure, to je ob 15.55, pet minut pred četrto. Prekinjam to točko dnevnega reda.</p>
               <stage type="time">(Seja je bila prekinjena ob 15.23 uri in se je nadaljevala ob 15.55 uri.)</stage>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Nadaljujemo sejo državnega zbora. Prehajamo
               na glasovanje zbora o predlogih odločitev.</p>
               <p>2. točka - zbor bo v skladu s 139. členom poslovnika glasovanje o zakonu o spremembi
               zakona o prepovedi proizvodnje in prometa z azbestnimi izdelki ter o zagotovitvi
               sredstev za prestrukturiranje azbestne proizvodnje v neazbestno opravil v okviru
               jutrišnjega glasovanja.</p>
               <p>Nadaljujemo s prekinjeno <title>3. točko dnevnega reda</title> - to je z <title>drugo
                  obravnavo predloga zakona o spremembah in dopolnitvah zakona o državnem svetu.</title> Prehajamo na odločanje o naslednjem sklepu: Predlog zakona o spremembi in
               dopolnitvah zakona o državnem svetu - druga obravnava - ni primeren za nadaljnjo
               obravnavo. Želi kdo obrazložiti svoj glas? Če nihče, potem vas pozivam, da pregledate
               kartice, ali so pravilno vstavljene, če gori lučka. Če da, potem prehajamo na
               glasovanje. Glasujemo. Glasovanje teče. Navzočih 73 poslank in poslancev. Za je
               glasovalo 65, proti nihče.</p>
               <p><stage>(Za je glasovalo 65.)</stage> <stage>(Proti nihče.)</stage></p>
               <p>Predlog je sprejet.</p>
               <p>Zakonodajni postopek o predlogu zakona je s tem končan.</p>
               <p>Nadaljujemo s prekinjeno <title>4. točko dnevnega reda</title> - to je z <title>drugo
                  obravnavo predloga zakona o spremembah in dopolnitvah zakona o varnosti cestnega
                  prometa.</title> Prehajamo na odločanje o naslednjem predlogu sklepa: Predlog zakona
               o spremembah in dopolnitvah zakona o varnosti cestnega prometa - druga obravnava - ni
               primeren za nadaljnjo obravnavo. Želi kdo obrazložiti svoj glas? <stage>(Nihče.)</stage> Prehajamo
               na glasovanje. Glasujemo. Glasovanje teče. Navzočih 76 poslank in poslancev, za je
               glasovalo 69, proti nihče.</p>
               <p><stage>(Za je glasovalo 69.)</stage> <stage>(Proti nihče.)</stage></p>
               <p>Predlog sklepa je sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>5. točko dnevnega reda,</title> to je s <title>prvo obravnavo
                  predloga zakona o romski skupnosti.</title> Prehajamo na odločanje o naslednjem
               predlogu sklepa: Predlog zakona o romski skupnosti - prva obravnava - je primeren za
               nadaljnjo obravnavo. Želi kdo obrazložiti svoj glas? Gospod Černač. Še kdo? Izvolite
               gospod Černač, imate besedo za obrazložitev glasu.</p>
            </sp>
            <sp who="SDZ4:ČernačZvonko">

               <speaker>ZVONKO ČERNAČ:</speaker>

               <p>Hvala lepa gospod predsednik. Spoštovane kolegice in kolegi. Jaz o zakonu danes nisem
               razpravljal, ker se tudi v bodoče ne nameravam udeleževati razprav o zakonih, katerih
               namen ni ureditev stanja, ampak izključno promocija ene izmed strank.</p>
               <p>Bom pa obrazložil svoj glas. Zakon o romski skupnosti, kot se uradno imenuje, vidimo
               da ima tri člene. Na kratko v prvem členu pravi, da določa položaj in posebne pravice
               romske skupnosti. V drugem, da teh pravic ni, in da smo pred zakonom vsi enaki. In v
               tretjem, da začne veljati 15. dan po objavi.</p>
               <p>Zakona ne bom podprl. Ne zaradi tega, ker bi bilo tako stališče poslanske skupine,
               ampak zaradi tega, ker so me o tem, da ga ne morem podpreti, prepričali predlagatelji
               sami v današnji razpravi. Torej poslanci Slovenske nacionalne stranke.</p>
               <p>Zakaj ga ne bom podprl? Zaradi tega, ker njegov sprejem ne bi uredil ničesar. Ali bo
               rešil 134 tisoč lačnih Slovencev, o katerih govori cenjeni kolega Prijatelj Srečko?
               Ne bo. Ali se bodo Romi kaj manj vozili z neregistriranimi vozili, o katerem govorite
               predstavniki Slovenske nacionalne stranke? Ne bodo se. Ali bo rešil konflikte med
               njimi in domačini, ki so eskalirali v preteklem letu? Ne bo.</p>
               <p>Tudi če bi bil zakon sprejet, tega ne bi uspel rešiti, ker to ni bil njegov namen.
               Njegov edini namen je bil promocija Slovenske nacionalne stranke na hrbtih etnične
               skupine, ki si tega gotovo ne zasluži. Mislim, da se bodo razhajanja zaradi te
               današnje razprave med Romi in ostalimi še poglobila in da bi se morali vsi skupaj
               potruditi, da bi obravnavali rešitve, ki bi imele določeno težo in ki teh konfliktnih
               situacij ne bi povzročale.</p>
               <p>Hvala lepa.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala, gospodu Černaču. Ali želi še kdo obrazložiti svoj glas?</p>
               <p>Gospod Jelinčič. Še kdo? Izvolite gospod Jelinčič.</p>
            </sp>
            <sp who="SDZ4:JelinčičPlemenitiZmago">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Zakon je pomemben in zakon bi uredil marsikaj, kar se
               ni uredilo doslej. Glede nekaterih ljudi, ki so specialisti pri urejanju zadev,
               mislim, da pozabljajo na lastno preteklost, ko so bili recimo direktorji Lipice, ki
               so jih skorajda nagnali, ker so tako dobro urejali zadeve v Lipici kot gospod
               Černač.</p>
               <p>Mislim, da je smiselno, da bi se zakon sprejel, kajti zgolj to, da tiste, ki so na
               boljšem od ostalih Slovencev, državljanov Slovenije in državljank, tiste je treba
               spraviti na enak nivo. Ne moremo pristati na to, da so nekateri privilegirani. In to
               je namen tega zakona. Urediti ustavno materijo in v skladu z ustavo Republike
               Slovenije zagotoviti enakopravnost.</p>
               <p>Hvala.</p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>S tem je seznam poslancev, ki so želeli obrazložiti svoj glas, končan.</p>
               <p>Prehajamo na glasovanje o predlaganem sklepu. Glasujemo. Glasovanje teče. Navzočih je
               77 poslank in poslancev, za je glasovalo 6, proti 69.</p>
               <p><stage>(Za je glasovalo 6.)</stage> <stage>(Proti 69.)</stage></p>
               <p>Ugotavljam, da predlog sklepa ni sprejet, zato je zakonodajni postopek o predlaganem
               zakonu končan.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>6. točko dnevnega reda,</title> z obravnavo <title>predloga za
                  sprejem avtentične razlage 125. člena zakona o prisilni poravnavi, stečaju in
                  likvidaciji.</title>
               </p>
               <p>Prehajamo na odločanje o predlogu sklepa matičnega delovnega telesa, ki se glasi:
               Predloga za sprejem avtentične razlage 125. člena zakona o prisilni poravnavi,
               stečaju in likvidaciji se ne sprejme.</p>
               <p>Želi kdo obrazložiti svoj glas? Gospod Barovič. Še kdo? <stage>(Ne.)</stage> Izvolite, gospod
               Barovič.</p>
            </sp>
            <sp who="SDZ4:BarovičBogdan">

               <speaker>BOGDAN BAROVIČ:</speaker>

               <p>Še enkrat povem, zato ker ko sem v govoru v imenu poslanske skupine povedal, kako se
               bomo odločali, je bilo, pod narekovaji, <q>"veliko"</q> število poslancev. Zato povem, da
               bom osebno glasoval za, pa čeprav vem, da zakonsko po mnenju pravne službe zadeva ni
               popolnoma sprejemljiva, je pa vsebinsko absolutno sprejemljiva. Napovedal sem tudi,
               da se bodo člani oziroma kolegi v poslanski skupini odločili vsak po svoji vesti.
            </p>
            </sp>
            <sp who="SDZ4:CukjatiFrance">

               <speaker>PREDSEDNIK FRANCE CUKJATI:</speaker>

               <p>Hvala gospodu Baroviču. Želi še kdo obrazložiti svoj glas? <stage>(Ne.)</stage></p>
               <p>Prehajamo na glasovanje. Glasujemo. Navzočih je 80 poslank in poslancev, za je
               glasovalo 67, proti 7.</p>
               <p><stage>(Za je glasovalo 67.)</stage> <stage>(Proti 7.)</stage></p>
               <p>Ugotavljam, da je zbor predlagani sklep sprejel, zato je postopek obravnave te
               avtentične razlage končan.</p>
               <p>S tem zaključujem to točko dnevnega reda in tudi prekinjam 2. sejo Državnega zbora
               Republike Slovenije, ki jo bomo nadaljevali jutri ob 10.00 uri. Vse poslanke in
               poslance pa vabim na strokovno vodenje skozi razstavo, ki nam jo je pripravila Obrtna
               zbornica Slovenije, takoj sedaj v avli. <stage type="time">(SEJA JE BILA PREKINJENA 25. JANUARJA
                  2005 OB 16.04 URI.)</stage>
               </p>
            </sp>
         </div>
      </body>
   </text>
</TEI>