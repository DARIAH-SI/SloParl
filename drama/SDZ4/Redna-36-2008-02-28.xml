<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-36-2008-02-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1411E908DB2F4786C125742F003940ED</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=1411E908DB2F4786C125742F003940ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-36-2008-02-28.DZ" n="36">
               <name>Redna</name>
               <date when="2008-02-28"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-36-2008-02-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 36. seje</stage>
            <stage type="date">(28. februar 2008)</stage>
            <stage type="chairman">Sejo je vodil mag. Vasja Klavora, podpredsednik Državnega zbora.</stage>
            <stage type="time">Seja se je pričela ob 9.00. </stage>


            <sp xml:id="SDZ4-Redna-36-2008-02-28.sp1">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 36. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednji poslanci: Zvonko
               Černač, dr. Slavko Gaber, Matjaž Han, Feri Horvat, Bojan Homan, Anton Kokalj, dr.
               Matej Lahovnik, dr. Marko Pavliha, Alojz Sok, Ciril Testen, Bogomir Zamernik in mag.
               Franc Žnidaršič od 15.00 ure dalje.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O VRTCIH, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev predloga zakona. Gospod minister
               dr. Milan Zver, izvolite.</p>
            </sp>
            <sp xml:id="SDZ4-Redna-36-2008-02-28.sp2">

               <speaker>DR. MILAN ZVER:</speaker>

               <p>Spoštovani predsedujoči Državnega zbora Republike Slovenije, spoštovane poslanke in
               poslanci! Hvala lepa za priložnost, da vam lahko tudi ob drugem branju novele zakona
               o vrtcih spregovorim uvodnih nekaj minut.</p>
               <p>Kot verjetno veste, si Republika Slovenija že vrsto let prizadeva zagotoviti kar
               največjo kakovost dela predšolskih ustanov, kot tudi čim večjo stopnjo dostopnosti
               vseh otrok, zlasti v drugem starostnem obdobju, to je od 3. do 6. leta. Smatram, da
               gre omenjena novela prav v tej smeri, to je, k nadaljnjemu dvigovanju kakovosti kot
               tudi k zagotavljanju večje stopnje pravičnosti, kadar govorimo o možnostih
               vključenosti. Res pa je, da ta novela sledi še enemu pomembnemu cilju, to je
               razbremenitev družin s plačili za vrtec, ki imajo vključenega več kot enega otroka.
               Ta ukrep je dokaj skladen z drugimi ukrepi družinske politike, z namenom, glavnim
               ciljem, da poskušamo zagotoviti boljše demografske trende, kot smo jim priče sedaj
               ali pa kot smo jim bili priče v nekaj preteklih letih oziroma kar daljše časovno
               obdobje.</p>
               <p>Za razliko od amandmaja, ki je bil sprejet tudi na delovnem telesu, odboru Državnega
               zbora, se tokrat strinjamo z najnovejšim predlogom, da bi poleg tega, da je drugi
               otrok za starše zastonj, vključili določeno dinamiko razbremenitve staršev tudi za
               prihodnja leta. Ministrstvo je izračunalo, da bi bilo možno, da bi za petletnike za
               50% razbremenili plačila staršev v letu 2010, v letu 2012 - enako razmerje za
               štiriletnike in pa v letu 2014 za triletnike. To pomeni, da bi postopoma začeli
               uvajati razbremenjevanje za vse otroke od leta 2010 naprej. Torej, leto 2010 za
               petletnike, leto 2012 za štiriletnike in leto 2014 za triletnike. S tem bi še bolj
               omogočili zagotovo večjo dostopnost otrok v vrtce. Znano je, da je priporočilo na
               evropski ravni 90% vključenih otrok, indikator uspešnosti, in jaz mislim, da bi s
               temi ukrepi lahko relativno dosegli ta cilj. Sedaj smo približno na 82% vključenosti.</p>
               <p>Kot veste, so starši pri nas, v primerjavi z drugimi državami, malo nadpovprečno
               obremenjeni. Pri nas plačujejo skoraj 32% celotne cene vrtca. Na Danskem 22%, Finskem
               15%, v Avstriji 20%, na Švedskem 11% in na Češkem, ki je v tem pogledu še korak
               naprej pred drugimi državami, manj kot 8%. Torej, postopoma bi uspeli doseči, da bi v
               nekaj letih starši bili primerljivo obremenjeni pri sofinanciranju predšolske vzgoje.</p>
               <p>Slovenija bo na ta način tudi ohranila visoke standarde in normative, ki jih ima v
               predšolski vzgoji, kar tudi zagotavlja visoko stopnjo storitve. Res je, da je ta
               slovenski sistem dokaj drag, v primerjavi z drugimi državami, vendar po našem mnenju
               zagotavlja visoko kakovost in to kakovost moramo ohranjati. Ta kakovost se odraža
               tudi v razmerju števila vzgojiteljic do otrok. Pri nas je to razmerje v prvem
               starostnem obdobju 6 : 1 za 6 ur dnevno in to je izjemno dober odstotek. Samo
               Francija je, ampak samo do dveh let boljša po tem kriteriju.</p>
               <p>Skratka, v tej noveli želimo urediti tudi vprašanje sivega trga in s tem varstvo
               otrok, povečanje dostopnosti vrtcev, tudi z razširitvijo oblik krajših programov, ne
               samo na demografsko ogroženih območjih, informacijsko dostopnost, kar smo dejansko že
               uvedli, in fleksibilnost manjših enot.</p>
               <p>Ta novela prinaša kar nekaj dopolnil, ki bodo zagotovo .../Opozorilni znak za konec
               razprave./... prispevala ne samo večji h kakovosti predšolske vzgoje, ampak tudi k
               boljši vključenosti otrok, zlasti v drugem starostnem obodbju.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp3">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Predlog zakona je obravnaval Odbor za kulturo, šolstvo in šport, kot matično delovno
               telo.</p>
               <p>Besedo dajem predsedniku odbora mag. Grimsu za predstavitev poročila odbora.</p>
            </sp>
            <sp xml:id="SDZ4-Redna-36-2008-02-28.sp4">

               <speaker>MAG. BRANKO GRIMS:</speaker>

               <p>Spoštovani, vsem prav lep pozdrav.</p>
               <p>Odbor za kulturo, šolstvo in šport je obravnaval ta zakon na svoji 29. seji dne 13.
               februarja 2008. Članom odbora so bila predložena številna gradiva, in sicer tako
               mnenja približno 15-ih občin, pa tudi pisno mnenje Državnega sveta Republike
               Slovenije ter pravne službe, ki je imela k prvotnemu predlogu kar nekaj pripomb.
               Sprejetih je bilo skupaj 16 amandmajev, od tega pet amandmajev odbora. Še največ
               razprave pa je bilo v zvezi s členi, ki urejajo postopno uvajanje brezplačnih vrtcev
               kot nek končni cilj, in če je o tem cilju še obstajalo sorazmerno visoko soglasje, pa
               so bili precej različni pogledi o sicer izglasovanih amandmajih, ki so bili vezani na
               zadnje leto otroka pred vključitvijo v osnovno šolo.</p>
               <p>Bilo je danih več opozoril, da stroka pač uči, da je boljša vključitev, ki zajema
               celotno drugo obdobje otroka. To se pravi, od dopolnjenega tretjega leta starosti
               dalje, saj ne gre samo za vprašanje socializacije, ki je predvsem vezano na to zadnje
               leto, ampak tudi na razvoj določenih otrokovih lastnosti, določenih kvalitet, ki pa
               zajemajo celotno drugo obdobje, to se pravi od tretjega leta naprej. Zato ne
               preseneča, da je v to smer vloženih več amandmajev, in predlagamo, da tako kot je to
               storil odbor, po preučitvi in glasovanju o amandmajih, skupaj z izglasovanimi
               amandmaji, Državni zbor ta zakon sprejme.</p>
            </sp>
            <sp xml:id="SDZ4-Redna-36-2008-02-28.sp5">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Preden začnemo, bi vam rad
               povedal, da me je gospa Širca prosila, ker ne more zaradi uradnih obveznosti, če bi
               lahko predstavila stališče poslanske skupine kot prva. Kdo temu nasprotuje? (Ne.)
               Gospa Širca, imate besedo. V imenu Poslanske skupine Zares.</p>
            </sp>
            <sp xml:id="SDZ4-Redna-36-2008-02-28.sp6">

               <speaker>MAJDA ŠIRCA:</speaker>

               <p>Hvala za vašo prijaznost. Imate še malo časa za lastno koncentracijo. Želim, da
               prisluhnete tudi našemu stališču, kjer bi še posebej rada poudarila, da razprava ob
               sprejemu tega, ob hitrorokem sprejemanju tega zakona, za naše razmišljanje zagotovo
               ni bila kvalitetna. Na nek način je zaobšla stroko oziroma v nekih primerih celo
               tistim, ki jih bo ta zakon še najbolj tangiral, recimo temu, zvila roke. Po drugi
               strani pa imamo probleme v Zares že kar nekaj časa z vsemi tistimi zakoni, ki
               prihajajo na dan, tako rekoč pred volitvami. In dogaja se, da ti zakoni, ki so v luči
               posledic, ki se bodo zgodile šele čez nekaj let, to se pravi, tako imenovani volilni
               zakoni, doživljajo nek tretma, ki je podoben licitaciji na tržnici. Mi nismo hoteli
               sodelovati v tej licitaciji in tudi določenih sprememb, še posebej v 14. členu, nismo
               želeli predlagati zaradi tega, ker tako pomembne spremembe so lahko rezultati le
               visokega konsenza in dialoga, ne pa amandmajev, ki prihajajo zadnji trenutek na mizi
               in do kateri pravzaprav se je težko opredeliti, še posebej zaradi tega, ker bodo
               bremenile proračun v letih 2010, 2011, 2014 in tako naprej, ne pa jutri in
               pojutrišnjem, skratka ne pa 2008 in 2009.</p>
               <p>Hkrati moram še opozoriti, da razprava ni bila kvalitetna tudi na odboru za kulturo
               zaradi tega, ker je na matičnem delavnem telesu prišlo do žaljivega, nestrpnega in
               diskriminatornega izražanja s strani vodje poslanske skupine SDS in naj resda
               izkoristim ta trenutek, da povem, da se je do našega protesta zaradi grobe žalitve,
               ki jo je izrekel gospod Tanko poslanki oziroma poslancem, predsednik Državnega zbora
               distanciral, kar mislimo, da ni prav, in bi se moral zagotovo opravičiti oziroma
               gospod, ki jih je izrekel, saj je na nek način omejeval svobodo izražanja
               posameznikom na delovnem telesu.</p>
               <p>Skratka, dovolj razlogov je za dvom v dobre rešitve, v kolikor se v volilnem letu na
               hitro in ob dvomih stroke sprejme zakon, za katerega se ne ve, kakšne posledice bodo
               v praksi. Na žalost so zabetonirani členi, s katerimi se mi nismo strinjali, to se
               pravi, tisti, ki razširjajo krajše programe s šesto na sedemsto dvajset ur in
               odpravljajo sočasno navzočnost vzgojitelja in pomočnika med počitkom, seveda pa je
               javnost toliko bolj pozorna do 14. člena; tistega člena, ki prinaša kar na novo neke
               popuste, odpuste pri sofinanciranju staršem plačevanja vrtcev. Ta plemenita skrb, ki
               razbremenjuje starše oziroma ki bo v daljni prihodnosti razbremenila starše, se ne
               moremo sprenevedati, je v luči jesenskih volitev, kajti če bi bilo drugače, bi se s
               takšnimi predlogi Vlada pojavila že prej, pa brez sklicevanja na Računsko sodišče, ki
               je bilo tudi v tem primeru nekoliko zmanipulirano, in bi bilo to vneseno že v leto
               2008 in 2009, skratka v proračunsko leto. Toda, četudi pozabimo na to demagogijo, ne
               smemo pozabiti na to, da predlogi za rešitve za cenejše vrtce niso sistemski in
               tisti, ki se spomnite, ki ste vsi ali smo celo vsi še do nedavnega poudarjali, da
               kako je nepravično, če se otroke v vrtec pripelje z mercedesom ali s porschejem, v
               bistvu se ne bodo sanirali. To je zelo kompliciran in zelo širok in težko prepoznaven
               sistem financiranja vrtcev in pomoči staršem za vrtce in menim, da je zelo nevarno,
               če se z enim amandmajem, kje se znotraj skrajšanega postopka, znotraj omejene
               diskusije prinaša rešitve, ki nimajo, kot pravim, dovolj tehtnih argumentov v ozadju
               in so seveda zelo, zelo prijetno obarvani.</p>
               <p>Mi bomo prisluhnili še razpravi, še posebej o 14. členu, in v kolikor ta razprava ne
               bo imela jasnih argumentov, zagotovo se bom distancirali od podpore taki rešitvi.
               Govorim o 14. členu.</p>
            </sp>
            <sp xml:id="SDZ4-Redna-36-2008-02-28.sp7">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj v imenu Poslanske skupine SNS.</p>
            </sp>
            <sp xml:id="SDZ4-Redna-36-2008-02-28.sp8">

               <speaker>SREČKO PRIJATELJ:</speaker>

               <p>Hvala lepa. Spoštovani predsedujoči, spoštovani minister, kolegice in kolegi. Ta
               zakon je po našem mnenju zgolj metanje peska v oči, saj ustvarja nove polemike, nove
               krivice in uvaja brezplačen vrtec za družine drugega otroka samo v primeru, če sta
               oba istočasno v vrtcu. Spoštovane kolegice in kolegi, vsi amandmaji opozicije so bili
               preglasovani - gladko. Če danes ta Državni zbor potrdi ta zakon, zakon o vrtcih,
               potrebuje dober izgovor, dobro opravičilo za vse tiste družine, katerim bomo
               povzročali nove krivice. Seveda lahko rečete: "Pa saj vendar nekaj dajemo! Saj bodo
               imele družine nekaj od tega." Res je. Samo poglejmo, na kakšen način.</p>
               <p>Prihajam s Primorske. Na dvojezičnem območju so vrtci za italijansko manjšino že
               danes zastonj, brezplačni. Nimam nič proti. Ampak zakaj niso tudi za slovenske
               družine? V osnovnošolskem izobraževanju imamo šolske in obšolske dejavnosti v teh
               šolah, ki so namenjene za italijansko skupnost, brezplačne. To pomeni kosila, malice,
               ekskurzije. Pri nas se plača tudi fotokopiranje. Javni zavodi, med katere spadajo
               tudi vrtci, so v lasti občin in občine že danes lahko, nekatere, subvencionirajo ceno
               staršem, druge zaradi tega, ker pač nimajo proračuna, tega ne morejo počenjati, ker
               so tako ali tako odvisne od države. In temu je primeren tudi delež vključenosti
               predšolskih otrok v naši državi. V letu 2007 smo beležili zgolj 64% udeležbo otrok v
               vrtcih.</p>
               <p>Slovenska nacionalna stranka je vložila tri amandmaje. Najpomembnejši za nas je
               amandma k 16. členu, ki na žalost ni bil sprejet. Ta amandma pravi, da so oprostitve
               plačila vrtca deležne tudi družine z več otroki, v katerih so starejši otroci že
               vključeni v osnovnošolsko izobraževanje. To je zelo pomemben argument, zato ker pri
               nas, tudi če govorite, da je, osnovna šola ni brezplačna. Ni, enostavno ni
               brezplačna. Plača se vse, kmalu tudi zrak, verjetno, ki ga otroci dihajo. Zelo, zelo
               nekorektno je, da nekatere družine lahko svojim otrokom v osnovni šoli privoščijo
               kosilo, druge družine pa ne, in da za te družine odloča svet osnovne šole, ali so
               dovolj revne ali ne, da jim bodo subvencionirali kosilo. In tudi to je strošek. Tudi
               to je strošek, ki se ne upošteva pri tem zakonu, in če govorimo o družini, potem bi
               morali tudi to upoštevati.</p>
               <p>Seveda, drugi problem so zasebni vrtci. Mnogokrat se dogaja, da v občini enostavno
               ni več prostora v vrtcih, ki opravljajo javno storitveno dejavnost. In starši so
               primorani poiskati varstvo za svoje otroke v zasebnih vrtcih. Zakaj ne bi - naš
               amandma je to ponudil - v takih primerih subvencionirali ceno, seveda, če ugotovimo,
               da otroka nismo mogli vključiti v vrtec zaradi tega, ker so bili vrtci prezasedeni na
               tem območju. Tudi to ste zavrnili.</p>
               <p>In nenazadnje želim povedati tudi to, da v okviru opravljanja varstva otrok na črno
               je ministrstvo skušalo urediti nekatera področja tako, da bo to delo legaliziralo.
               Vendar ne verjamem v to, da se bo na tem sivem trgu pa ravno vsak registriral in da
               bo s tem odpravljena tudi pomanjkljivost, ki je danes prisotna zaradi pomanjkanja
               strokovne izobrazbe, nezagotavljanja pogojev, administrativno-tehničnih pogojev, za
               varstvo otrok in tudi dostikrat so prisotni minimalni higienski pogoji v takih
               družinah oziroma okoljih, kjer se ti otroci varujejo.</p>
               <p>Skratka, zakon je zelo pomanjkljivo pripravljen, mogoče na oko všečen nekaterim, ki
               ga ne poznajo dovolj globoko, povzročal pa bo nove krivice, in mi smo proti temu. In,
               spoštovane kolegice in kolegi, ne bomo nasprotovali temu, kot že rečeno, ker nekaj
               prinaša, vendar je zelo slabo, če boste sprejeli tako, kot je.</p>
            </sp>
            <sp xml:id="SDZ4-Redna-36-2008-02-28.sp9">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Postopkovno vprašanje oziroma predlog, izvolite.</p>
            </sp>
            <sp xml:id="SDZ4-Redna-36-2008-02-28.sp10">

               <speaker>MAG. BRANKO GRMS:</speaker>

               <p>Samo predlog predlagam, gospod predsedujoči, da kolega seznanite z dejstvom, da je
               tudi Poslanska skupina Zares v opoziciji in da zato nikakor ne drži njegova trditev,
               da so bili prav vsi opozicijski amandmaji zavrnjeni, kot je dejal, ampak je bil med
               drugim k 6. členu sprejet amandma, ki ga je vložila poslanka Majda Širca, torej
               članica opozicije, in je torej ta njegova trditev očitno neresnična. Poleg tega bi
               opozoril, da so bili k nekaterim amandmaje dani tudi glasovi opozicije, in sicer z
               opozorilom, da to prav z namenom, da se ohrani člen odprt, da bo mogoče potem iskati
               večji konsenz. Predloženi amandmaji gredo sedaj tudi v tej smeri. Hvala.</p>
            </sp>
            <sp xml:id="SDZ4-Redna-36-2008-02-28.sp11">

               <speaker>PODPREDSEDNIK MAG. VASJA KLAVORA:</speaker>

               <p>To je bil čisto postopkovni predlog, to kar ste rekli. Mislim pa, da je gospod
               Prijatelj slišal vašo pripoved. Tako, da replike vam ne morem dati. Prosil bi, da
               drugič pri teh postopkovnih predlogih, da res... Prosim? Ne bi šel v diskusijo.
               Prosim? Postopkovni predlog.</p>
            </sp>
            <sp xml:id="SDZ4-Redna-36-2008-02-28.sp12">

               <speaker>SREČKO PRIJATELJ:</speaker>

               <p>Glede na predrznost predsednika matičnega delovnega telesa sicer lahko zagotovo
               trdim, če bi bil načelen in principielen, da bi od svojega kolega moral zahtevati,
               glede na to, kaj se je dogajalo, ko se je nekatere poslanke, kolegice, zmerjalo na
               zelo nizkoten način, sam opravičilo od njega. To, kar se je govorilo in kar ste
               sprejeli, to je pa blažev žegen. Res je, ta amandma je bil... /Izklop
               mikrofona./...</p>
            </sp>
            <sp xml:id="SDZ4-Redna-36-2008-02-28.sp13">

               <speaker>PODPREDSEDNIK MAG. VASJA KLAVORA:</speaker>

               <p>Tudi to ni postopkovni predlog.</p>
            </sp>
            <sp xml:id="SDZ4-Redna-36-2008-02-28.sp14">

               <speaker>SREČKO PRIJATELJ:</speaker>

               <p>Je!</p>
            </sp>
            <sp xml:id="SDZ4-Redna-36-2008-02-28.sp15">

               <speaker>PODPREDSEDNIK MAG. VASJA KLAVORA:</speaker>

               <p>Rekel sem: "Ne." Besedo ima gospa Barbara Žgajner Tavš v imenu skupine nepovezanih
               poslancev. Prosim.</p>
            </sp>
            <sp xml:id="SDZ4-Redna-36-2008-02-28.sp16">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice in kolegi! Ta razprava med dvema mojima
               poslanskima kolegoma zelo jasno nakazuje, s kakšno resnostjo se Vlada loteva sprememb
               na zelo pomembnem področju; področju predšolske vzgoje. Celotna zadeva se jemlje z
               levo roko. Z levo roko ali pa se meče čez palec, kot radi rečemo. In takega ali
               drugačnega leporečja okrog brezplačnih vrtcev - ker to je bila tematika, ko se je
               govorilo o zakonu o vrtcih - takega leporečja je bilo v zadnjem času veliko, pa
               verjamem, da ga bo v teh dneh, mesecih pred volitvami toliko več; ker se lepo sliši,
               pa čeprav je vse skupaj za lase privlečeno. Roko na srce! Nesporno dejstvo je, da so
               vrtci za starše velik finančni zalogaj; tudi za lokalne skupnosti. Lokalne skupnosti
               so tisti pomemben segment v celotni zadevi, ki krijejo pomemben del stroškov za
               starše, ki niso sposobni plačevati polne cene brezplačne oziroma predšolske vzgoje,
               se opravičujem. To je bil tudi namen. Eden izmed predstavnikov koalicije SDS-a je na
               seji matičnega delovnega telesa jasno in glasno povedal, da je glavni cilj ali pa
               namen tega zakona, Zakona o vrtcih, razbremenitev lokalnih skupnosti, ne staršev,
               lokalnih skupnosti.</p>
               <p>Tisto, kar je pomembno in bi moralo biti osnovno vodilo, spoštovane kolegice in
               kolegi, ko govorimo o sistemu in spremembah predšolske vzgoje, je kakovost, kakovost
               storitev, kakovost vzgoje in varstva otrok. Jaz sem namenoma povedala ali pa rekla
               najprej vzgoja, vzgoja je tista, ki je pomembna, nenazadnje na to opozarjate tudi
               sami, spoštovane kolegice in kolegi, vladni predstavniki Ministrstva za šolstvo in
               šport, v obrazložitvi ste jasno napisali, kakšen je vpliv vrtca na otrokov razvoj.
               Otroci vsaj od tretjega leta dalje, ki so obiskovali vrtec na vseh področjih, so se
               razvijali v smeri večje učinkovitosti in prilagojenosti, kar se tiče spoznavne,
               čustvene, socialne ali osebnostne komponente. Otroci, ki so obiskovali vrtec, so
               izražali več veselja in zaupljivosti v šoli, se pogosteje vključevali v vrstniško
               skupino in delovali bolj neodvisno od odraslih. To ste zapisali na začetku v predlog
               zakona o vrtcih. Ampak, novela med drugim spodbuja druge oblike, druge oblike, bom
               rekla, predšolskega varstva in vzgoje otrok: krajši vrtci se bodo uvajali, celo
               gradilo se bo na tem, ker je zelo pomembno, da imajo ljudje predvsem na obrobju
               možnost, da svoje otroke vključujejo v krajše programe, na teh krajših programih bodo
               zaposlene pomočnice vzgojiteljic - ni več pogoj vzgojiteljica, ki mora biti
               strokovno, formalno usposobljena, dovolj bo pomočnica vzgojiteljice, ki bo samostojno
               opravljala delo vzgoje in varstva otrok. Pa vas bom opozorila še enkrat, jaz sem na
               matičnem delovnem telesu povedala, kakšen nesmisel je to, kar počnete, kako zelo
               hočete racionalizirati področje predšolske vzgoje na račun kakovosti, na račun
               nižanja standardov. Za zaposlitev na delovnem mestu referenta v poslanski skupini se
               zahteva šesta stopnja izobrazbe, za referenta, ki opravlja zgolj tehnično delo. S tem
               zakonom na področju predšolske vzgoje postavljate pogoj srednješolske izobrazbe za
               strokovno delo varstva in vzgoje predšolskih otrok, spoštovane kolegice in kolegi. To
               kar počnete, je neresno in je lahko zaskrbljujoče, ker ima lahko dolgoročno negativne
               posledice! Niso samo brezplačni vrtci tisti, ki se bodo uvedli oziroma se niti ne
               bodo uvedli. To je zavajanje. To je grdo zavajanje, ki postavlja otroke in družine v
               neenakopraven položaj. Tisti otroci, ki imajo pač bratca ali sestrico v vrtcu
               istočasno bodo upravičeni do ugodnosti po tem zakonu, ostali otroci pač ne. Takemu
               zakonu, roko na srce, težko v celoti prikimamo.</p>
            </sp>
            <sp xml:id="SDZ4-Redna-36-2008-02-28.sp17">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Alenka Jeraj v imenu Poslanske skupine SDS.</p>
            </sp>
            <sp xml:id="SDZ4-Redna-36-2008-02-28.sp18">

               <speaker>ALENKA JERAJ:</speaker>

               <p>Spoštovani, lep pozdrav. Eden izmed poglavitnih ciljev novele zakona o vrtcih je
               doseči 90% vključenost otrok drugega starostnega obdobja v okvir predšolske vzgoje.
               Iz sklepov Evropskega sveta iz marca 2002 izhaja, da naj bi članice Evropske unije do
               leta 2010 dosegle 33% vključenost otrok, mlajših od treh let starosti, in 90%
               vključenost otrok starih od treh let do vstopa v šolo. Podatki o vključenosti otrok v
               naše vrtce kažejo, da je delež vključenih otrok v prvem starostnem obdobju 38,5%, kar
               pomeni, da smo nad navedenim ciljem Evropske unije, medtem ko je delež vključenosti
               otrok iz drugega starostnega obdobja dobrih 80%, kar pomeni, da za navedenim ciljem
               še zaostajamo.</p>
               <p>Predlog novele zakona o vrtcih za dosego tega cilja predvideva, da se poleg ponudbe
               s strani vrtcev vzpostavijo tudi druge oblike predšolske vzgoje, ki so že sedaj bile
               možne, pa morda v praksi niso zaživele oziroma nekatere niso zaživele. Pri tem gre za
               zasebne vzgojitelje, vzgojno-varstvene družine in varuha predšolskih otrok. Predlog
               novele vsebuje določbe, s katerimi se želi doseči tudi stabilnejše in
               transparentnejše financiranje vrtcev. Te predvidevajo, da občina vrtec financira v
               skladu s sprejeto ceno programa, ki jo pripravi ob sprejemanju finančnega načrta
               vrtca in ob sprejemanju občinskega proračuna. Za pokritje stroškov za otroke, ki bi
               bili plačila oproščeni, se bodo sredstva vrtcem zagotovila iz državnega proračuna. Iz
               občinskega proračuna pa se bo še naprej kot do sedaj zagotavljala razlika med
               plačilom staršev in ceno programa, v katerega je otrok vključen.</p>
               <p>Predlog novele uvaja enoten model financiranja vrtcev, s katerim se bo omogočila
               uravnotežena in utemeljena poraba javnih sredstev, tako iz občinskega kot iz
               državnega proračuna. Iz državnega proračuna se bo zagotavljajo staršem sofinanciranje
               plačil za drugega in nadaljnje otroke iz družine, ki so istočasno vključeni v vrtec.
               Občina bo, kot ustanoviteljica realizacijo izdatkov vrtca nadzirala s preverjanjem
               rednih mesečnih poročil od vrtcev o realizaciji cene po posameznih elementih.</p>
               <p>Za ureditev razmerja med občino in vrtcem se vnaša obvezno sklenitev medsebojne
               pogodbe o financiranju. S tem se bo lahko v praksi zagotovilo preglednejše
               financiranje vrtcev kot javnih zavodov, kjer se bodo lahko sedanje razlike med cenami
               programov bistveno zmanjšale in bodo plačila staršev za vrtec postala med seboj
               primerljiva in za starše tudi bolj sprejemljiva.</p>
               <p>Predlog zakona vključuje tudi rešitev, katere namen je, da se razbremenijo družine,
               ki imajo v vrtcu istočasno vključenega več kot enega otroka, s plačili za vrtec tako,
               da država prevzame del plačila staršev za vse mlajše otroke, ki so vključeni v vrtec.
               Postopno uvajamo še nekatere druge novosti. S tem bomo zagotovili večjo vključenost
               otrok drugega starostnega obdobja v vrtce oziroma predšolsko vzgojo, kar je, kot
               rečeno, eden izmed ciljev zakona. Z vidika socialne in družinske politike pa rešitev
               pomeni bistveno razbremenitev staršev, ki jim izdatek za vrtec pomeni velik izdatek v
               družinskem proračunu.</p>
               <p>V postopku sprejemanja novele je bilo sprejetih nekaj amandmajev, nekateri bodo
               sprejeti še v tej obravnavi, kar novelo izboljšuje in je po našem mnenju pomemben
               korak naprej, zato bomo novelo in nekatere amandmaje v naši poslanski skupini
               podprli.</p>
            </sp>
            <sp xml:id="SDZ4-Redna-36-2008-02-28.sp19">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospa mag. Potrata v imenu Poslanske skupine SD. Prosim.</p>
            </sp>
            <sp xml:id="SDZ4-Redna-36-2008-02-28.sp20">

               <speaker>MAG. MAJDA POTRATA:</speaker>

               <p>Ne govorim še, pa mi čas že teče.)</p>
               <p>Hvala za besedo, gospod podpredsednik. Spoštovani gospod minister s sodelavkami.</p>
               <p>Predlog sprememb in dopolnitev zakona o vrtcih, obravnavan po skrajšanem postopku,
               je Vlada vložila v zakonodajni postopek v senci umika Zakona o organizaciji in
               financiranju vzgoje in izobraževanja. In čeprav je obljubljala, da bo umaknila
               predvsem tiste dele iz novele, ki so v javnosti naleteli na največji odpor, zdajšnja
               novela izenačuje plačila za otroke v zasebnih in javnih vrtcih. Prav tako znižuje
               zahtevane standarde za ustanovitev zasebnih vrtcev. Samo toliko, koliko kaže verjeti
               obljubam Vlade.</p>
               <p>Čeprav gre za 32 členov obsegajočo novelo, veljavni zakon ima pa 67 členov,
               obravnavamo zakon po skrajšanem postopku. Nikjer ni obrazloženo, zakaj po skrajšanem
               postopku. Nikjer tudi ni obrazložitev, kakšne bodo resnične finančne posledice za
               lokalne skupnosti. Govora je samo o tem, koliko bo to imelo posledic za državni
               proračun, ne pa tudi za lokalne skupnosti, ob tem, kako se predlogi od obravnave do
               obravnave spreminjajo, pa si drznem trditi, da verjetno tudi predlagatelj sam
               natančno ne ve, za kakšne posledice gre.</p>
               <p>Ker se počutim že kot lajna, kadar govorim o zakonih, ki prihajajo iz tega
               ministrstva, ko je treba ugotoviti stopnjo usklajenosti zakona s socialnimi
               partnerji, strokovno in zainteresirano javnostjo, naj o tem, kakšna je ta
               usklajenost, to pot pospremim z mnenjem Skupnosti občin Slovenije, ki pravi takole:
               "Če je pričetek pogovorov o možnih bodočih spremembah Zakona o vrtcih temeljil na
               izsledkih revizije predšolske vzgoje v Sloveniji, ki jo je opravilo Računsko sodišče
               Republike Slovenije v letu 2006, pa Predlog sprememb in dopolnitev zakona o vrtcih z
               zahtevami in usmeritvami omenjene revizije nima dosti skupnega. Predlagane spremembe
               ne rešujejo ključnih vprašanj in dilem, ki se na področju predšolske vzgoje
               pojavljajo že nekaj časa... - kakšne vrste hočemo, kaj so naloge občin in kdaj naj in
               kako v prostor predšolske vzgoje vstopi država, standardi, fluktuacija otrok med
               občinami, višina stroškov izvajanja storitev, kaj in koliko naj, če sploh naj,
               plačujejo starši, temveč še dodajajo, "Skupnost občin Slovenije tako predvsem
               opozarja, da pomenijo nekatere predlagane rešitve nove tako vsebinske kot tudi
               finančne obveznosti za občine, čemur pa ne sledijo zagotovila o dodatnih finančnih
               sredstvih za občino." Samo za ilustracijo, pa bi bilo mogoče še citirati nekatera
               mnenja posameznih lokalnih skupnosti.</p>
               <p>Socialni demokrati zagovarjamo čim večjo vključenost otrok pred vstopom v šolo v
               javno mrežo predšolske vzgoje. Pri tem se opiramo na dognanja stroke, da je za
               socializacijo, za nadaljnje izobraževanje, za otrokov intelektualni in čustveni
               razvoj zelo pomembna prav predšolska vzgoja. Če želimo doseči čim večjo socialno
               vključenost in čim bolj izenačene možnosti za nadaljnje življenje tudi tistih otrok,
               ki ne prihajajo iz socialno najbolj spodbudnega okolja, se mora vključenost dvigniti
               - s tem ciljem soglašamo. Vendar pa čim večje vključenosti nismo pripravljeni
               žrtvovati na račun zmanjšanja kakovosti predšolske vzgoje. In tu imamo o predlagani
               noveli številne pripombe.</p>
               <p>Podaljšanje kratkih programov z zgornje meje 600 ur na 720 ur te programe približuje
               poldnevni predšolski vzgoji in ker je za te programe zadostna nižja izobrazba, ne
               moremo govoriti o zniževanju standardov. Zmanjšanje plačil za starše se nam zdi
               sprejemljiva rešitev, ampak tako kot se spreminja iz trenutka v trenutek v tem
               zakonu, je nakazana samo smer, s katero lahko Socialni demokrati soglašamo, ni pa,
               seveda, kot rečeno, zagotovljenih tudi zadostnih sredstev in drugih kazalnikov. Kaj
               pomeni odprava sočasnosti med počitkom, je vprašanje, o katerem ima stroka zelo jasno
               stališče, predlagatelji pa ga preslišijo, kot običajno. Kot rečeno, zakonu ni mogoče
               v celoti odrekati nekaterih pozitivnih rešitev. Hvala.</p>
            </sp>
            <sp xml:id="SDZ4-Redna-36-2008-02-28.sp21">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Mitja Slavinec v imenu Poslanske skupine LDS.
               Prosim.</p>
            </sp>
            <sp xml:id="SDZ4-Redna-36-2008-02-28.sp22">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod podpredsednik, kolegice poslanke, poslanci,
               minister, vsi ostali prisotni! V Poslanskem klubu LDS ugotavljamo, da tudi ta zakon,
               kot že po navadi, ki prihajajo s strani tega ministrstva, spet ni usklajen s
               socialnimi partnerji in, recimo, strokovni svet naj bi ga obravnaval komaj danes. To
               seveda obžalujemo. Prav tako obžalujemo, da je zakon vložen po hitrem postopku
               oziroma skrajšanem postopku, saj predšolska vzgoja prav gotovo je eno zelo pomembnih
               področij. Predšolska vzgoja se nanaša na otroke v najbolj občutljivem obdobju, ko so
               tudi najbolj dovzetni in ko se v bistvu gradi njihov temelj za njihovo kasnejše
               izobraževanje in profesionalne kariere. In zaradi tega morajo vse spremembe na tem
               področju biti čim bolj domišljene, ne pa sprejete po čim krajšem postopku.</p>
               <p>Prav tako ugotavljamo in obžalujemo, da niso bili upoštevani predlogi
               ustanoviteljev, torej občin, glede sprememb, ki naj bi jih predlagatelj v zakon
               vnesel.</p>
               <p>Pozdravljamo cilj zakona, da se vključenost otrok v vrtce poveča na 90%. In v tem
               kontekstu smo tudi sami vložili amandma, pri katerem za razliko od predlagatelja, ne
               znižujemo obremenitev staršev za drugega otroka, ampak že za prvega otroka, saj prvi
               otrok - in teh je tudi največ - je najdražji in za prvega otroka nekateri družinski
               proračuni morajo prispevati nesorazmerno višji delež kot kateri drugi. In zaradi tega
               naš amandma sledi temu cilju, da se razbremeni strošek za prvega otroka in pa za
               drugega znižamo za 70%. In to ne glede, ali sta hkrati v vrtcu ali je pa že mogoče
               starejši otrok v osnovni šoli. Saj takrat so stroški v bistvu še višji, kot če sta
               oba v vrtcu.</p>
               <p>Prav tako želimo razbremeniti predvsem srednji sloj za plačevanje vrtcev, kajti zelo
               hitro se lahko zgodi, da če se komu, kot primer, plača poveča za 1 evro, bo zaradi
               tega pa pri vrtcu padel v višji razred in bo moral plačati tri evre več in je torej
               na škodi.</p>
               <p>Dalje. Pozdravljamo uvedbo varuha na domu v tistem delu, ki ureja sivo polje
               varovanja na domu, kar je tudi bila ugotovitev Računskega sodišča. Prav tako smo
               vložili amandma, ki zgornje število otrok pri varuhu na domu znižuje z osem na šest
               ali še manj in to pričakujemo, da bo seveda tudi sprejeto, saj so tudi koalicijske
               stranke vložile podoben amandma. Opozarjamo pa, da varovanje na domu nikakor ni enako
               kot predšolska vzgoja v vrtcu. V tem primeru gre za varovanje, v vrtcu pa je zelo
               velik pomen tudi na področju vzgoje. In v kolikor bomo sedaj seveda imeli skupaj 90%
               populacije v vrtcih in na domu, ta cilj, 90% v vrtcih, seveda še ni dosežen in to je
               pomembno. Tega se je pomembno zavedati.</p>
               <p>O skrajšanih programih smo danes že slišali, da na nek način, v bistvu, postajajo
               enaki s poldnevnimi, in kot ponavadi, tudi tukaj nismo dobili dovolj jasnih
               obrazložitev, kaj je cilj te spremembe in zakaj je to dobro. Če je res dobro, potem
               bi bilo dobro slišati, zakaj. Hkratna prisotnost varuške v času počitka - torej,
               ukinitev tega pomeni, da tisti otroci, predvsem starejši, ki niso navajeni popoldan,
               v času počitka spati, bodo sedaj, ko bo v času počitka samo ena prisotna, morali spet
               na silo mižati. Zelo velika trama za nekatere otroke.</p>
               <p>Naj na koncu samo še izpostavim problem financiranja. Občine iz manj razvitih
               območij so vsaj dvakrat na škodi v primerjavi z razvitejšimi. Enkrat so prihodki teh
               občin zaradi nižjih prejemkov in manjše zaposlenosti nižji in tako morajo te občine
               iz že tako manjšega proračuna več prispevati za sofinanciranje vrtcev, kajti njihove
               občanke in občani so v nižjih razredih. Posledično, torej morajo z manj denarja več
               prispevati za vrtce in občinam ostaja manj za razvojne projekte. To je najpomembnejša
               stvar glede financiranja, ki jo prav gotovo treba urediti in spremeniti. Hvala
               lepa.</p>
            </sp>
            <sp xml:id="SDZ4-Redna-36-2008-02-28.sp23">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Marjetka Uhan v imenu Poslanske skupine NSi.</p>
            </sp>
            <sp xml:id="SDZ4-Redna-36-2008-02-28.sp24">

               <speaker>MARJETKA UHAN:</speaker>

               <p>Hvala lep za besedo, gospod podpredsednik. Spoštovani minister s sodelavci, poslanke
               in poslanci in vsi, ki nas spremljate. Lep pozdrav. Novela zakona o vrtcih, ki je
               pred nami, ima namen povečati vključevanja otrok v predšolsko varstvo, vzgojo,
               narediti vrtce dostopne tudi cenovno za starše. Med ukrepi velja izpostaviti zlasti
               zakonske podlage za uvajanje oblik predšolske vzgoje, vzpostaviti informacijski
               center, kjer bodo razvidna prosta mesta v vrtcih, predvsem pa finančno razbremeniti
               starše. Pozdravljamo novo obliko varstva varuha otrok. Varuhi otrok kot oblika
               varstva pomenijo za starše možnost, da bodo lahko za svoje otroke poiskali potrebno
               varstvo v času, ko vrtci niso dostopni, otroci pa potrebujejo primerno oskrbo in
               varovanje. Varuh po mnenju Nove Slovenije ne more biti konkurenca vrtcem, česar se že
               bojijo zaposleni, saj se ne predvideva sofinanciranje s strani države, lokalnih
               skupnosti ne za investicije ne za samo varstvo. Varuhi tudi ne morejo nadomestiti
               vrtcev in njihove vzgoje, so lahko le dopolnilni servis za čas, ko vrtci ne delajo, v
               kraju, kjer jih ni, za premostitev stiske v času bolezni, nedelje, večerov ali
               kdajkoli. Storitev pa je dobrodošla in primerna tudi zato, ker bodo lahko varuhi
               otrok prišli paziti otroke na dom ali pa bodo varovali na svojem domu, ki bo moral
               ustrezati zakonskim predpisom primerno urejenega in varnega bivališča. Torej je varuh
               dopolnilna oblika varovanja otrok, servis za starše, dobrodošla oblika in upam, da ga
               ne bomo že v kali zatrli z raznimi normativi in jih za vsako ceno v tem pogledu
               hoteli izenačevati z vrtci.</p>
               <p>V Novi Sloveniji se nam zdijo primerne tudi druge rešitve. Ustrezna se nam zdi
               možnost, da lahko krajše programe bivanja, ki se z novim predlogom zakona razširjajo
               na otroke vseh starostnih obdobij, izvajajo tudi pomočniki vzgojitelja. Ne moremo se
               strinjati z očitki, da je nestrokovna rešitev, ki odpravlja sočasnost vzgojitelja in
               pomočnika vzgojitelja v času otrokovega počitka.</p>
               <p>In za konec je zagotovo najpomembnejša novost v noveli, česar se veselijo starši.
               Brezplačen vrtec za drugega in vsakega naslednjega otroka v vrtcu, ko imajo starši v
               vrtcu sočasno vpisanih več otrok. Prav tako pa nas veseli in se nam zdi spodbudna
               rešitev postopnega uvajanja sofinanciranja vrtcev, za vse otroke drugega starostnega
               obdobja. Kar pa nas v Novi Sloveniji skrbi, pa je to, da bo premalo mest v vrtcih,
               zato je potrebno razmišljati o povečanju investicij v vrtce, zlasti tam, kjer jih še
               ni ali pa nimajo na primer varovanja otrok za prvo starostno obdobje, recimo jasli.
               Dejstvo je, da bo večji naval vpisov v vrtce, večja vključenost v predšolsko vzgojo
               pa je tudi namen predlagatelja.</p>
               <p>Za konec naj rečem, da v Novi Sloveniji podpiramo zakon, saj pomeni s finančnega
               vidika razbremenitev staršev, prinaša nove oblike varstva in s tem tudi večjo
               dostopnost otrok do varstva.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp25">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Marjan Drofenik v imenu Poslanske skupine SLS. Prosim.</p>
            </sp>
            <sp xml:id="SDZ4-Redna-36-2008-02-28.sp26">

               <speaker>MARJAN DROFENIK:</speaker>

               <p>Spoštovani podpredsednik. Spoštovani minister s sodelavci. Spoštovane poslanke in
               poslanci.</p>
               <p>V Slovenski ljudski stranki smo že v svojem programu zapisali, da se zavzemamo za
               socialno državo in reforme, ki bi izboljšale socialni status državljanov. Še posebej
               si prizadevamo za koristi naših najmlajših, saj vsi vemo, da sta kvalitetna
               predšolska vzgoja in nasploh tovrstna okolja eni najpomembnejših dejavnikov
               socializacije otroka, njegovega zdravega razvoja in vir spletanja prvih socialnih
               odnosov. Vseskozi si zato prizadevamo, da bi država starše razbremenila plačevanja
               stroškov za vrtec, ki je za mnoge velik finančni izdatek. Prepričani smo, da bi
               takšna razbremenitev izredno dobro vplivala na boljše usklajevanje družinskih in
               službenih obveznosti staršev in na demografsko politiko države, saj bi takšen ukrep
               mlade bolj spodbujal k ustvarjanju lastne družine in k odločanju za več otrok.</p>
               <p>Veseli smo, da smo pri usklajevanju predloga zakona dosegli napredek, saj se nam je
               zdela prvotna rešitev, po kateri bi bili starši oproščeni plačila vrtca za mlajšega
               otroka le pod pogojem, če je v vrtec vključen več kot en otrok, slaba oziroma
               preozka. Takšna rešitev ne bi postavljala v enak položaj vseh staršev. Nekaj bi
               pridobile le tiste družine, pri katerih je v vrtce vključen več kot en otrok iz
               družine, ne pa tudi tiste, pri katerih starejši otrok ali otroci že obiskujejo, na
               primer, osnovno šolo. Vsi vemo, da tudi osnovna šola za starše ni zastonj, zato bi
               morali biti s tega vidika vsi starši, ne glede na starost svojih otrok, obravnavani
               enako.</p>
               <p>Nova rešitev, ki predvideva, da bi starši za otroke postopoma plačevali manj, do 50%
               cene vrtca, je za nas bolj sprejemljiva in po našem mnenju koristi veliko širšemu
               krogu ljudi. Veseli nas, da bo v krog upravičencev vključenih več staršev in da bodo
               starši na ta način v bolj enakem položaju, ne glede na to, koliko otrok imajo in ali
               ti otroci obiskujejo vrtec ali pa so že vključeni v nadaljnje izobraževanje. Takšna
               sprememba daje zakonu kot celoti nekoliko bolj smiselno podobo in dejansko predvideva
               ugodnosti, ki se nanašajo na vsakega otroka, ter vsaj malo finančno razbremenijo
               vsakega starša. Nekoliko nas moti le dejstvo, da bodo te olajšave za starše možne
               šele postopoma; seveda je pa to že druga zgodba, ki je povezana s sredstvi.</p>
               <p>Podpiramo tudi ureditev varuha predšolskih otrok in menimo, da je dobro, da so
               natančno določeni pogoji za opravljanje te dejavnosti in dolžnosti varuhov. Kot je,
               na primer, vpis v register pri ministru, pristojnem za predšolsko vzgojo. S tem se
               zagotovi večja varnost, tako za otroke kot tudi za starše, saj evidence zagotavljajo
               pregled nad osebami, ki se ukvarjajo z dejavnostjo varovanja predšolskih otrok. Ta
               rešitev v veliki meri preprečuje delo na črno, poleg tega pa je to dodatna in
               predvsem varna možnost za starše, ki otrok ne želijo vključiti v vrtec ali pa za
               njihove otroke v vrtcu iz takšnih ali drugačnih razlogov ni prostora. V naši
               poslanski skupini bomo ta predlog sprememb Zakona o vrtcih podprli, saj menimo, da je
               po zadnjem usklajevanju dober, da zagotavlja ugodnosti za vse starše in ne le za
               peščico. Upamo, da bodo kmalu prišli tudi časi, ko bo možno proračun načrtovati tako,
               da bo predšolska vzgoja brezplačna za vse otroke in da bomo na takšen način še bolj
               zasledovali cilje pozitivne družinske politike, ki je v naši stranki vseskozi
               prvotnega pomena. Ker pa se zavzemamo za vsako spremembo, ki bi pomagale ljudem do
               bolj kvalitetnega življenja in pozitivno vplivala na demografko politiko v Republiki
               Sloveniji, bomo poslanci Poslanske skupine Slovenske ljudske stranke ta predlog
               podprli. Hvala lepa.</p>
            </sp>
            <sp xml:id="SDZ4-Redna-36-2008-02-28.sp27">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. In še gospod Vili Rezman v imenu Poslanske skupine DeSUS.</p>
            </sp>
            <sp xml:id="SDZ4-Redna-36-2008-02-28.sp28">

               <speaker>VILI REZMAN:</speaker>

               <p>Hvala lepa, gospod podpredsednik. Lep pozdrav vsem! Dasiravno je bilo v uvodnih
               nastopih slišati nekaj pikrih besed in polemičnih misli, v Poslanski skupini DeSUS
               ocenjujemo, da je predlog zakona dovolj dobro pripravljen, da ga smemo podpreti in
               torej bo deležen naše podpore. Naše podpore bodo deležni tudi nekateri amandmaji, ne
               vsi. Med temi tudi amandmaji, ki so prišli iz opozicijskih vrst. Vsaj tisti, ki
               govori o tem, kakšna naj bo skupina, ki jo lahko varuh obvladuje, in je njegov
               predlagatelj LDS, kakor tisti, ki zagotavlja največjemu možnemu številu otrok
               vključitev v brezplačno varstvo in ki ga je predlagala Poslanska skupina SNS. Torej
               nas ne motijo te politične opredelitve in tudi mislimo, da je to predšolsko varstvo
               in vzgoja prepomembno, da bi ga smeli spolitizirati na raven predvolilne teme, kakor
               je bilo pač danes kar nekajkrat že slišati.</p>
               <p>V Poslanski skupini DeSUS se spomnimo, da smo o tej temi razpravljali takrat, ko smo
               šele pripravljali koalicijsko pogodbo, in da je bil celo naš predlog, da v
               koalicijski pogodbi piše, in tako danes piše, da mora koalicija pripraviti in
               zagotoviti program, ki bo otroku in mladostnikom in s tem tudi družini, prijazen. Res
               je verjetno pomanjkljivost, da ni bil spisan integralni tekst na to temo, se pa
               posamični strukturni deli tega programa uresničujejo, in da ne bi bili mi v DeSUS-u
               izključni lastniki teh idej, naj povem, da smo bili spodbujeni in strokovno
               opremljeni pri tem z nasveti slovenskega Unicefa in slovenske Zveze prijateljev
               mladine. Torej sodimo, da je bil čas, ko smo se o tem pričeli pogovarjati, prav
               izbran in bil je torej povolilni in ne predvolilni čas. V uvodu je morebiti narejena
               neka, rečemo temu, ne najboljša poteza, ko je Ministrstvo za šolstvo in šport navedlo
               najprej pripombe občin, županov, pripombe Računskega sodišča in pripombe Komisije za
               nadzor javnih financ kot tiste, ki so bile tako rekoč "agens" tega spreminjala. Ni
               tako. Ni tako, da bi zgolj od zunaj prišle pobude za to, da se na tem področju kaj
               spremeni, kaj dopolni in izboljša. Treba je spomniti, da je tudi avtonomnih pobud
               bilo kar nekaj in da je torej tudi stroka znotraj tega področja imela tehtne
               pripombe, ki jih je bilo vredno upoštevati.</p>
               <p>Problemi seveda so. Ampak, recimo, problemi niso zgolj obremenitve občinskih
               proračunov. Vemo, da so se nekatere občine zelo različno znašle in imamo dva načina
               financiranja sedaj. En način je diskriminatoren na ta način, da je cena za domače
               otroke drugačna od tistih, ki jim rečemo, da niso domicilni, in je seveda to
               politično obarvano. Kajti nižje cene imajo otroci tistih staršev, ki so volivci v
               določeni občini. Tisti, ki morajo svoje otroke tja pripeljati, imajo drugačne cene.
               Kar nekaj takšnih primerov je. Sam jih empirično poznam in te napake je treba
               odpraviti. Drugi sistem je bil pa tutorski, tak, da so nekateri župani in občinski
               sveti pač, bi rekel, zaradi otrok emfatično poimenovali to področje in dajali dodatne
               bonitete, kar je privedlo do zelo velikih razlik v plačilih in v ekonomskih cenah in
               v stroških, s katerimi posamični vrtci poslujejo.</p>
               <p>Da v kratkem omenim še nek pomislek, ki ga imamo pri tem, v zvezi z zmanjševanjem
               prisotnosti vzgojiteljice v oddelku takrat, kadar gre za počitek. Mi vemo, da danes
               počitek ni več nekaj takega, čemur bi rekli, da vzgojiteljice pospravijo otroke v
               posteljice, jih zagrnejo z odejami, spustijo žaluzije in ugasnejo luč, ampak so danes
               počitki nekaj drugega. V glavnem so aktivni. Zato je treba razmisliti o tem, ali ni
               moč najti kakšne boljše rešitve na tem področju.</p>
               <p>Sicer pa menimo, da je v predlogu, zlasti zavoljo tega, ker se pač razbremenjujejo
               družine, dovolj dobrih rešitev, da Poslanska skupina DeSUS ta predlog zakona sme
               podpreti. Vključno s tistima dvema amandmajema, ki sem ju prej omenil.</p>
            </sp>
            <sp xml:id="SDZ4-Redna-36-2008-02-28.sp29">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in o vloženih amandmajih, ki jo bomo opravili na podlagi pregleda
               vloženih amandmajev z dne 25.2.2008. V razpravo dajem 9. člen in amandma Poslanske
               skupine SD, amandma Poslanske skupine Zares, amandma poslanskih skupin SDS, NSi, SLS
               in DeSUS ter amandma Poslanske skupine LDS. Odpiram prijavo. Gospa mag. Potrata,
               izvolite.</p>
            </sp>
            <sp xml:id="SDZ4-Redna-36-2008-02-28.sp30">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik.</p>
               <p>No k zavajajočemu, da ne rečem lažnivemu pojasnilu predsednika Odbora za kulturo,
               šolstvo in šport bi ob prvem oglašanju ob amandmaju rada povedala naslednje.</p>
               <p>Res je od številnih vloženih amandmaje bil sprejet en amandma poslanske kolegice
               Majde Širca, ki pa je sledil pripombam Zakonodajno-pravne službe in bil v svoji
               obliki identičen z amandmajem koalicijskih strank. V tem je skrivnost velikega uspeha
               enega sprejetega amandmaja. Amandma, ki ga vlaga Poslanska skupina Socialnih
               demokratov k 9. členu, je enak amandmaju na odboru in ne umišljam si, da bo
               glasovanje na tem plenarnem zasedanju imelo kakšen boljši učinek. Je pa ob amandmaju,
               ki je priznan, da je zelo drastičen, ker predlaga črtanje člena, treba povedati nekaj
               bistvenih reči.</p>
               <p>Področje, ki ga člen na novo ureja, je varuh predšolskih otrok. Tudi predlagatelji
               niso skrivali tega, da je urejanje tega področja pravzaprav do neke mere povezano z
               urejanjem dela na črno. Gre za to, da bi ob napovedih, kako povečati vključenost
               otrok v predšolsko vzgojo, v Poslanski skupini Socialnih demokratov pričakovali
               predvsem takšne rešitve, ki bi podpirale napovedani cilj. Varuh predšolskih otrok pa
               k temu cilju ne pripomore zaradi tega, ker člen ureja zadeve, ki bodo tudi potem, ko
               bodo veljale, ostajale zunaj sistema predšolske vzgoje. Posebej poudarjam, predpisana
               je samo srednješolska izobrazba, treba je imeti neke dodatne strokovne
               usposobljenosti po kvalifikaciji za varuha predšolskih otrok in treba bo dejavnost
               urediti v skladu z določbami gospodarskih družb. Gre za nekaj, kar bo zunaj sistema
               financiranja in drugih določb sistema predšolske vzgoje, tako kot jo ureja Zakon o
               vrtcih. Za koga je to mogoče čisti formalizem in nepomembno opozarjanje na stvari, ob
               katerih lahko mirno zamahnemo z roko in rečemo: "Bomo pač nekaj uredili, kar do sedaj
               ni urejeno." Ampak, ali si tisti, ki so to rešitev predlagali, ali so tisti
               pregledali natančno, kaj pravzaprav pomeni in kakšne zadeve za sabo potegne ureditev
               tega instituta varuha predšolskih otrok, če se bo s to dejavnostjo ukvarjala
               nekaznovana oseba s srednješolsko izobrazbo po določilih? Ajpesu bo morala prijaviti
               svojo dejavnost, dejavnost se bo štela v dohodnino od česar bo morala odvajati
               davščine, mora se prijaviti sama in ne vem v koliko primerih bo mogoče res slediti
               tistim, ki imajo kot varuhi recimo na domu enega ali dva otroka. Zagotovo je
               pričakovati, da se bodo prijavili in da bodo zapustili sivi trg dela tisti, ki bodo
               imeli večje število otrok v varstvu, zato, ker je to opazna dejavnost in je pred
               javnostjo ni inšpekcijo ni mogoče skriti. Ampak, za tiste, ki bodo varovali enega ali
               dva otroka, je pa vprašanje ali se ne bo tudi to štelo v področje tistega, kar so pri
               Računskem sodišču ugotavljali, da je v 40% v vrtce nevključenih otrok mogoče tudi
               zajetih, pa niso povedali ali niso pokazali. To so namreč tisti, ki imajo kako
               drugače urejeno varstvo otrok. Ne ve se koliko je tistih, ki jim varujejo otroke
               sorodniki ali celo mogoče kdo, ki za to niti ne pričakuje kakršnegakoli plačila ali
               nadomestila. Gre preprosto za to, da je bil člen vključen s toliko vrzelmi, da je na
               te vrzeli opozorila tudi Zakonodajno-pravna služba. Amandma, ki je bil sprejet na
               odboru je sicer nekatere reči deloma uredil, tako da je določil vsaj minimalne
               prostorske standarde. Ostaja pa še veliko odprtih vprašanj in pomislekov, ki jih tako
               kot je zdaj člen zapisan, ne odpravlja. Res, da so prostorski standardi zdaj nekako
               določeni, niso pa še vsi drugi standardi, ki delo zasebnega podjetnika ali
               samostojnega podjetnika, saj to bo pravzaprav varuh predšolskih otrok, urejajo. Ni ne
               predpisanega delovnega časa ne tistega, kar bi človek pričakoval, da je pri varovanju
               otrok predpisano, to so higienski standardi in še kaj drugega. Torej, vrzeli je
               veliko, ampak nakazala sem samo nekatere. Jaz ne rečem, da v predlogu ni mogoče
               videti poskusa, kako urediti neko do sedaj neurejeno dejavnost. Ampak, zakon bo
               zadevo samo legaliziral. Varuh predšolskih otrok, samostojni podjetnik, bo v Zakon o
               vrtcih vključen, bo izvzet iz sistema nadzora, bo tistega, ki je vezan na opravljanje
               vzgojno varstvene dejavnosti in ki jo, tako je predvideno pri vzgojitelju predšolskih
               otrok, pri zasebnem vzgojitelju bi vendarle nadziral vrtec v skladu s kurikulum, ki
               je za vrtčevsko vzgojo predpisan. Tukaj tega ni, ker gre samo za varstvo, poudarjam,
               ne gre za vzgojne programe. In tisto, na kar ni odgovora, je pa zelo pomembno
               vprašanje, kako predlagatelj odgovarja na zadrege staršev, ki ne bodo mogli, zaradi
               večjega pritiska na vrtce ob zmanjšanji obveznosti plačila staršev; da ne bo pomote -
               Socialni demokrati menimo, da bi program morala v večji meri poravnavati država, zato
               da bi bil delež otrok, zlasti v drugem starostnem obdobju, vključenih v predšolsko
               vzgojo čim višji. In se nam zdi prav, da se obveznosti staršev zmanjšajo. Ampak tukaj
               se postavi vprašanje enake dostopnosti te storitve. Zaradi tega, ker v vseh okoljih
               vsi starši nebodo mogli vključiti otrok v vrtec in bodo morali zato še naprej
               poiskati varuha predšolskih otrok, ki pa ni subvencioniran in za katerega država ne
               prispeva tako kot je to mišljeno pri vrtčevski vzgoji, bodisi v javnem vrtcu ali v
               zasebnem vrtcu in verjetno posledično tudi pri zasebnem varuhu otrok. Neizenačenost
               se povečuje, ne zmanjšuje. Dostopnost ni enaka. In če je gospa direktorica
               Direktorata za vrtce in osnovne šole pojasnjevala v javnem intervjuju, kako se da s
               križanjem podatkov ugotoviti, kje so prosta mesta v osnovnih šolah, v vrtcih pa je
               preveč interesa, se pa da v osnovni šoli hitro najti prostor za otroke, ki bi morali
               hoditi v vrtec, in da se to da narediti s prilagoditvami. To terja čas in to terja
               dodatna sredstva. In ob zvečani populaciji je tega več kot je videti zdaj. Gre za
               zelo gasilske preračune. Gre za preračune, ki morebiti na ravni računskih operacij še
               v nekaterih elementih držijo, nimajo pa s kakovostnimi rešitvami in sistemskimi
               rešitvami predšolske vzgoje nič skupnega. Ostaja veliko polje nepojasnjenih vprašanj
               v zvezi z urejanjem predšolske vzgoje in ostaja zelo jasna ugotovitev, da se
               kakovost, standard predšolske vzgoje s takimi ukrepi znižuje. In tako ne bo uresničen
               tisti prvi cilj oziroma drugi je zapisan v ciljih predloga zakona, da bo zagotovljena
               kakovostna predšolska vzgoja. Desetletne raziskave, ki so do zdaj ali spremljale ali
               ugotavljale kakovost predšolske vzgoje, so ugotavljale razmeroma visoko kakovost. In
               če do zdaj posamične oblike, predlagatelj pa pravi, da je treba sprostiti različne
               oblike predšolske vzgoje, in ima v oklepaju navedeno zlasti varuštvo. To ni
               predšolska vzgoja, oprostite. In bi bilo prav to povedati. Predšolsko vzgojo
               nadomeščate z varovanjem. In jaz mislim, da bi bilo ob vsem kar je bilo povedano, že
               dobro kdaj kakšne stvari umakniti in priti s takimi predlogi, ki ne bi od tedna do
               tedna, da ne rečem, od dne do dne, spreminjali odločitev. Ne rečem, da ni bilo
               kakšnih majhnih izboljšav. Kar zadeva 9. člen jebilo s sprejetimi amandmaji na odboru
               doseženih ali odpravljenih vsaj nekaj velikih slabosti. Ampak, temeljni problem
               ostaja. To ni sistemska rešitev, ki bi zagotavljala kakovostno predšolsko vzgojo,
               zato s predlogom za črtanje tega člena predlagateljem, če boste to črtanje podprli,
               dopuščamo možnost, da vendarle do tretje obravnave besedilo 9. člena tako popravijo,
               da bi se še izboljšal in da bi, če ostaja namen predlagateljev, da bo varuh
               predšolskih otrok vključen v Zakon o vrtcih, ampak videti je, da vztraja pri tem, da
               bi vendarle še premislil in morebiti kašne slabosti odpravili. Hvala.</p>
            </sp>
            <sp xml:id="SDZ4-Redna-36-2008-02-28.sp31">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Drago Koren.</p>
            </sp>
            <sp xml:id="SDZ4-Redna-36-2008-02-28.sp32">

               <speaker>DRAGO KOREN:</speaker>

               <p>Hvala lepa za besedo. Moram reči, da bodo po mojem videnju sprememb tega zakona
               ciliji in namen, ki so zapisani v predlogu, prav gotovo doseženi in jaz tu ne vidim
               nobenih strahov, da vsi ti dobri nameni in cilji ne bi bili uresničeni. Da bi te
               spremembe šle celo v nasprotno smer, tega nikakor ne morem razumeti ali pa, vsaj tako
               bom rekel, jaz tako tega zakona ne razumem. Kar se tiče 9. člena moram reči, da sem
               osebno zelo vesel, da zakon prinaša varuha predšolskih otrok. Jaz mislim, da bo ta
               zadeva v veliko pomoč marsikateremu od staršev, ne samo tistim, ki otrok ne dajo v
               vrtec. Jaz sem celo prepričan, da bodo ta inštitut lahko koristili in ga bodo s
               pridom izkoriščali tudi tisti starši, ki bodo imeli otroke v vrtcih. Gospa Potrata se
               je spraševala: "Zakaj nimajo predpisanega delovnega časa?" Meni se zdi popolnoma
               logično, da to ni predpisano. Namreč, jaz to zadevo vidim tako, če se starša odločita
               zvečer iti v opero, gledališče ali na kakšen obisk, na katerega ne moreta vzeti s
               sabo otrok, bosta lahko izkoristila tudi ta inštitut varuha predšolskih otrok in si
               tako zagotovila varstvo. Z njim bo možno zagotavljati varstvo tudi na domu. Sam sem
               imel tri hčerke v kar v dve letnih razmikih. Takrat je bil zelo velik naval na vrtce.
               Nisem imel možnosti vpisati otroka v vrtec, imel pa sem možnost dati otroka v
               družinsko varstvo, ki je potekalo tudi preko vrtca. In za to zelo pozitivno in dobro
               izkušnjo se mi zdi, da bi bilo prav, da bi jo imeli možnost starši ponovno dobiti. To
               vidim predvsem za vaška naselja, za naselja, ki niso blizu večjih mest, kjer so
               vrtci, kjer bi se starši prav gotovo odločali, če bi se kdo odločil v vasi imeti
               družinsko varstvo, da bi vključili otroke v takšno varstvo. Jaz mislim, da je to res
               dobra in pozitivna stvar.</p>
               <p>Če se vrnem k temu 9. členu in amandmajem k temu členu. Moram reči, da se najbolj
               zavzemam za amandma Liberalne demokracije, kjer je določena samo zgornja meja, 6
               otrok, čeprav bi jaz osebno tudi tu morda ne omejeval. Sicer je ena argumentacija, da
               pač morajo biti ustrezni pogoji, prostorski pogoji, da se lahko večje število otrok
               varuje. Bom samo za šalo povedal primer, če bi se gospa Kresalova odločila izvajati
               takšno varstvo, potem prostorski pogoji prav gotovo ne bi bili ovira. Če se vrnem še
               malo na splošno na zakon, želim reči predvsem to, da pri zakonu pogrešam, da ni
               prinesel nekih ukrepov, ki bi odpravili zlorabe, ki se dogajajo pri plačevanju
               vrtcev. Na zadnji seji občinskega sveta smo precej govorili, namreč na seji smo tudi
               povečevali ceno vrtcev. Pri vsakem sprejemanju novih cen vrtcev na občinskem svetu se
               pojavlja beseda in razprava o zlorabah plačevanja vrtcev, ko se ljudje predstavljajo
               za enostarševske družine, vsi pa vedo, da so normalne družine z moškim, žensko in
               otrokom, da živijo skupaj, da so v skupnem gospodinjstvu, čeprav uradno živijo na
               različnih naslovih, in izkoriščajo vse te, ne bom rekel privilegije, ker niso
               privilegiji, ampak neupravičeno izkoriščajo te ugodnosti, ki bi jih imela
               enoroditeljska, enostarševska družina. Mislim, da je tu treba nekaj storiti. Če bomo
               to odpravili, sem prepričan, da bodo tako država kot občine potrebovale manj denarja
               za vrtce.</p>
               <p>Zanimivo je bilo tudi na občinskem svetu, ko je Liberalna demokracija predlagala, da
               bi občina Šoštanj uvedla brezplačen vrtec za občane Šoštanja. V zvezi s
               predstavitvijo mnenja gospoda Rezmana moram reči, da se strinjam s tem, da ni prav,
               da so po Sloveniji takšne razlike med posameznimi vrtci v ceni, rekel bom, neverjetne
               razlike. Mislim, da bi tu moralo priti tudi do, ne rečem poenotenja, ampak te razlike
               bi se morale zmanjšati.</p>
               <p>Končal bom samo s tem, da sem prepričan, da bodo predlagane spremembe pripeljale do
               tega, da se bodo ljudje lažje in raje odločali za to, da bodo vključili otroka v
               vrtec. Da bo imel ta zakon za posledico večjo vključenost, predvsem pa to, da bo
               razbremenil starše, predvsem tiste, ki bodo imeli dva ali več otrok v vrtcih, in še
               marsikatera prednost bo prav gotovo prispevala k temu, da bodo vrtci v pomoč staršem
               tako pri varstvu kot pri vzgoji. Hvala lepa.</p>
            </sp>
            <sp xml:id="SDZ4-Redna-36-2008-02-28.sp33">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš. Prosim.</p>
            </sp>
            <sp xml:id="SDZ4-Redna-36-2008-02-28.sp34">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. No, sicer sem mislila, da razpravljamo zgolj o amandmajih k
               odprtemu 9. členu, ampak očitno imamo splošno razpravo tudi v okviru drugega branja.
               Kljub temu nekateri pošteno brcate mimo, mimo same vsebine, pa tudi mimo
               strokovnosti, poznavanja in razlaganja tega področja.</p>
               <p>Če se osredotočim samo na 9. člen, vas sprašujem, ali je mišljen ta varuh kot
               alternativa vrtcem ali kot dopolnitev vrtcem. Če je kot dopolnitev vrtcem, potem je
               treba to zapisati v okvir 9. člena. Tako, kot je zapisano zdaj, se bere kot
               alternativa vrtcem, kar pa je slabo. Kar je slabo zato, ker je jasno in glasno
               zapisano v okviru 9. člena zgolj in samo varstvo, brez vzgoje. In dovolite, bom
               preberal kakšni so ti minimalni standardi za osebo, fizično osebo, ki bo na podlagi
               Zakona o gospodarskih družbah izvajala dejavnost, piše: "Zakon o gospodarskih družbah
               ureja dejavnost varuha predšolskih otrok." Super, ampak piše, edini pogoj: "Varuh
               predšolskih otrok lahko varuje otroke v stanovanjih ene ali večstanovanjske stavbe,
               ki je zgrajena v skladu z minimalnimi tehničnimi pogoji za graditev stanovanjskih
               stavb in stanovanj in je zanjo v skladu s predpisi o graditvi objektov izdano
               uporabno dovoljenje ali v prostorih, ki izpolnjujejo pogoje predpisane za vrtce."
               Nobenih drugih pogojev ni, spoštovane kolegice in kolegi, nobenih drugih pogojev.
               Vrtec, javni vrtec, zasebni vrtec mora imeti izdelan strokovni kurikulum. /Oglašanje
               iz klopi./ To ni vrtec, ne. To je v okviru zakona o vrtcih, varuh predšolskih otrok,
               to je legaliziranje tistega dela, ki se zdaj opravlja na črno. Ali prav razumem? Tako
               je zapisano v okviru 9. člena.</p>
               <p>Po drugi strani pravite v lanskih analizah kako pomembna je vključitev otrok v vrtce
               zaradi socializacije, zaradi čustvene, osebnostne rasti zato, da se pač otroci tudi
               lažje kasneje vključijo v šolo. Ampak vi v okviru 9. člena uvajate ali celo
               favorizirate varuha predšolskih otrok. Slišala sem za tiste starše, ki se ne bodo
               odločili in ne bodo otroka vključili v vrtec, tistim staršem je namenjen inštitut
               varuha predšolskih otrok. Jaz bom rekla tako imenovani baby-sitter sistem se uvaja s
               tem zakonom. Brez kakršnekoli kontrole, niti se ne bo kontroliralo kakšni vzgojni
               koncepti se bodo upoštevali pri varstvu otrok, enega, dveh, treh, štirih, petih ali
               šestih otrok, ki jih bo lahko varovala ena oseba, fizična oseba, na podlagi Zakona o
               gospodarskih družbah. To je popolnoma nedomišljena poteza. Jaz verjamem, da so
               različna mnenja, kolega Bajc, verjamem. Ampak mnenja stroke nasprotujejo tako
               nedomišljenim rešitvam v okviru zakona, to je možnost, ja, to je možnost, ampak
               možnost, ki se favorizira za tiste starše, ki ne bodo vključili svojih otrok v vrtec,
               to ste sami rekli kolega Koren. Sam se bo odločil starš, ja, ampak po drugi strani je
               težnja in želja Vlade in verjamem da tudi celotne družbe, da je čim več otrok
               vključenih v kvaliteten sistem, kakovosten sistem predšolske vzgoje, ker je to dobra
               popotnica za njihov, bom rekla, psihosocialni osebnostni razvoj, ker jim bo to
               koristilo v kolikor bo strokoven sistem predšolske vzgoje kvalitetno sestavljen in
               dober, ker mu bo to koristilo pri njihovem vključevanju v kasnejše oblike
               socializacije, tudi v osnovno šolo. Za varuha predšolskih otrok ni predpisan niti
               standard zdrave prehrane, ničesar ni v okviru 9. člena. To je slaba rešitev,
               dolgoročno in ima lahko slabe posledice, tako kot krajše oblike. Prosim, gospod
               predsedujoči, da opozorite, ker me motijo. Nenehno mi gospod Koren skače v besedo.
               Jaz verjamem, da je drugačnega mnenja, kar je pokazal. Ampak, dovolite, da tudi jaz
               izrazim svoje mnenje in prepričanje, ki v veliki meri bazira na tistem, na kar je
               opozorila tudi stroka: slabe, nedomišljene rešitve, za otroke. Kdo bo lahko varoval
               in vzgajal otroke v okviru predšolske vzgoje? Kdo bo lahko tako imenovan baby-siter,
               varuh predšolskih otrok? Pravzaprav, vsakdo, ki se bo za to odločil. Še enkrat
               opozarjam, brez kakršnihkoli standardov ali brez kakršnekoli kontrole. To je,
               spoštovane kolegice in kolegi, slabo. Zato bom podprla amandmaje, ki govorijo v prid
               temu, da se ali člen črta v popolnosti in se s tem doda možnost ali pa dopusti
               možnost, da se v obliki oziroma v tretjem postopku besedilo člena, če hočete
               vključiti varuhe otrokovih pravic, kot neko dopolnilno dejavnost, ne alternativo,
               dopolnitev, da se to tako tudi zapiše.</p>
            </sp>
            <sp xml:id="SDZ4-Redna-36-2008-02-28.sp35">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram prijavo za drugi krog. Besedo ima gospa Marjetka Uhan. Izvolite.
           </p>
            </sp>
            <sp xml:id="SDZ4-Redna-36-2008-02-28.sp36">

               <speaker>MARJETKA UHAN:</speaker>

               <p>Hvala lepa za besedo. Smo pri 9. členu, varuhu otrok. Jaz mislim, da je prav ta člen
               najbolj domišljen, najbolj inovativen. Financirati je lahko, če imaš denar, ampak
               potrebno je pogledati realnost, kaj se dogaja. Kje pazijo otroke staršem, ki so
               popoldne v službi, ki ne dobijo prostora v vrtcu, ki so v nedeljo v službi, v soboto?
               To je servis, alternativa ali kakor hočete, gospa Žgajner Tavš. Ti rabiš nekoga, da
               ti varuje otroka, ko nekam greš, ko nimaš varstva, ko si v službi. In žal so vrtci
               neprilagodljivi, nefleksibilni in delajo na podeželju zgolj do 15, 16. ure, ne delajo
               ob sobotah, nedeljah takrat, ko delajo tudi starši. Ne sprejmejo otroka, ki ima
               vročino in tako naprej. Starši pa mnogokrat tudi ne morejo dobiti bolniške in
               podobno. Zato v Novi Sloveniji pozdravljamo ta člen varuha in vsekakor ne bomo
               podprli amandmajev Socialnih demokratov in Zares, ki bi črtali ta inštitut.</p>
               <p>Kar se pa tiče tega koliko jih lahko varuh varuje, mi je vseeno ali LDS-u ali pa
               amandma koalicije. Jaz mislim, da jim je kakšen varuh sposoben varovati tudi več kot
               osem, kakšen pa tudi nobenega. Tako kot so ženske na tem svetu ustvarjene. In zato
               predpisovati koliko otrok lahko kdo varuje, posebno še zato, ker si v Novi Sloveniji
               zamišljamo varuha, ki bo šel, recimo tudi na dom varovati otroka, ki je recimo bolan,
               ali pa ko so starši zdoma, in tisti ne more istočasno potem varovati šest, osem
               otrok. In če bo podjetnik, bo lahko tudi zaposlil, recimo, vzgojitelje, vzgojiteljice
               in jim bo eden varoval na domu, drug na drugem domu, tretji, ne vem na kateri
               lokaciji in zato spet ukalupljati nekaj in neke normative ustvarjati samo zato, da bi
               izničili ta inštitut.</p>
               <p>Veste kaj, gospa Potrata, pravite, da ne morete verjeti. Vrtci so bili ustanovljeni
               zato, ker so šle mame v službo. Ne zato, da bi že vse znanje tega sveta požrli že v
               vrtcu. In predvsem je pomembno, da se varujejo, da se kakovostno varujejo, pa tudi
               kaj vzgajajo. Jaz si predstavljam, da jih bo tudi varuh vzgajal. Saj ne bo menda
               dovolil, da bodo tam razbijali po hiši, ne vem kaj delali. Prilagodil bo vzgojo in
               varovanje njihovi starosti, otrokom. In kam bodo dali otroke starši varovati je
               odvisno od staršev. Ne bomo zdaj menda predpisali, da morajo starši dati v zasebni, v
               javno-zasebni vrtec, ali kaj jaz vem kam, ali pa k varuhu. To je pa navsezadnje pa
               tudi prosta izbira staršev in varuhi bodo prišli v poštev tudi zaradi tega, ker ni
               dovolj prostorov, ni dovolj vrtcev po celi Sloveniji. Ni jih. Tudi zdaj jih ni in
               tudi ne bo, najbrž že do jeseni dovolj prostora. In kot sem že prej rekla, tudi
               zaradi tega, ker vrtci niso prilagojeni delovnemu času staršev.</p>
               <p>Jaz sama se bom še odločila med LDS-ovim ali amandmajem koalicije. Bistveno pa ni v
               številu, ampak v tem, da sploh to omogočamo varuha otrok. Hvala lepa.</p>
            </sp>
            <sp xml:id="SDZ4-Redna-36-2008-02-28.sp37">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Horvat, prosim.</p>
            </sp>
            <sp xml:id="SDZ4-Redna-36-2008-02-28.sp38">

               <speaker>JOŽEF HORVAT:</speaker>

               <p>Hvala za besedo gospod podpredsednik. Spoštovane poslanke, spoštovani poslanci,
               predstavnice Ministrstva za šolstvo in šport, lepo pozdravljeni.</p>
               <p>Sam sem zadovoljen, da parlament danes obravnava novelo Zakona o vrtcih. Predvsem
               tri stvari bi izpostavil. In sicer z zadovoljstvom ugotavljam, da se z zakonom
               sproščajo oblike predšolske vzgoje, ki do sedaj niso zaživele v praksi. Na ta način
               se povečuje dostopnost predšolske vzgoje. Potem, zadovoljen sem, da zakon finančno
               razbremenjuje družine, ki imajo v vrtec hkrati vključenih več otroka, in da se uvaja
               transparentnejše financiranje vrtcev s strani občin in povečuje pregled občin
               ustanoviteljic nad finančnim poslovanjem vrtcev.</p>
               <p>In sedaj k štirim amandmajem, ki so vloženi k 9. členu novele zakona oziroma bolj
               točno rečeno, k dopolnjenemu predlogu zakona. Ko sem jih analiziral - med drugim, kot
               poslanska skupina koalicije smo tudi sopodpisniki četrtega amandmaja - in ko vse
               štiri primerjam, moram takoj povedati, da bom podprl amandma kolegov iz Poslanskega
               kluba LDS. Zakaj? Zato, ker amandma na bolj preprost način opredeljuje omejitev za
               varuha kot naš, koalicijski, amandma. To je treba tu jasno povedati, govorim seveda v
               svojem imenu, in predvsem ta preprostost mi je, še posebej, če govorimo o vrtcih,
               toliko bolj pri srcu. Nekako težko sprejemam takšne borbene in ognjevite razprave
               danes, ko vendar imamo v mislih otroke, družine, starše in tako naprej. Mislim, da si
               nihče ne zasluži takšnih besed, kot so laž, zavajanje in tako naprej; malo več
               mehkobe bi pričakoval človek vsaj pri tem zakonu. In čudi me, da so najbolj ognjeviti
               in borbeni prav tisti, ki morda po svojem otroštvu še niso bili znotraj vrtca. Ko se
               govori o stroki, se sprašujem, ali niso morda tudi starši stroka. Ali niso? Ne vem,
               toliko o neki stroki z velikimi začetnicami, vse pa nekako mimo staršev. Tu na tem
               mestu moram "zatožiti" svojo ženo in mater treh otrok, ki je na črno vzgajala in
               pazila svoje otroke, in to kar tri... /oglašanje v dvorani/, tudi moje, seveda, in
               brez kurikuluma, veste, na črno. Prosim, da me ne bo kdo slučajno zatožil. Seveda ni
               dobila, pa niti nisem pričakoval, kakršnegakoli "ficka" od občine ali države, bog ne
               daj, niti delovna doba ji ni tekla. Ampak, nekaj pa sem se iz tega naučil, in to
               polagam vsem staršem na srce, če le imajo možnost, žal, vsi te možnosti nimajo, da bi
               lahko petčlansko družino preživljali z eno plačo, to je najboljša investicija, veste,
               po mojem prepričanju. Najboljša. In za čuda, nobeden od mojih otrok ni pretirano
               asocialen. Vsi so kar dobro vključeni v slovensko družbo.</p>
               <p>Bi pa nekaj na tem mestu, ker me res boli, vprašal predstavnice ministrstva, saj bom
               tudi dokumentacijo priložil. V preteklem tednu sem se srečal s slučajem: družina ima
               štiri otroke, žal bo najstarejši vedno na vozičku, občina je majhna, manj kot 20
               otrok je v vrtcu, in zdaj so izračunali, za te otroke, je pač občina, bolj točno -
               župan izračunal, da morajo plačevati najvišjo ceno, pri tem zahteva od uradnega
               cenilca cenitev premoženja nepremičnin, tudi tistih, ki služijo za gospodarsko
               dejavnost, ki jo izvaja ta starš kot samostojni podjetnik. Nezaslišano. Lahko bi
               rekel morda, ali pa skoraj sigurno zato, ker ta starš in župan nista na istih
               političnih barkah, ampak na malce različnih, ki pa so v Sloveniji možne in dopustne.
               Tukaj, res moram javno prositi, da mi pomagate razrešiti to problematiko, ker je
               nedopustna. Nisem mogel verjeti, da se to dogaja v tretjem tisočletju in to v
               Sloveniji.</p>
               <p>Kot rečeno, zaključujem. Podprl bom amandma LDS-a k 9. členu.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp39">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Rudolf Petan. Prosim.</p>
            </sp>
            <sp xml:id="SDZ4-Redna-36-2008-02-28.sp40">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani.</p>
               <p>Bom kar na začetku povedal, da bom podprl tretji amandma koalicije, ampak me tudi ta
               četrti prav nič ne moti, ker je še nekoliko bolj liberalen.</p>
               <p>Menim, da bi črtanje tega člena naredilo veliko škodo. In to škodo čisto vsem, ki so
               v tem procesu, največjo pa prav gotovo tistim, ki so v središču tega zakona, to so pa
               otroci. Otroci so v središču, vse ostalo je pa nekako tisti nujni privesek, ki pač
               mora biti zraven, zato da sistem lahko funkcionira. Ampak, mi se očitno pri tem
               zakonu pogovarjamo o vsem drugem, samo o otrocih ne. Če kdo misli, da v središču tega
               člena niso otroci, seveda zraven tudi starši, potem se moti. Potem vam moram
               povedati, da verjetno nismo na isti valovni dolžini, ne govorimo o istih zadevah in
               ne mislimo na isti cilj. To pa je, izboljšati pogoje za varstvo in vzgojo otrok. Res,
               da je pri tem mogoče malo več poudarka na varstvu, pa nekoliko manj na vzgoji, ampak
               eno brez drugega tako ali tako ne gre. In sicer, bom malo obrazložil, namreč ta člen,
               in zakon na splošno, skuša tudi, med ostalim, ne edino, tako da ne bo nesporazuma,
               legalizirati stanje, ki je na tem področju. Stanje je takšno, da imamo varovanje na
               črno, in hvala bogu, da ga imamo, kajti drugače bi bilo verjetno to področje bistveno
               drugačno, bistveno več problemov bi bilo, ampak do zdaj si nihče tega ni upal jasno
               povedati, da to obstaja, in zadeve legalizirati. Sedaj je prvič, da se zadeve
               legalizirajo, tako da se stvari rešujejo na najbolj optimalen način. To je dejstvo,
               mimo tega se ne da. Po drugi strani je pa treba povedati tudi to, da zadeva kar dobro
               funkcionira, predvsem v večjih mestih se točno ve, katere telefonske številke so
               tiste, na katere lahko pokličeš in dobiš varuha ali varuhinjo, ali "baby-sitterja",
               kot je bilo danes rečeno, za, ne vem, uro, dve, tri, štiri, pet ali za večer ali
               kakorkoli, glede na potrebe. In zakaj si zatiskamo oči, da tega na trgu ni?
               Legalizirajmo to! Spravimo v neke normalne okvire in se prenehajmo pretvarjati.
               Prenehajmo se! In zdaj poglejte, do kakšnih zanimivih ugotovitev smo danes prišli.
               Govorilo se je, da to pomeni nek črn trg. Ravno obratno, to pomeni prekinitev tega
               črnega trga in legaliziranje zadev. Po drugi strani, da niso predpisani standardi, da
               niso predpisani standardi prehrane. Zdaj pa mi dovolite eno vprašanje, glede na to,
               kar smo prej poslušali. Kot starša se, recimo, z ženo dogovoriva ali želiva zvečer
               iti na neko zadevo, na obisk ali karkoli, in pokličem varuha. Ampak, poglejte, če bi
               bili standardi predpisani, otrok, za katerega bi želel varuha, živi v moji hiši -
               logično, če sem jaz starš -, če bi bili pa standardi predpisani, da mora biti, ne
               vem, toliko kvadratnih metrov za to, toliko kvadratnih metrov za ono, kaj pa, če je
               moja kopalnica, ki je v bloku, za pol kvadratnega metra premajhna? To se pravi, da si
               po tem standardu enostavno ne bi mogel privoščiti varuha, zato ker imam po standardih
               premajhno kvadraturo, ne vem, otrok pa lahko živi pri meni. Po drugi strani pravite,
               bilo je rečeno, da niso predpisani standardi prehrane. Ja, pri meni doma naj bi mi
               predpisali standarde za prehrano, če je pa moj otrok. Se pravi, normalno lahko večino
               časa preživi s tako prehrano, kot mu jo starši lahko nudijo, ko pa dobiš varuha, bi
               moralo biti pa po nekih standardih prehrane. Ja lepo vas prosim, kje ste pa že to
               videli. To se pravi, ne da se vsega napisati, to hočem povedati. Ne da se vse
               predpisati, nekatere stvari se ne dajo predpisati, ker življenje kaže na nekaj
               drugega in ta člen govori ravno o tistem življenju. Pustimo ga, naj bo življenje
               takšno, normalno, ne ga postavljati v neke okvire, ne ga zbirokratizirati in narediti
               iz njega nekaj nemogočega. To se nam je prevečkrat dogajalo in hvala bogu, da je
               prišel ta zakon, hvala bogu, da legalizira neko zadevo, da spravi v nek normalen
               okvir in te okvire jemlje iz življenja ne pa iz nekih birokratskih pisarn, kjer mora
               biti vse predpisano. Prav je, tudi ti okviri morajo biti, ampak na tistem področju,
               kjer je to možno, na tem področju varovanja o katerem govori 9. člen, to ni možno. To
               ni možno zato, ker imajo starši svoje stvari urejene drugače in najbolje
               funkcionirajo, za otroke so najboljše.</p>
               <p>Zato ne govorite, kako to pomeni zmanjševanje standardev. Smo že ugotavljali, tudi
               na tej seji, da če babica pazi otroke, da to ni zmanjševanje standardov. Lepo vas
               prosim, kje ste že to videli in slišali, da lahko to govorite. Ampak seveda, če ne
               povežemo skupaj potem lahko pride tudi do takšnih absurdov. Zato jaz seveda ta zakon
               podpiram, intenco tega zakona in tudi pri tem 9. členu, kot sem dejal, bom podprl
               tretji amandma. Če bo četrti sklep bo tudi v redu, kljub temu, da je opozicija pa
               kljub temu, da govorite, da ne bi podprli nobenega, zato ker tisti je še malo bolj
               svoboden, malo bolj liberalen in malo manj strog. Tudi je spremenljiv. Čim manj
               predpisovat neke okvirje tem lažje bo za otroke in otroci so tu v središču tega
               zakona. Zavedajmo se tega, nič drugega ni bolj v središču kot otroci in seveda
               posledično tudi starši. Zato bom jaz podprl tretji amandma. Hvala lepa.</p>
            </sp>
            <sp xml:id="SDZ4-Redna-36-2008-02-28.sp41">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. gospod Ljubo Germič, prosim.</p>
            </sp>
            <sp xml:id="SDZ4-Redna-36-2008-02-28.sp42">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Lep pozdrav!</p>
               <p>Torej, ravnokar smo slišali da bi naj bili otroci v središču, ko obravnavamo vsebino
               tega zakona. Seveda s tem se lahko popolnoma strinjam, postavi se pa vprašanje na
               kakšen način naj bodo v središču naše pozornosti. Jaz bi še enkrat opozoril, da
               govorimo o Zakonu o vrtcih, torej, naslov zakona je Zakon o vrtcih. Vsebina o kateri
               pa govorimo, kolega Petan, pa je opredeljena v okviru ciljev in strategij, kako bomo
               dosegli te cilje. Jaz jih bom prebral, da bomo vedeli o čem govorimo in če bom enkrat
               izpustil besedo "vzgoja" me na to opozorite. Torej cilji so naslednji: Doseči 90%
               deleži vključenosti otrok drugega starostnega obdobja, zagotoviti kakovost predšolske
               vzgoje, sprostitev oblik predšolske vzgoje. Torej sprostiti oblike predšolske vzgoje,
               ki sedaj niso zaživele v praksi, in s tem povečati dostopnost predšolske vzgoje.
               Zagotoviti primerljive cenovne pogoje predšolske vzgoje, informacijsko dostopnost in
               razbremenitev družin s plačili za vrtec, ki imajo v vrtec vključenega več kot enega
               otroka.</p>
               <p>Strategije, ki jih ta zakon uvaja za dosego teh ciljev so naslednje: Z normativnimi
               spremembami zagotoviti pestrost in polno realizacijo oblik predšolske vzgoje, s
               poudarjenim sofinanciranim vložkom pomagati k večjemu zagotavljanju prostorskih
               kapacitet, vzpostavitev informacijskih sistemov, povečati informiranost staršev in z
               ukrepom razbremenitve družin z več predšolskimi otroki s plačili za vrtec. Enkrat ne
               v ciljih ne v strategiji za uresničitev ciljev ni navedeno, da želimo uvesti samo
               varovanje brez vzgoje. Jaz berem tekst predloga zakona, ki ste ga vi s strani
               ministrstva in Vlade potrdili. Ne berem nič drugega. In tukaj se zdaj postavi
               vprašanje. Ali je, če želimo otrokom najbolje v obdobju prvega in drugega starostnega
               obdobja, dovolj če jih samo varujemo? In danes, ko tukaj govorite o tem, kurikulum za
               te varuhe ni predpisan. Ja, saj to ni vrtec. In, če realiziramo to dejstvo, če to ni
               vrtec, se potem postavlja vprašanje, kaj bo potem ta določba v Zakonu o vrtcih? To je
               logičen, vzročno-posledičen zaključek. Če to ni vrtec, potem obravnavamo neko obliko,
               ki ne sodi v Zakon o vrtcih. Danes je bilo tudi tukaj zelo preprosto moč zaključiti,
               kako si predstavljamo v življenju realizacijo tega sklepa. Ja, saj ne bo samo
               varovanje, bo tudi vzgoja. Ja kakšna pa bo ta vzgoja? To je zdaj vprašanje in na to
               mi zdaj tudi želimo opozoriti.</p>
               <p>Veste, poznam v praksi različne primere iz svojega okolja. Zelo nekorektno bi se
               bilo tukaj danes posmehovati staršem, da so pravzaprav črni varuhi ali črni
               vzgojitelji. Starši imajo zelo pomembno vlogo in jo igrajo pravzaprav ves čas tega
               obdobja. Ves čas. In zato je tudi zelo pomembno, da starši, ko zaupamo svoje otroke,
               v času ko jih mi zaradi ali službenih ali katerih drugih obveznosti pač ne
               spremljamo, kaj se v tem času tudi dogaja. In postavlja se vprašanje: Ali je dovolj,
               da za takšnega varuha zapišemo samo dva pogoja, izobrazbo na stopnji srednje
               strokovne izobrazbe in nekaznovanje. Tukaj je potem dilema ali je ta člen domišljen.
               Ali je ta člen domišljen! In potem se vprašam: Ali je ta člen vezan na cilje in
               strategije za doseganje ciljev? To pomeni, odpreti še druge oblike predšolske vzgoje,
               vzgoje. Tukaj so ti pomisleki, o katerih je treba danes dobiti odgovore, če govorimo
               o otroku v središču našega zanimanja. Potem je nujno potrebno dobiti ta odgovor. Če
               lahko rečemo, da je to najbolj domišljen člen, sem jaz že odgovor na to povedal. To
               je člen, ki je tako slabo domišljen, da ga pravzaprav ne bi bilo mogoče umestiti v ta
               zakon. Govorimo o tem kdo bo odločal o številu. Danes je bilo takole rečeno, ja,
               nekdo bo imel enega, nekdo jih bo imel mogoče šest. Kdo odloča o tem? Povejte vi
               meni, kdo odloči o tem? Kdo? Starš, varuh, nekdo od zunaj, ali bo to prosta izbira.</p>
               <p>Jaz samo o tem govorim, kako različno si predstavljamo vsebino besedila tega člena.
               In seveda vsa ta vprašanja se bodo postavljala tudi v praksi. Če vi mislite, da bodo
               starši takole usposobljeni, da bodo lahko vrednotili vse te v okviru gospodarske
               družbe organizirane varuhe, potem se postavlja vprašanje naivnosti predlagatelja, ki
               ne pozna pravzaprav dogodkov, ki v praksi tečejo. Na tej osnovi je možno zelo
               enostavno oporekati trditvam, ki jih danes koalicijski poslanci tukaj postavljajo, da
               se povečuje različne oblike predšolske vzgoje. S tem členom ne, kajti ne, ni res,
               zato, ker za tega varuha ne obstaja nobena obveznost predšolske vzgoje. Besedilo v
               tem členu tega ne predpisuje in tega ni mogoče razumeti, da so predpisani neki
               načini, obseg, vsebina vzgojne dejavnosti tega varuha. To ni res.</p>
               <p>In drugo, kar ni res. Razbremenjujete plačilo staršem. To bi pa res zelo rad slišal.
               Če govorimo o tem, da bomo v vrtcu nekatere oprostili plačala tukaj pa nobenih
               subvencij ne planirate. Ne planirate nadomestil plačil, ki bodo šla direktno iz žepov
               staršev. Seveda postavljam jasno tezo, da tudi to ni res, da se tudi s tem zavaja, da
               se razbremenjuje plačila staršev. Povejte s čim! Kje v zakonu piše, da bo tisti
               starš, ki bo otroka dal v takšno obliko gospodarske dejavnosti, oproščen plačila za
               drugega otroka, če bo recimo imel prvega v vrtcu? Kje to piše? Vesel bom, če boste
               lahko na te zadeve odgovorili. Zato sem jaz trdno na stališču, da ta člen skozi
               definicije ciljev in strategije za uresničevanje ciljev ne sodi v besedilo tega
               zakona. Da pa obstaja v realnosti ta problem, se pa zavedam in zato smo tudi v okviru
               LDS vložili amandma, ki opozarja na to, da je danes veliko otrok v skrbi, varovanju
               pri ljudeh tako ali drugače. In zato smo z amandmajem želeli dobiti jasne odgovore na
               vse te dileme, zato da bi lahko ta člen jasno odgovoril na vprašanje, če želimo
               otrokom najboljše, ali je samo varovanje brez vzgoje za te otroke ta res najboljša
               popotnica, na kakšen način bomo mi kot zakonodajalci opremili pogoje za to, da se
               bodo vključevali čim uspešneje potem v nadaljevanje, v izobraževalni proces in nato v
               družbo. Kajti, po mojem mnenju in prepričanji, da s takšnim pristopom ne bomo dosegli
               cilja, prvič, povečanja vključenosti v predšolsko vzgojo in drugič, ne bomo
               uresničevali strategije zagotavljanja povečanja kapacitet, zato da bi omogočali to
               povečano vključenost. In, če drugega ne, danes pričakujemo s strani predlagatelja,
               kajti s strani koalicijskih poslancev je danes bilo že slišati, kako različno si
               predstavljamo besedilo tega člena, da nam eksplicitno povedo in slovenski javnosti,
               vsem staršem, sedanjim in bodočim, kakšna bo razlika med varovanjem in med predšolsko
               vzgojo. .../Oglašanje iz klopi./... Kolega Bajc, jaz bom vesel, če bodo tako, kot si
               to vi razlagate, povedali tudi s strani Vlade, da je dopoldan vrtec, popoldan pa
               varovanje. Če je tako enostavno to zamišljeno, potem je to argument več, kako slabo
               je domišljen ta člen. Hvala lepa.</p>
            </sp>
            <sp xml:id="SDZ4-Redna-36-2008-02-28.sp43">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod dr. Slavinec.</p>
            </sp>
            <sp xml:id="SDZ4-Redna-36-2008-02-28.sp44">

               <speaker>DR. MITJA SLAVINEC:</speaker>

               <p>Hvala lepa za besedo. Iz dosedanje razprave je prav gotovo moč videti, da tista naša
               uvodna ugotovitev pri predstavitvi stališča poslanskega Kluba LDS, da zakon po eni
               strani ni usklajen, hkrati pa tudi ni dovršen in da smo v času razprave dobili
               premalo odgovorov, kar pomeni, da skrajšani postopek prav gotovo ni bil prava izbira,
               da to velja. Glejte, kako na različne načine si razlagamo inštitut varuha predšolskih
               otrok in tudi mene v tem trenutku zanima ali gre to pri varuhu za varovanje, kot smo
               že slišali, popoldne, zvečer, ko starši odidejo na kulturno ali kakšno drugo
               prireditev ali gre za dopolnilo vrtcem, ali je to varovanje vsak dan 8 do 10 ur za
               tiste, ki svojih otrok niso dali v vrtce, torej alternativa vrtcem. V kolikor gre za
               prvo, potem je zadeva popolnoma v redu, v kolikor pa gre za drugo, v kolikor gre za
               varovanje otrok vsak dan, ves čas odsotnosti staršev, potem pa prav gotovo lahko
               ugotovimo, da varuh ne bo zagotavljal takšnega standarda, kot ga zagotavljajo vrtci.
               To je neizpodbitno dejstvo. Spomnimo se, v vrtcih so zagotovljeni ob varovanju tudi
               pogoji vzgoje. In dalje, vrtci imajo predpisan prostor, torej tako veliko površino za
               vsakega otroka - za igranje, otroška igrišča. Potem, zagotovljeni so višji kadrovski
               nivoji, zagotovljeni so infrastrukturni pogoji vključno za prehrano tako glede
               jedilnika kakor tudi higienskih pogojev in še polno vsega drugega. Nepotrebno je
               sprenevedanje, ki smo ga bili do sedaj dosti deležni. V kolikor gre, še enkrat
               poudarjam, za dopolnilo, v kolikor gre za občasna popoldanska varovanja ali večerna,
               bodisi na domu otroka ali pa na domu izvajalca, potem tudi sam ne vidim potrebe
               bistveno bolj zaostrovati pogoje in karkoli komplicirati, predpisovati in tako
               naprej, v kolikor pa gre za alternativo vrtcev, ja, potem je pa prav gotovo pomembno,
               da se ta dva nivoja, da se ti standardi uskladijo in dosežejo približno enako raven.
               Upam, da se s tem lahko strinjamo. In prav tako, kolega Jožko Horvat, ga ni tukaj, da
               bi me slišal, sem prepričan, da se je hecal s tistim, ko je ovadil svojo ženo, da je
               čuvala njegove tri otroke oziroma njune tri otroke, ja, saj so tudi mene varovali
               starši in me je varovala babica, zelo dobro, me tudi vzgajala, ampak, glejte ne smemo
               mešati, zato sem rekel, da se je hecal. Ampak, poudarjam, varovanje svojih otrok in
               tisto, kar nekdo počne za denar za nekoga drugega, ki ni nujno, da ga sploh pozna,
               čustveno sploh ne rabi biti nanj veza, v tem je razlika in to je treba upoštevati v
               tem zakonu. In to varovanje, zaradi tega, ker je dopolnilo tisti vzgoji, varovanju in
               vsem drugim procesom znotraj družine, nikakor ne smemo s tem mešati. Zaradi tega bi
               predvsem želel slišati, kako je zakonodajalec imel v mislih inštitut varuha
               predšolskih otrok, ali je to dopolnilo ali je to alternativa? Torej, ali gre za
               popoldansko dejavnost, večerno, občasno ali vsakodnevno. In glede na to, da je v
               zakonu napisano zelo široko: Zakaj ni bolj natančno določeno? Če si recimo želi
               pustiti odprta vrata za različne interpretacije, da se potem da tako ali drugače, vsi
               pa vemo, da bodo potem prej ali slej nastali majhni vrtci, ki pa, kot smo ugotovili,
               to ne bodo v pravem pomenu besede. In tistega cilja 90% vključenosti otrok v vrtce,
               predšolsko vzgojo, na ta način ne bomo dosegli. Na ta način legaliziramo obstoječe
               stanje, sivo varovanje otrok. Pa nič slabega tem, da izkoristimo to legalizacijo za
               to, da zadeve ne samo to kar se zdaj dela na črno, uzakonimo, ampak da izboljšamo.
               Škoda da nismo še bolj izkoristili teh priložnosti, škoda da tako zelo hitimo.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp45">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Alenka Jeraj, prosim.</p>
            </sp>
            <sp xml:id="SDZ4-Redna-36-2008-02-28.sp46">

               <speaker>ALENKA JERAJ:</speaker>

               <p>Pozdravljeni še enkrat.</p>
               <p>Najprej moram povedati, da se mi zdi neverjetno koliko negativnega je opozicija
               sposobna najti v zelo pozitivnem zakonu. Morajo imeti nek poseben talent za to.</p>
               <p>Druga stvar. Kar nekaj kolegic in kolegov govori o varuhu otrokovih pravic. Govorimo
               o varuhu predšolskih otrok, ne o varuhu otrokovih pravic.</p>
               <p>V preteklosti smo imeli kar nekaj ovir, da bi lahko nastalo več zasebnih vrtcev.
               Kljub temu, da smo deklarativno povsod zapisovali, da smo za to, smo zraven postavili
               takšne pogoje, da je bilo zelo težko ustanoviti zasebni vrtec, kar seveda povzroči,
               da so občine tiste, ki morajo zagotavljati te kapacitete. In dejstvo je, da je
               kapacitet premalo. Tudi zaradi tega se danes soočamo s tem, da je 30 tisoč otrok v
               nekem privatnem varstvu o katerem ne vemo prav veliko oziroma ne vemo nič. Ampak
               takšno stanje imamo. In ena od mojih kolegic pravi, da izvajamo gasilske akcije, kot
               da je zdaj bolje, ko ne vemo kje je teh 30 tisoč otrok. Jaz mislim, da ni in mnogo
               let se že s tem problemom ukvarjamo in o tem govorimo. Tudi tisti, ki otroke varujejo
               si želijo urediti svoj status. Če pač ne bodo vse stvari morda takoj pokazale
               rezultatov, se bodo pa popravile in dopolnile. Saj tako vedno delamo, ampak najprej
               je treba sploh stvar uvesti, da lahko kaj popraviš. Sem že ne vem kolikokrat
               povedala: Sam starš se odloči kam bo otroke dal. To je res, ampak zakaj se starši se
               odločajo za zasebno varstvo? Zato, ker ne dobijo vrtca. Ker kapacitet ni dovolj. In
               še enkrat, niso samo lokalne skupnosti tiste, ki morajo graditi vrtce. Zato novela
               tudi omogoča in olajšuje ustanavljanje vrtcev zasebnikom. Jaz sem bila pred kratkem v
               Tuniziji. Tam niti enega vrtca ni zgradila država, vse so zgradili zasebniki in jih
               gradijo tudi naprej. Pri nas pa smo to tako zaostrili in postavili take standarde, da
               je zelo težko ustanoviti vrtec. Ena od kolegic je tudi rekla, da favoriziramo varuha.
               Jaz tega ne vidim tako, ampak mislim, da skušamo urediti stvar, ki že obstaja in o
               kateri ne vemo veliko. Kako naj damo subvencijo za tako varstvo, če ne vemo koliko
               starši zanj plačujejo, na kakšen način plačujejo. S tem ko bo toliko in toliko ljudi,
               jaz sem prepričana, da mnogi želijo urediti status in ga tudi bodo in se bodo
               prijavili, takrat bomo šele vedeli koliko res plačujejo starši in kako plačujejo. Ker
               velikokrat se zgodi, da dejansko varuje kakšna babica, ki ima poleg svojih dveh
               vnukov še tri sosedove, ali pa bližnje, ki pač niso dobili vrtca. Za te otroke, potem
               je bilo rečeno, da je to brez kontrole, bo varuh deloval. Ja kakšno kontrolo imamo pa
               zdaj? Zdaj imamo pa še manj kontrole oziroma sploh nič ne nadzorujemo. Samo vsi nekje
               vemo, da tam in tam ena gospa čuva otroke in ko ne dobiš vrtca, ti nekdo svetuje:
               "Pojdi vprašati, če imajo mogoče tam prostor."</p>
               <p>In skrajšani programi, ki jih kolegica problematizira, so namenjeni prav tem
               otrokom, ki bodo pa lahko kljub vsemu nekaj časa preživeli v nekih, torej z nekom, ki
               pač dela v vrtcu, ki je usposobljen za izvajanje določenih programov, za katere morda
               neka babica, ki sem jo že omenila, ni. In ponavadi kdor kritizira slabe in
               nedomišljene predloge pripravi svoje boljše. Tega tudi nismo videli. Razen, da bi
               črtali člen in da bi pustili, da stvar teče naprej tako kot teče danes.</p>
               <p>Tudi sama se strinjam, da morda varuh najbolj ne sodi v ta zakon. Ampak si vas bom
               dovolila spomniti, da smo imeli desetletje urejeno področje štipendiranja v Zakonu o
               zaposlovanju in zavarovanju za primer brezposelnosti. Me zanima kako to sodi v ta
               zakon. Mi smo šele lani pod to vlado, prvič v samostojni Sloveniji dobili samostojen
               zakon, Zakon o štipendiranju. Ampak najbrž za začetek reševanja problematike, je bilo
               čisto smotrno vključiti v zakon, ki se ga omenil. Potem pa, ko je zakon svoje odigral
               in pravilnik o štipendiranju, so se pa pač pokazale potrebe, da se to uredi v
               samostojnem zakonu.</p>
               <p>Koalicijski poslanci smo vložili amandma k 9. členu. Sama bom podprla LDS-ov
               amandma, ki se mi zdi, da je celo še boljši oziroma bolj enostaven. Se mi pa zdi malo
               hecno, da kolegi iz LDS-a pravijo, da to ne sodi v ta zakon in potem bi pač
               pričakovala, da predlagajo podobno kot SD in Zares, da se ta člen črta. No, pa so se
               vseeno odločili drugače in predlagali amandma na ta člen in kot rečeno, sama ga bom
               podprla.</p>
            </sp>
            <sp xml:id="SDZ4-Redna-36-2008-02-28.sp47">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Marjan Drofenik, prosim.</p>
            </sp>
            <sp xml:id="SDZ4-Redna-36-2008-02-28.sp48">

               <speaker>MARJAN DROFENIK:</speaker>

               <p>Hvala lepa, spoštovani podpredsednik. Ko sem pri tem členu poslušal nekako zelo
               kritične besede o kakršnihkoli spremembah Zakona o vrtcih, bi rekel, da skoraj ne
               morem razumeti, da se vsako spremembo nekega predpisa, ki je pač nastal pred
               desetletjem, dočaka popolnoma na nož. Moram reči, da pravzaprav kakršnakoli rešitev
               se včasih ponudi, ni nikoli sprejeta; vendar je to verjetno normalnost
               parlamentarnega življenja.</p>
               <p>Naslednje, kar me pravzaprav preseneča, je togost stroke. In to se nam dogaja pri
               zelo veliko predpisih, ki se jih lotevamo v parlamentu, pa naj gre za pravnike, naj
               gre za medicinsko stroko, naj gre, na koncu koncev, za pedagoško stroko. Na svojem
               primeru bi poskušal povedati, da sem se z otroškimi vrtci srečal leta 1995, ko sem
               postal župan manjše občine. Takrat so bili to zelo, zelo veliki zavodi, ki so
               vključevali tudi do 60 in več oddelkov na teritoriju občine, in manjše občine, vsaj
               nekatere, so se takrat v prvi fazi odločile, da so vrtce priključile osnovnim šolam.
               To je bil takrat tako velik greh, da se je vsa stroka spravila na tiste občine in na
               tiste šole, ki so si v tistem času to dovolile. Danes, približno 12 let pozneje, je
               pravzaprav to popolnoma normalna organizacijska oblika. Doživel sem celo to, da so se
               mi tiste svetovalne delavke, ki so nas takrat nekritično napadale, da smo se tega
               upali lotiti, celo opravičile, saj so ugotovile, da tisti neživljenjski veliki zavodi
               nikakor niso dobro funkcionirali in da so predvsem oddelki vrtcev v tistih krajih,
               kjer so bili majhni oddelki, bili v tako nezavidljivem položaju - niso bili
               opremljeni, tudi vzgojiteljice niso bile na pravem nivoju in tako naprej. In ker je
               občina želela takrat vzeti to v svoje roke in nekako hitreje razvijati v teh sredinah
               tudi otroške vrtce, smo bili deležni napadov, kritik in tako naprej. Zato sem omenil,
               da je ta togost izjemna.</p>
               <p>Pri tem 9. členu bi se morda strinjal s kritiko, če bi se lotevali spreminjanja
               izobrazbenih standardov vzgojiteljic v otroških vrtcih. Ker pa s tem nekako, pod
               narekovaji, dereguliramo oziroma legaliziramo tisto, kar se na terenu tako ali tako
               dogaja, to pomeni, otroško varstvo v družinah, da ga na nek način skušamo spraviti v
               okvire, nenazadnje tudi zato, da se mogoče kaj davkov pobere, če tako rečem, pa da
               imajo ti ljudje, ki se s tem ukvarjajo, tudi nek status, na drugi strani pa, da imajo
               starši pravzaprav možnost. Je vprašanje, ali bomo lahko zelo hitro prišli do take
               kapacitete vrtcev, da bodo dejansko vsi, ki imajo potrebe, te otroke lahko tudi v
               vrtce vključili. Jaz bi rekel, da moramo kljub temu razmišljati, da smo družba, da
               smo država z bruto produktom, kot ga imamo in v okviru tega bruto produkta si lahko
               šele postopoma privoščimo, da bomo prišli v vseh okoljih, od ljubljanskega, če tako
               rečem, do tistega, v nekje, recimo v Zgornjem Kašlju, da bo lahko tudi 90%
               vključenost. "Zganjanje", da lahko s srednješolsko izobrazbo varuješ, in tukaj gre za
               varovanje otrok, varuješ otroke, mislim da je pa relativno zelo težka demagogija. Na
               koncu koncev, če malo v šali rečem, da bi se nam nazadnje lahko zgodilo, če bi to
               razpravo poslušali, da ima lahko 6 otrok samo mama, ki ima fakultetno izobrazbo, če
               bi v te zadeve šli na takšen način. Zato bi rekel, da se mi dejansko ne zdi nič
               narobe oziroma, da je za pozdraviti, da poskušamo to situacijo legalizirati in jo
               pravzaprav na en enostaven način vključiti v, oziroma jo legalizirati. Rekel bi tudi
               to, da če bi mnogo bolj ostro predpisali neke higiensko tehnične pogoje, smo zopet
               tam, da ustvarimo nek nerealen sistem, ki bi bil za 6 otrok finančno nesprejemljiv,
               popolnoma neekonomičen in bi pravzaprav predpisali nekaj, za kar bi v naprej vedeti,
               da tako in tako ne bo nihče izvajal v stanovanju, da bi izpolnil zelo stroge
               vrtčevske standarde, ki jih mora vrtec desegati. In jaz bom rekel, da se dejansko ne
               bom strinjal s Poslansko skupino SDS, da bi 9. se črtal. Bi se pa strinjal, da se
               poenostavi tista zadeva, da je za vse starostne skupine število, mislim da je LDS
               predlagal predlog, da je število otrok v taki skupini enako. Hvala lepa.</p>
            </sp>
            <sp xml:id="SDZ4-Redna-36-2008-02-28.sp49">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Drobnič. Prosim.</p>
            </sp>
            <sp xml:id="SDZ4-Redna-36-2008-02-28.sp50">

               <speaker>MAG. JANEZ DROBNIČ:</speaker>

               <p>Hvala lepa, spoštovani kolega! Torej, vesel sem in podpiram rešitev, ki je v Zakonu
               o vrtcih, da se omogoči varuh na domu. To je nekakšna rešitev, ki smo jo v
               preteklosti imeli v okviru varstvene družine na nekoliko drugačen način.</p>
               <p>Takrat je bila, čeprav nismo poznali javne službe, varstvena družina le vključena na
               nek način v javno službo. Tako se postavi vprašanje: Zakaj takšna ureditev? Očitno je
               predlagatelj ugotovil, da obstoječe, to kar se odvija na trgu varovanja otrok pri
               zasebnikih oziroma v družini ali kakor koli že, pravzaprav sploh ni sporno. Morda je
               sporno samo iz vidika pobiranja davkov. Sicer pa jaz ne vidim nobenih primerov
               zlorabe in kaj podobnega. Torej, zaradi tega tudi ni bilo potrebe, da bi to obliko
               varstva spravili v javno službo in predlagatelj je ni. To je dopolnilna dejavnost.
               Zelo jasno se vidi kakšna je. Se pa postavijo neki standardi, ki so za moje pojme
               logični in čisto zadostni, da se opravlja ta dejavnost registrirano in ravno s
               pravšnjo mero, bom rekel, birokracije, ki jo pa ponavadi v naših sistemih
               uveljavljamo preveč na široko. Da je to zniževanje standarda vzgojiteljic in varuhov
               in to je bilo večkrat v patetičnem tonu povedano. Oprostite, otroci, zlasti v
               najnežnejšem obdobju dveh, treh, štirih let starosti, ne potrebujejo akademskih
               nazivov, torej ljudi z akademskimi nazivi, hladnih in podobno.</p>
               <p>Ti otroci potrebujejo sprejetost, ljubezen, odprtost, čustveno toplino. Kaj pa se
               ugotavlja pri analizah v vstopu v osnovno šolo v otrocih? Ravno to. Ne deficit v
               znanju otrok ali kaj podobnega. Ampak v čustveni hladnosti. V tem. In dovolite, tudi
               jaz si bom privoščil nekaj iz svojega življenja. Ne da sva z ženo pa da je žena
               vzgajala, je dobro in tako naprej. Ampak imela sva tudi vse tri otroke v vrtcu. In
               vam povem. Otroci so najraje hodili k varuhinji, ki ni imela akademskega naziva.
               Imela pa je srce na pravem mestu in ker je imela srce na pravem mestu je tudi točno
               vedela kaj je treba storiti in otroci so radi hodili in mi smo se dobro razumeli. In
               to je pravzaprav ena dobra dota, dediščina, ki jo lahko potem neseš s seboj naprej v
               življenjsko obdobje. Nočem seveda trditi, da ni potrebno znanja, ampak v najnežnejšem
               obdobju je v prvi vrsti potrebna ta sprejetost, čustvena toplina, nega, varovanje in
               podobno. Manj pa dodajanje znanja in podobno. Kolikor otrok bolj odrašča, tem več
               vstopa v izobraževanje, znanje in tem manj morda v vzgojo. Takšno je pač pedagoško
               načelo in je čisto naravno načelo. Če bi dvigovali standarde glede izobrazbe,
               izobraževanja ali bi kaj pridobili na teh temeljnih stvareh? Ne kaj posebnega. Kaj bi
               se nam pa zgodilo? Stroški bi se nam bistveno povečali in to je problem nekaterih
               dejavnost, da se izobrazba previsoko dviguje ne samo na visokošolsko, ampak celo na
               tisto drugo oziroma tretjo stopnjo, akademsko, raziskovalno. V področjih kot so nega,
               vzgoja pa mislim, da so potrebna predvsem druga znanja ne pa raziskovalna ali kaj
               podobnega.</p>
               <p>Tudi glede tega visokega standarda lahko hitro ugotovimo s primerjavo v drugih
               evropskih državah, kakšna je zahtevana izobrazba za varuhinje, kakšne je zahtevana
               izobrazba za vzgojiteljice in tako naprej. Skratka, ko sem to pregledoval, te
               primerjave, lahko ugotovim, da je predlagatelj na primeren način postavil to
               ureditev.</p>
               <p>Glede amandmaja LDS; vem da izhajate ravno iz tega izhodišča, kolikor mlajši otrok
               tem manjša skupina naj bo zato, ker majhen otrok sovje socializaicje ne more dobro
               doseči, če je skupina prevelika, ker je zbegan, ampak kolikor je starejši je lahko
               večja skupina. Mislim pa da ta ureditev, ki je v zakonu šest, sedem ali osem, ne vem,
               da se ne bom kaj zdaj zmotil, ni nič tako napačna in tako bistven ta amandma, vendar,
               če ga želite, če resno vztrajate na tem, mene osebno ne bo motilo, če je maksimalno
               število šest otrok iz tega vidika, da se jim zagotovi predvsem ta osebni stik, osebno
               to kar pravzaprav otroci tudi potrebujejo.</p>
               <p>Še enkrat, da se dotaknem ali javno ali zasebno. Načelo v politiki reguliranja ali
               nekaj kar se zasebno opravlja spraviti na javni nivo je samo, če se ugotovi, da se ne
               dobro opravlja, da so škodljive posledice. Takrat se ga pravzaprav podržavi, se mu da
               javni značaj. V tem primeru varuha ni potrebno, ker tudi sedanja dejavnost kaže, da
               ni spotakljiva, ni problematična, zlasti po vedenju, da imamo opredeljeno
               vzgojno-varstveno dejavnost v predšolskem obdobju, ki pa je opredeljena kot javna
               služba in oboje skupaj tvori celoten, dopolnjujoč sistem. Torej, jaz sem vesel, da je
               prišlo do takšne rešitve. O drugih rešitvah ostalih členov pa ne bi sedaj odpiral,
               sicer me bo predsedujoči opozoril. Zakon pač ustrezna. Je sodoben. Nakazuje nekaj
               rešitev. Vam pa trdno povem, čez morda pet let, osem let bo potrebno v skladu z
               dognanji, pedagoškim življenjem, ki se bo spremenilo, morda tudi kaj spremeniti,
               morda bo treba tudi dodati ali pa vzeti pri definiciji glede varuha. Ampak po
               sedanjih vedenjih in proučevanju in analizi to zadostuje.</p>
            </sp>
            <sp xml:id="SDZ4-Redna-36-2008-02-28.sp51">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa mag. Potrata, prosim.</p>
            </sp>
            <sp xml:id="SDZ4-Redna-36-2008-02-28.sp52">

               <speaker>MAG. MAJDA POTRATA:</speaker>

               <p>Hvala.</p>
               <p>Vsa stališča Poslanske skupine Socialnih demokratov kadar koli smo obravnavali
               šolsko zakonodajo so izhajala iz zavesti, da so spremembe potrebne, ampak da morajo
               biti spremembe strokovno utemeljene. Zato smo tudi zagovarjali pripravo nove bele
               knjige. Toliko na račun tega ali se kaj spreminja ali se kaj ne spreminja. Znova
               poudarjam, rešitev v 9. členu je nedomišljena in je, tako kot je zdaj vključena v
               zakon, iluzorno misliti, da bo odpravila tisto, kar vas velika večina misli, namreč,
               da bo odpravila varovanje na črno. Jaz bi se dotaknila samo opozoril ali pa moralnih
               naukov, ki smo jih bili nekateri deležni na odboru ali pa zdaj, kako smemo ali ne
               smemo razpravljati o tem zakonu. Načela parlamentarizma vsakomur dovoljujejo povedati
               svoje stališče. In jaz ga želim povedati zato, ker mislim, da sem v dosedanjem delu
               imela opraviti s pedagoško stroko tako, da pedagoški stroki zaupam, zato zagovarjam
               stališča, ki naj bodo strokovno utemeljena. In nimam nič proti, če zdajšnja koalicija
               z večino, ki jo ima vpeljuje rešitve, ki so drugačne od tistih za katere bi se sama
               zavzemala, ampak potem naj to tudi jasno in glasno pove. Razprave, ki jih poslušamo
               so tako usmerjene, da dvomim, da je cilj 90% vključitev otrok v predšolsko vzgojo
               zaradi tega, ker je bilo na račun organizirane predšolske vzgoje toliko slabega
               slišati. Kadar se hočejo posamezniki s svojimi osebnimi izkušnjami vplesti v
               sistemske rešitve me to nič ne moti, če pa za model jemljejo druge osebe in to celo
               takšne osebe, ki niso v tem parlamentu, me pa moti, gospod Koren, gospe Kresalove pa
               res ni bilo treba za primer varuhinje predšolskih otrok dajati, to je bilo s posebnim
               namenom rečeno in ne s prijaznim toliko, da bi si malo to prijaznost razpršili po
               desnici in levici.</p>
               <p>Zdaj pa k amandmaju k 9. členu, ki ga Socialni demokrati predlagamo za črtanje. Še
               enkrat, iz vsega povedanega lahko nekaj reči pa vendarle ugotovim, da tisti, ki tako
               zagovarjate varuha predšolskih otrok, niste dosledni v svojem utemeljevanju ureditve
               tega področja, zaradi tega ker, ko primere nizate govorite o občasnem varstvu otrok,
               ki je že zdaj možno, to, da gre kdo zvečer v gledališče in si dobi nekoga, to že zdaj
               servisi omogočajo. Mi pa govorimo o varuhu predšolskih otrok, ki bo imel status
               samostojnega podjetnika. V četrtem odstavku 9. člena je namreč jasno zapisano:
               "fizična oseba lahko opravlja dejavnost varstva predšolskih otrok." V register bo
               tako fizično osebo vpisalo Ministrstvo za šolstvo in šport in bo preverjalo samo dva
               momenta in sicer s srednješolsko izobrazbo, s tisto dodatno kvalifikacijo in
               nekaznovanost, to bo vse, kar bo treba izpolniti. Jaz upam, da si ne bo kdaj še kdo
               kakšnega dodatnega pogoja izmislil, ki bi bil posebna kvalifikacija in bi bil
               diskriminatorne narave. Na kaj mislim? Na izkušnjo, ki jo imam sama s tega odbora in
               ob teh razpravah. Ampak v četrtem odstavku piše: "O vpisu v register se varuhu
               predšolskih otrok izda odločba." To bo dal verjetno minister za šolstvo in šport.
               Varuh otrok opravlja dejavnost v skladu z zakonom, ki ureja gospodarske družbe. Zdaj
               pa poglejmo, kako je pa to urejeno. Kdo je samostojni podjetnik, posameznik? Zakon o
               gospodarskih družbah opredeljuje samostojnega podjetnika posameznika kot fizično
               osebo, ki na trgu samostojno opravlja pridobitno dejavnost v okviru organiziranega
               podjetja. O pridobitni dejavnosti govorimo. Zato so deplasirane vse tiste primerjave
               ali to, da nam - recimo meni konkretno, ki to rešitev zagovarjam, pripisujete, da bi
               jaz za starše predpisala fakultetno izobrazbo ali kaj podobnega. Nespodobno je
               pripisovati kaj takega. Govorimo o varuhu predšolskih otrok, ki bo opravljal
               dejavnost v skladu s predpisi za samostojnega podjetnika, kot pridobitno dejavnost,
               zato je normalno, da se izpolnijo neki pogoji. In tukaj piše, kaj vse mora tak
               samostojni podjetnik delati: voditi poslovne knjige, plačevati davke in drugi
               obveznosti, davek od dohodkov iz dejavnosti, prispevke za socialno varnost, druge
               dajatve, ima tudi odgovornosti in obveznosti, ima tudi pravice zaposlovati, o tem se
               ne ve, kako bo to teklo na tem področju, in potem, kaj vse zahteva vpis v poslovni
               register, kaj mora v prijavi za vpis v Poslovni register Slovenije podjetnik navesti
               in tako dalje. Kdo se je prej razburjal, zaradi tega, da hočemo birokratizirati
               stvari? Sami ste predlagali zapis v zakonu, da se dejavnost varuha predšolskih otrok
               opravlja v skladu z Zakonom o gospodarskih družbah. Pa poglejte, kaj Zakon o
               gospodarskih družbah nalaga, da bomo videli, kdo hoče kaj birokratizirati. Noro je
               misliti, da bodo posamezniki, ki do zdaj to opravljajo, kar drli k AJPES-u in
               prijavljali svojo dejavnost. Noro je misliti, da bodo zahtevali na Ministrstvu za
               šolstvo in šport vpis v register, to so dodatne obveznosti. In ko se posmehujete
               mojim opozorilom o higienskih standardih, na kaj mislim? Če bo varuh predšolskih
               otrok imel, pravite, da vas nič ne moti, če je to skupina osmih otrok, bo imel takšno
               skupino osmih otrok. Kaj bo takrat kadar bo eden od teh otrok bolan? Kaj bo takrat,
               ko bo varuh predšolskih otrok bolan? Kako bo takrat poskrbljeno za varstvo
               predšolskih otrok? Ali ni to, da je treba za kakovostno, pa pustimo samo varstvo,
               poskrbeti, če nam je že vzgoja ušla nekam drugam, da je treba za kakovostno
               dejavnost, za kakovostni servis poskrbeti, ne javni, zaradi tega, ker je to, o čemer
               zdaj govorimo, pridobitna dejavnost in je nekaj čisto drugega pod drugačnimi pogoji
               poteka in starši ne bodo imeli možnosti uveljavljati tiste prednosti, ki jo bodo
               imeli v vrtec vključeni otroci štiriletniki in petletniki, da bo država polovico
               plačala zanje v progresivnem, se pravi v prihodnost odmaknjenem času. Tako da, gospod
               Koren, ko vi govorite o plačilih staršev, s stališča plačil staršev bodo tisti
               otroci, ki bodo pri varuhu predšolskih otrok v neenakem položaju s tistimi, ki bodo
               vključeni v javno mrežo ali v zasebne vrtce. Tako je zdaj, kaj bo, gospa Jeraj, jaz
               ne vem, dobro, da veste vi. Tisto kar je posebej odprto vprašanje je izmikanje
               lokalnih skupnosti, zlasti pa izmikanje države temu, da bi prevzela svoj del
               odgovornosti za pokrivanje stroškov programa za čim večje število v predšolsko vzgojo
               vključenih otrok. Jaz razumem, da je država zainteresirana, da se vpelje varuh
               predšolskih otrok, zaradi tega ker se razbremeni, tudi lokalna skupnost bo za to
               zainteresirana. In dostopnost vrtčevske storitve, o kateri nekateri iz svojih
               izkušenj govorite kako je bila ta izkušnja neugodna, zato, ker se otroci niso mogli v
               vrtec vključiti, ne bo zaradi večjega pritiska na vrtce, če ne bodo lokalne skupnosti
               poskrbele, pravočasno poskrbele za ustrezne kapacitete, ne bo nič manjša zaradi tega,
               ker bodo tisti, ki ne bodo prišli na vrsto za vrtec, morali poiskati varstvo pri
               varuhu predšolskih otrok in bodo morali polno varstvo plačevati. To je tisto zaradi
               česar smo posegli pri Socialnih demokratih, po temeljitem premisleku in po zelo zelo
               burni debati o tem ali bi tako drastično posegli v 9. člen in predlagali črtanje tega
               člena, ker smo vedeli, da bomo predmet različnih prej izrečenih interpretacij, da ne
               rečem podtikanj, v zvezi s stališčem kakršnega imamo. Ni vse tako dobro, kot si
               mislite. Poglejte dvojnost že pri izpolnjevanju standardov. Pravite, da niso
               standardi neke kopalnice v bloku dovolj dobri. Saj ni res, zapisali ste, da je to
               dovolj dobro in ni mogoče o tem govoriti, ker lahko varuh varuje otroke v stanovanju
               ene ali večstanovanjske stavbe. Torej sploh ni predpisano, ki je zgrajena v skladu z
               minimalnimi tehničnimi pogoji za graditev stanovanjskih stavb in stanovanj. Minimalni
               standardi so potrebni. Zato, bi rekla, da je nespodobno podtikati take stvari in take
               ilustrativne primere, da ne zdržijo kritike. Sami ne veste kaj ste zapisali v
               amandma. Ker to je bil vaš amandma.</p>
               <p>In potem imate naprej zapisano še: "...ali v prostorih, ki izpolnjujejo pogoje,
               predpisane za vrtce." To se pravi, da bo tudi varstvo pri varuhu predšolskih otrok
               lahko potekalo v zelo različnih okoliščinah. Kaj bo takrat, če bodo to prostori, ki
               izpolnjujejo pogoje predpisane za vrtec. Verjetno v takih prostorih ne bo imel
               dejavnosti samo en varuh predšolskih otrok. Domnevam lahko, da bo tam lahko delovalo
               več varuhov predšolskih otrok in bo to neka dejavnost, ki bo, ja, ki je samo
               obvoznica, gospod mag. Drobnič, za olajšanje pogojev za pridobitev te dejavnosti, ki
               ji rečemo varovanje otrok. Ker, če ste že spustili standarde, izobrazbene standarde
               za skrajšane programe, kjer je dovolj samo srednješolska izobrazba, bo pri tem, ne
               glede na to, koliko varuhov predšolskih dejavnosti bo na enem prostoru opravljalo,
               važno le, da ne bo skupina večja od osmih otrok, tako, kot je sedaj zapisano. Bomo
               videli kaj bodo amandmaji povedali in bo tam lahko tudi neka taka enota, ki bo skoraj
               primerljiva vrtcu, ne bo pa treba imeti za to nobene vzgojiteljice z visokošolsko
               izobrazbo. In tisti, ki se posmehujete delovnemu času, ko govorim o tem, da je
               delovni čas, zdaj je otrok zavarovan s tem, da sme biti v vrtcu največ 9 ur. Koliko
               časa bo otrok preživel pri varuhu predšolskih otrok, ni nikjer predpisano. Lahko bo
               več, nekateri ste celo o tem govorili, da bo dopoldan v vrtcu, popoldan pa pri
               varuhu. No ja, za tiste, ki ste zelo trdni zagovorniki domače, družinske vzgoje, to
               ni dobra popotnica, če tako mislite, da se bosta lahko ti dve obliki dopolnjevali.
               Jaz imam v zvezi z določitvijo in ureditvijo tega področja zelo veliko pomislekov,
               zelo veliko pripomb. Tako kot so razpravljali tudi koalicijski poslanke in poslanci,
               imajo, kot je videti, tudi oni različne predstave o tem, kaj pravzaprav rešuje ta
               člen. Ta člen bo vpeljal tudi zelo velike združbe, ki ne bodo dajale tistega
               programa, ki ga daje ali ga mora zagotavljati kakovosten javni servis. To pa je za
               združljivost družinskega in poklicnega življenja zame kot socialno demokratko
               bistvenega pomena. Vlada bo tudi morala resno razmisliti o tem, ali misli resno
               takrat, ko govori o visoki zaposljivosti žensk, ali misli resno takrat, ko govori o
               nujnosti zvišanja izobrazbene ravni. V Evropi je namreč standard, da se za predšolsko
               vzgojo izobrazbena raven izvajalcev te dejavnosti zvišuje. Res pa je, da smo kar ob
               nekaj zakonih v tem mandatu doživeli, da se koalicijskim poslankam in poslancem zdi
               nekaj čisto samo po sebi umevnega, če se izobrazbeni standardi znižujejo. To pa je
               potem že neko drugo polje, o katerem bi se morali vprašati, kdaj pravzaprav koalicija
               misli resno.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp53">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>S tem je drugi krog prijavljenih izčrpan.</p>
               <p>Želi še kdo razpravljati o amandmaju k 9. členu? Odpiram prijavo.</p>
               <p>Gospod mag. Drobnič imate besedo.</p>
            </sp>
            <sp xml:id="SDZ4-Redna-36-2008-02-28.sp54">

               <speaker>MAG. JANEZ DROBNIČ:</speaker>

               <p>Hvala lepa.</p>
               <p>Glede standardov, glede opredelitve, kako na široko naj bi ali naj bo stanovanje
               primerno, kakšne dimenzije in kako naprej, se seveda postavlja vprašanje. Vendar je
               po mojem razmišljanju treba pravzaprav izhajati kar iz obstoječe prakse. V tem
               primeru, ko Vlada regulira nekaj, kar se pravzaprav na neformalni ravni odvija, ima
               neke izkušnje, kjer je lahko poizvedovala. In da bi predpisovali preširoke, pregrobe
               standarde, mislim, da bi pravzaprav zatrli tisto pravo hotenje in željo po
               opravljanju dejavnosti. Zakon o gospodarskih družbah je formalni okvir za pravno
               subjektiviteto. Sicer je pa jasno izkazano, da je fizična oseba tista, ki opravlja
               dejavnost, na katero se navezuje, kakšne kvalifikacije naj ima in potem tudi
               nadgrajevanje ali pa podgrajevanje tega standarda. Upal bi si celo trditi, da bi
               lahko kakšne standarde, kar se tiče tehničnih, posebej ne opredeljevali, jih ne bi
               bilo treba opredeljevati, kar je tudi pokazala dosedanja praksa. Poleg tega pa imajo
               ljudje svobodno izbiro, ponudba in njihova lastna izkušnja jih opozori, ali je tisti,
               h kateremu vozijo otroka, ki mu dajejo otroka v varstvo, vreden njihovega zaupanja.
               Ob prvem primeru negotovosti ali nezadovoljstva bodo lahko izbrali nekoga drugega.
               Bodisi zaradi tega, ker morda hrana ni primerna, ker stanovanje ni zadosti urejeno
               ali kaj podobnega. Ampak v večini primerov, kadar se je zgodilo, da starši niso bili
               zadovoljni s tem, je bil vzrok v tem, kako ta fizična oseba oziroma varuh opravlja
               dejavnost, v tem neposrednem stiku. To je bilo ključno, ali otrok sprejema tega
               varuha ali ne. Tu se pravzaprav vse zgodi. In zato moramo upoštevati predvsem tisto,
               kar sem že prej omenil, kaj je tisto, kar potrebujejo otroci - sprejetost, toplino,
               ljubezen, varnost. In iz tega pravzaprav izhajamo, iz otroka. Nekaj razpravljavcev
               pred mano je podalo ravno to izkušnjo. Zakaj pa vendar to delamo. Zato, da bi otroku
               omogočili ravno takšno varstvo. Poznam nekaj staršev, ki so vzeli otroka iz vrtca
               zaradi tega, ker je prišlo do določenih reakcij pri otroku, pri veliki skupini otrok,
               s tako imenovanimi simptomatskimi boleznimi. In so potem zagotovili varstvo v
               posamezni družini, kjer tega ni, in se ta simptomatska bolezen, bodisi angina ali kaj
               podobnega, ki se je neprestano pojavljala, takoj prekine, preneha, ko namestimo
               otroka v takšno obliko varstva. To ni samo zato, ker ljudje niso dobili vrtca,
               javnovarstvenega programa, ampak tudi zato, da so rešili to osnovno stisko, ker pač
               niso imeli družine, stare matere ali kaj podobnega. Ta simptomatika pa je izginila
               zaradi teh razlogov - majhna skupina, individualno. S starostjo se potrebe po večji
               skupini povečujejo, po socializaciji na drugačen način. Z dvigom starosti so tudi
               kriteriji in poudarki bistveno drugačni. Da ne bo tudi kakšnega nesporazuma, da
               nasprotujem, da bi ljudje z akademskimi nazivi opravljali to dejavnost. Nič ni
               narobe. In ravno tako imajo lahko tudi tak čut. Ravno tako. Ampak pojavlja se to, so
               tudi določeni strokovnjaki, ki so velikokrat poudarili, da tisti, ki je usmerjen v
               akademsko izobrazbo, potem tudi pričakuje v svojem življenju, v svojem poklicnem
               življenju, da bo s temi orodji uveljavljal svoj poklic, kjer pa pravzaprav v ospredje
               vstopa ta proces učenja, izobraževanja, podajanja snovi in na osnovi tega tudi
               ustrezna pedagogika. Da pa ostale dimenzije, čustvene, človeške, pa nekoliko stopijo
               v ozadje zaradi tega pristopa, ne pa, ker bi ti ljudje ne imeli v svojem srcu, v
               svoji duši teh elementov, te čustvenosti, ki jo lahko podajajo. Zato so nekatere
               izkušnje staršev, mojih kolegov, z varuhinjami tudi v javnovarstvenem zavodu zelo
               ugodne, ne pa z vsemi. Absolutno. In zato je potrebno, da je možnost izbire.</p>
            </sp>
            <sp xml:id="SDZ4-Redna-36-2008-02-28.sp55">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Ljubo Germič.</p>
            </sp>
            <sp xml:id="SDZ4-Redna-36-2008-02-28.sp56">

               <speaker>LJUBO GERMIČ:</speaker>

               <p>Hvala lepa za besedo. Gospod podpredsednik. Danes se soočamo z argumenti v vsebini
               tega zakona in konkretno v kontekstu uvajanja varuha predšolskih otrok. Tako
               poslušamo različne argumente. Seveda pa se nikakor ne morem strinjati s tistimi
               razpravljavci, ki namesto argumentov uporabljajo diskreditacije. In jaz mislim, da,
               kolega Koren, vaša primerjava in umeščanje predsednice LDS, gospe Kresalove, v vašo
               razpravo, sledi temu in je bila vsaj po moji oceni zelo nekorektna in ni imela
               nobenega namena prispevati k vsebinski razpravi, o čemer mi danes tukaj govorimo. Jaz
               ne bom vračal na ta način, ker se mi zdi, da sama razprava tistega, ki na ta način
               razpravlja, pove o njem vse.</p>
               <p>Drugo, ker bi želel povedati. Nekorektno bi bilo danes sporočilo in mislim, da,
               kolega Drobnič, ste v svojem drugem nastopu bistveno popravili vaše razmišljanje v
               prvem delu, ko ste govorili o tem, da pri varuhih bomo lahko imeli ljudi, ki bodo
               imeli srce, in da bo to lahko razlog, da bodo starši dajali svoje otroke namesto v
               vrtec, v oskrbo teh varuhov. Mislim, da je treba v bran vsem vzgojiteljem, pomočnikom
               vzgojiteljem, vsem, ki delajo v vrtcih, povedati, in tudi iz mojih lastnih izkušenj,
               čeprav se mi tudi zdi zelo nekorektno, da v kateremkoli delu, katerikoli
               razpravljavec postavlja v dvom razpravo kateregakoli od nas, ki imamo na tem področju
               različne izkušnje. Zelo nekorektno. In tudi nekorektno se mi zdi, da tako pavšalno
               lahko govorimo, da bodo varuhi izkazovali srce, medtem ko tisti, ki pa danes
               opravljajo to zelo pomembno delo v vrtcih, ki jih vsebina dela tako okupira, da ni
               možno pri njih zaznati tega signala. Jaz mislim, da, kolega Drobnič, ste v drugem
               delu zelo popravili, to vaše razmišljanje, se mi pa zdi ponovno, da je na to treba
               opozoriti. Ponovno je treba opozoriti in skozi to, kar je že bilo tudi rečeno med
               obravnavo tega zakona, da se čuti, da je vzgoja pri nas različno vrednotena. Tudi
               danes ta razprava to kaže, da nekateri mislijo, da vzgoja ni potrebna v določenih
               obdobjih in da bo samo varovanje dovolj. Tukaj se pač razlikujemo in mi poskušamo z
               argumenti dokazovati, da se bo v praksi pojavljala vrsta operativnih in vsebinskih,
               strokovnih vprašanj, kako bo to zaživelo v praksi. Jaz se nikakor ne morem strinjati
               z dejstvi, da je treba najprej uvesti varuha, potem bomo pa razmišljali o
               subvencijah. Ne, ne more biti rešitev, ki jo danes na enem delu vpelješ, potem pa
               bomo videli, kako bo to funkcioniralo in bomo potem omogočili. Če smo se odločili za
               to, da bomo vpeljali varuha, potem je treba rešitev peljati do konca. Ravno tukaj mi
               govorimo, da zadeva ni premišljena, da je s tem členom to uvedeno, ampak da ob tem
               obstaja še veliko vprašanj.</p>
               <p>Jaz bi res ponovno opozoril, v ciljih želimo slediti večji vključenosti otrok v
               predšolsko vzgojo. To je prvi cilj. Drugi cilj je kakovost predšolske vzgoje in
               tretjič, da bomo pomagali z intenzivnejšim sofinanciranjem graditi kapacitete, da
               bosta ta vključenost in kakovost možna. In če bi to res želeli, potem bi mi danes
               morali imeti oceno razlogov, zakaj nekateri starši ne vključujejo svojih otrok v
               predšolsko vzgojo. In če bi te jasne razloge imeli, potem bi lahko tudi sledili tako
               ciljem in strategiji za uresničevanje teh ciljev. Varuhi predšolskih otrok po mojem
               mnenju ne rešujejo ne ciljev in ne te strategije in gredo pravzaprav v drugi smeri.
               Če želimo govoriti o kakovosti, in danes smo lahko slišali, da si nekateri poslanci
               predstavljajo, da nekaj vzgoje pa tukaj le bo, na kakšen način lahko potem govorimo o
               kakovosti, če niti danes ne vemo odgovora na to, v kakšnem obsegu pa ta vzgoja v
               okviru teh varovanj, torej varuhov predšolskih otrok, bo potekala. In tukaj so ta
               temeljna vprašanja, ki govorijo proti temu, da na tako enostaven način vpeljemo to
               inštitucijo varuha predšolskih otrok kot obliko, ki je organizirana v okviru
               gospodarske zakonodaje po gospodarskih družbah. Ali bomo tukaj vzpostavljali
               konkurenčnost na račun varovanja, ki ne bo vključevalo element vzgoje? Če govorimo o
               gospodarskih družbah, potem govorimo o trgu in govorimo o konkurenčnosti. Vzgoja
               tukaj ne bo kriterij konkurenčnosti. Kakšen pogled na to ima predlagatelj. In tukaj
               so ti pomisleki ob zavedanju. Jaz še enkrat povem, v Liberalni demokraciji smo
               predlagali amandma, ki ne črta tega člena, ob tem, da se zavedamo, da to je v
               realnosti problem. Mi se tega zavedamo, da je to v realnosti problem. Ampak ad hoc
               rešitev, ki jo vi prinesete, da ste jo pa prinesli ad hoc, pa govori, ko v
               opredelitvi ciljev nimate tega zapisanega, da želite uvesti transparentnost, da
               želite pomagati tem ljudem, ki danes že to opravljajo, da jim želite iti naproti,
               recimo, s strokovnim predlogi, na kakšen način se naj to opravlja in tako dalje. In
               na kakšen način pomagati staršem, da ne bodo zdaj na slabšem, glede na to, da bodo
               brez kakršnekoli pomoči države, občine glede na to, kako bodo plačevali storitve
               varovanja svojih otrok. Hvala lepa.</p>
            </sp>
            <sp xml:id="SDZ4-Redna-36-2008-02-28.sp57">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospa Marjetka Uhan. Prosim.</p>
            </sp>
            <sp xml:id="SDZ4-Redna-36-2008-02-28.sp58">

               <speaker>MARJETKA UHAN:</speaker>

               <p>Hvala. Večkrat smo bili omenjeni v koaliciji, kaj mislimo zlasti glede varuha. Jaz
               sem prepričana, da je varuh izhod v sili, alternativa lahko tudi vrtcu, servis tako
               kot so razne stare mame, sosede, prijateljice, ki sedaj že varujejo. In ugotovili
               smo, da se veliko otrok na ta način varuje in da so za to tudi potrebe, nikakor pa
               nisem prepričana, da bo to konkurenca vrtcem. Ne finančno, pa tudi ne verjetno
               kakovostno. Finančno ne bo, ker za ta prispevek, ki ga sedaj povprečno plačujejo
               starši, 20%, recimo, kaj jaz vem, 50 evrov povprečno za varovanje otrok, za to
               vrednost ne bo noben varuh varoval en mesec otroka. Tudi sem prepričana, da zaradi
               tega ne bodo otroci dopoldne v vrtcu, popoldne pa pri varuhu. Sama sem tudi
               prepričana, da vrtci niso zato ustanovljeni, ker nekateri starši mislijo, da bodo
               nadomestili njihovo vzgojo, da so tam zastonj in brez skrbi. Vzgoja in varstvo je
               prvič na ramenih staršev in sem tudi prepričana oziroma s tem namenom v Novi
               Sloveniji ne podpiramo brezplačnega vrtca zato, da bi se tega posluževali tisti, ki
               tega ne potrebujejo, ki bi to izkoriščali, ki bi se tudi do tega obnašali malomarno,
               da bi recimo samo dvakrat na mesec pripeljali otroka ali pa enkrat na teden, kot se
               to dogaja, ker so nekateri tudi oproščeni že sedaj plačila prispevka ali pa so zelo
               majhni. Jaz mislim v prvi vrsti, da so vrtci namenjeni tistim staršem, ki so
               zaposleni in ki to varstvo potrebujejo. In mislim, da bodo tudi zaradi tega vsi tisti
               starši tudi koristili varuha otrok vsi tisti starši, ki bodo resnično imeli potrebe,
               ne pa zaradi tega, da se bodo na ta način znebili otrok. Hvala lepa.</p>
            </sp>
            <sp xml:id="SDZ4-Redna-36-2008-02-28.sp59">

               <speaker>PODPREDSEDNIK MAG. VASJA KLAVORA:</speaker>

               <p>Hvala. Gospod Mitja Ljubeljšek, prosim.</p>
            </sp>
            <sp xml:id="SDZ4-Redna-36-2008-02-28.sp60">

               <speaker>MITJA LJUBELJŠEK:</speaker>

               <p>Spoštovani zbor! Današnja razprava je podobna, kot je bila na matičnem delovnem
               telesu. Ne glede na to, da smo prespali od seje na matičnem delovnem telesu, vidim,
               da še vedno nismo približali stališč, da smo nekako na dveh bregovih. Nekateri še
               vedno vidijo določene strahove, določene bojazni, določene skepse do zasebnega
               varovanja, nekateri mogoče celo malo zavajajo, nekateri pa želimo zadeve prikazati iz
               lastnih življenjskih izkušenj.</p>
               <p>Sam ne podpiram tega predlaganega amandmaja, da se črta 24.a člen, ki definira
               varuha predšolskih otrok. Menim, da je čas, da končno v Sloveniji legaliziramo to
               nelegalno zasebno varovanje, saj je to nek sivi trg. Zame je presenetljiv podatek -
               če imam prave podatke -, da gre za 32 tisoč otrok, ki niso vključeni v predšolsko
               vzgojo, in da je od teh 32 tisoč približno 10 tisoč otrok, ki so dejansko varovani na
               sivem trgu. Ostali so pa verjetno doma, pri babicah in podobno. To se pravi, 10 tisoč
               otrok, po teh podatkih, je nekje na nekem sivem varovanju, in ta zakon zdaj praktično
               omogoča, da končno to legaliziramo. Tu bi se ne strinjal s kolegom Germičem, ki je
               rekel, da v ciljih tega ni zapisanega, zasebnega varovanja. Res, v ciljih ni, ampak
               ni povedal, da točka 2 novele tega zakona govori "cilji, načela in poglavitne rešitve
               zakona". In da na drugi strani točno piše, da zakon zasleduje več načel, iz katerih
               izhajajo tudi poglavitne rešitve zakona. "V skladu z načelom pluralizma in načelom
               pravice do izbire, ki jih že sedaj določa zakon o vrtcu, se s predlaganimi rešitvami
               sproščajo pogoji za druge oblike predšolske vzgoje (vzgojno-varstvena družina,
               zasebni vzgojitelj), ki bodo omogočile večje vključevanje otrok v organizirane oblike
               predšolske vzgoje." To je zapisano na 2. strani novele tega zakona. Ne bom pa bral
               osnovnega zakona, kako je tam definirano; je pa treba tudi osnovni zakon še prebrati.</p>
               <p>V tej noveli zakona so postavljeni pogoji, ki so uresničljivi in realni. To je le
               prvi korak, da se dejansko ta sivi trg legalizira. Seveda pod pogoji, ki so zapisani
               tudi v noveli zakona. In v noveli zakona je pogoj, da ima ta varuh končan najmanj
               program srednjega strokovnega ali splošnega izobraževanja, z dodatno poklicno
               kvalifikacijo oziroma da izpolnjuje pogoje za strokovnega delavca na področju vzgoje
               in izobraževanja. Torej, ni kdorkoli. Je izobražen, je pismen - ni kdorkoli. Drugi
               pogoj. Da ni bil pravnomočno obsojen. Da je moralno neoporečen. Torej ni kdorkoli -
               moralno neoporečen mora biti. V tretjem se omejuje število, koliko otrok lahko
               varuje. Največ 6. Če bomo sprejeli tudi prvi ali drugi amandma, ki o tem govori. Se
               pravi, da je omejeno število. Da se legalizira in vpiše v register. Se pravi, da je
               legaliziran. In so tudi navedene sankcije, kdaj izgubi to pravico oziroma možnost
               zasebnega varovanja. Se pravi, je jasno definirano, kar zdaj na tem sivem trgu ni.
               Zdaj varuje kdorkoli.</p>
               <p>In kdo bo kontroliral te varuhe, je bilo vprašanje. Starši. Starši so tisti, ki bodo
               pogledali, kako je z njegovim otrokom. In se bodo odločili, ali ga bodo dali v to
               zasebno varovanje. Ja, sigurno. Kdo pa?! Starši se odločajo, kam bodo dali svojega
               otroka. Ali ga bodo dali v vrtec ali ga bodo dali k babici, če ima babico, pa če je v
               pokoju, da ima čas, ali pa v zasebno varovanje. Oni se odločajo, nihče drug se ne
               more odločati - ne država, ne ta zbor. Zadeva je široka in je možnost izbire staršev.
               Dejansko izbire. In jaz v tem vidim prednost. Kaj pa zdaj, če to pustimo? To se
               pravi, da zagovarjamo naprej, da se to odvija naprej, kot se zdaj odvija. To je sivi
               trg. Sivo varovanje. 10 tisoč otrok je v tem. V tem je problem. In treba je zadevo
               legalizirati, spraviti v življenje.</p>
               <p>Jaz sam močno zagovarjam in sem pristaš varstva in vzgoje otrok v vrtcih. Ampak
               treba je postaviti prioritete. Prvič. Odločajo se starši. Drugič. Kakšna je
               prioriteta. Če bi jaz imel možnost, bi prvo, drugo leto, do treh let pri babicah
               sigurno, po treh letih v vrtcu, da se otrok socializira. In smatram zdaj dejansko
               varuha otrok kot nek servis takrat, ko ni druge možnosti in se starši dejansko
               namensko za to odločijo ali pa se začasno za to odločijo. To je njihova odločitev,
               osnovna pravica staršev. Da povem iz lastnih izkušenj, ker to je že bilo danes
               povedano. Eden od mojih sinov je bil v jaslih, po enem letu in pol je dobil vnetje
               ušes, dobil je naslednje kronično vnetje ušes. Zdravnika je priporočil, da ga damo v
               zasebno varstvo, ker drugače bo oglušel, ker je začel krvaveti iz ušes. Leto in pol
               je bil v zasebnem varstvu in je šel nazaj v vrtec. To je takšna začasna rešitev. Drug
               primer. Imam vnuka, ki še ni star eno leto, in vnukinjo, ki je stara tri leta. Vnuka
               varuje babica, vnukinja je pa v vrtcu. Ampak je samo po en teden v vrtcu, ker zboli.
               Kam naj gre, ali naj mamica vzame bolniško? To je problem. In tukaj so ti problemi.
               Od bolezni, od razno raznih obolenj, ko otrok enostavno ne more biti v vrtcu in mora
               v zasebno varstvo. In to je glavni vir. Drugi problem. Otrok je dopolnil eno leto
               recimo v januarju, v začetku leta, v vrtcih pa ni prostora. Kam naj gre ta otrok?
               Tisti, ki nasprotujete zasebnemu varstvu, povejte, kam naj gre ta otrok do jeseni. In
               tretji problem mamic, da so poslovne uspešne ženske, da se hočejo politično
               aktivirati, biti aktivne, to kar je problem, da ženske nimajo možnosti, imajo pa
               otroka vsakih 14 dni bolnega, se pravi vsake 14 dni naj vzame bolniško. Naštevam
               primere, s katerimi se lahko začasno zadeve tudi rešujejo in trajno. Rečeno je bilo,
               da se kakovost z varuhi zvišuje. Kaj pa zdaj kakovost, teh 10.000 otrok? Mi kar
               pozabljamo na to, mi govorimo o tem, kot da odpiramo nekaj novega. Od danes naprej se
               bo pa začelo oziroma ko bo zakon sprejet, z zasebnim varovanjem otrok, z varstvom
               otrok. In pozabljamo, da je 10.000 otrok nekje. To pozabljamo in moramo biti
               življenjski in ne smemo zadeve komplicirati, bodimo življenjski.</p>
               <p>Govorim o tem, kaj je v praksi, kaj kaže življenje. Dejansko s tem členom, s tem, ko
               uzakonjamo pod ostrimi pogoji varuha predšolskih otrok, rešujemo te dnevne
               življenjske probleme. Recimo, na podeželju, kjer ni vrtca, kam naj dajo otroka? Te
               kratkoročne bolezni, prezasedenost vrtcev, vse te stvari se bo s tem reševalo. Starši
               so pa tisti, ki se bodo odločali, kam bodo dali otroka, ali ta zasebni varuh ima
               pogoje, ali jih dobro izpolnjuje, če jih ne bo, bo otroka vzel, oni so tisti
               razsodniki.</p>
               <p>Tako da jaz ne podpiram tega amandmaja. Podpiram oba amandmaja, ki določata število,
               en ali drug amandma. Menim, da se s tem členom lajšajo težave staršev, kratkoročno
               ali tudi dolgoročno. Končni cilj Vlade, te koalicije, pa je, da bodo vrtci
               brezplačni. In v tej smeri tudi delamo te korake. In eden teh ciljev je, da pod
               zaostrenimi pogoji legaliziramo tudi zasebno varovanje. To je cilj Vlade in te
               koalicije, in se nič novega ne izmišlja ali uzakonja. Hvala lepa.</p>
            </sp>
            <sp xml:id="SDZ4-Redna-36-2008-02-28.sp61">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V okviru drugega kroga razprav poslank in poslancev je želel
               besedo tudi minister. Minister, izvolite. /Oglašanje v dvorani./ Se opravičujem!
               Imate repliko, izvolite.</p>
            </sp>
            <sp xml:id="SDZ4-Redna-36-2008-02-28.sp62">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Kolega Ljubeljšek mi je želel povedati,
               da nimam prav. Potem pa je ponovil, da nimam prav, z enakimi besedami, kot govorim
               jaz. Govorim o tem, da v zakonu ne z opredeljenimi cilji ne s strategijami za dosego
               teh ciljev in ne na podlagi načel nikjer ni možno zaslediti, da je katerakoli oblika
               varovanja zapisana tako, da ne vključuje vzgoje. Kolega Ljubeljšek, vi ste to
               poskušali narediti, da pri različnih oblikah, pri možnosti izbire, zakon v
               utemeljitvi to prinaša. Ni res! Ne v ciljih, ne v strategijah za dosego ciljev in ne
               v načelih, o katerih vi govorite, na strani 4. Pa bom to še enkrat prebral. Gre za
               sproščanje, za druge oblike predšolske vzgoje, in eksplicitno našteva:
               vzgojno-varstvena družina vključuje besedo "vzgojno-varstveno", zasebni vzgojitelj,
               torej, vključuje zopet vzgojo, "ki bodo omogočili večje vključevanje otrok v...
               oblike predšolske vzgoje." Nikjer ne morete trditi nasprotnega. In to jaz ves čas
               trdim, da varuh predšolskih otrok pada v ta zakon, pri čemer pri varuhu ne zasledimo
               vzgoje. To je ključna dilema, o kateri govorim. In mi ne morete dokazati, da temu ni
               tako in da jaz govorim nekorektno. Samo to, kolega Ljubeljšek. Vi ste želeli seveda v
               bran predlagatelju in koaliciji to spraviti na drugačen tir, ampak seveda vas sama
               vsebina besedila demantira in govori o tem, da imam prav jaz in ne vi. Hvala lepa.
           </p>
            </sp>
            <sp xml:id="SDZ4-Redna-36-2008-02-28.sp63">

               <speaker>PODPREDSEDNIK SAŠO PEČE:</speaker>

               <p>Hvala lepa. Replika na repliko ni možno. To verjetno poznate po treh letih
               opravljanja funkcije. Besedo pa ima minister. Izvolite.</p>
            </sp>
            <sp xml:id="SDZ4-Redna-36-2008-02-28.sp64">

               <speaker>DR. MILAN ZVER:</speaker>

               <p>Hvala za besedo, gospod podpredsednik Državnega zbora Republike Slovenije.
               Spoštovane kolegice in kolegi! Razprava teče o amandmaju, ki se nanaša na varuha
               predšolskih otrok. Jaz bi želel k temu samo dodati, da je ta zadeva oziroma ta
               vsebina, to dopolnilo bilo dano na zahtevo in na priporočilo Računskega sodišča kakor
               tudi na priporočilo Komisije za nadzor proračuna in drugih javnih financ. In tudi
               večina teh stvari, ki jih danes obravnavamo, je bila sprejetih na priporočilo
               tovrstnih ustanov in institucij in usklajeno tudi v socialnem dialogu. Prej ste
               praktično trije govorili o tem, da ta zadeva ni usklajena v socialnem dialogu. Tukaj
               imam podpise, poglejte, za vsak člen smo odkljukali, kjer smo dobili podpise
               sindikata, združenja ravnateljev, skupnosti vrtcev in kasneje so se tudi združenja
               občin in pa skupnost občin pridružile k noveli zakona oziroma podpori tej noveli.</p>
               <p>Pri varuhu pa gre za to, ne gre za nek program, vzgojno-varstveni program za
               predšolsko vzgojo, ampak gre za tisto dopolnilo varovanja otrok, ki ima še neke druge
               dimenzije, ne samo to, kar ste govorili. Zlasti skušamo na ta način legalizirati neko
               polje, neko nišo, ki je dokaj neurejena pri nas, o katerem so nekateri poslanci že
               govorili, da ne bi ponavljal. Ne gre za predšolsko vzgojo, ampak gre za varovanja
               otrok. In jaz mislim, da je bil v razpravi zelo dobro smisel tega dopolnila razložen.
               Jaz bi želel, da vsi skupaj razumemo, da ta zgodba ni predvolilni zakon, kot je
               omenila spoštovana poslanka Širca, ampak gre za nekatere novosti, nujne novosti, ki
               so bile predlagane tudi s strani strokovnih služb, tako Računskega sodišča kakor tudi
               ustrezne Komisije za nadzor javnih financ s strani Ministrstva za finance kakor tudi
               temeljito predebatirane tudi skupaj s socialnimi partnerji. Ne gre za noben zakon, ki
               bi naj učinkoval tako ali drugače na volitve, ki so na vrsti letos. Jaz mislim, da je
               to svojevrstna žalitev za vse tiste, ki so vložili veliko truda v pripravo te novele.
           </p>
            </sp>
            <sp xml:id="SDZ4-Redna-36-2008-02-28.sp65">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Jaz odpiram nov krog za razpravo.</p>
               <p>Imate repliko, gospa Širca.</p>
            </sp>
            <sp xml:id="SDZ4-Redna-36-2008-02-28.sp66">

               <speaker>MAJDA ŠIRCA:</speaker>

               <p>Ni bil moj namen žaliti, ampak povedati resnico, ko sem govorila o tem, da se v
               zadnjih mesecih na sejah srečujemo z zakoni, ki so zelo všečni, državljanom in vsem
               nam dobrodošli, ampak puščajo rešitve, bremena in račun prihodnjim vladam. Seveda
               imate alibi, ko pravite: "Ne moremo sedaj, ko je proračun za 2008 in 2009 že sprejet,
               posegati s takšnimi lepimi obljubami v te zakone." Saj imate možnost narediti
               rebalans, pa lahko posegate. Ampak kje ste bili tri leta, da se sedaj kar naenkrat
               spomnite, da recimo dijaki nimajo toplega otroka, pa čeprav ste v prvih letih vaše
               vlade vsakič zanikali, da je to problem, ko so bili na mizi naši argumenti. Ampak ne.
               Ta trenutek v pomladi, ali sedaj v začetku leta 2008 pa to je problem. In izstavite
               zakon, ki bo začel veljati šele leta 2010, 2011. Isto je tukaj. Vrtci, oprostila, ki
               so se začela, da ste dali popuste najprej za tiste družine, ki imajo več otrok
               hkrati, in ko ste slišali, da je teh družin zelo malo oziroma takšnih skupnosti zelo
               malo in takih primerov zelo malo, se pravi 5 do 10% od vseh, in ko se je v javnosti
               nekako razplamtela zahteva še za in ko so tudi druge koalicijske vaše stranke same
               rekle, bomo dali še malo več, pa še tam, pa še tam, pa še tam, potem bi vi prišli z
               neko rešitvijo. Ampak lepo, seveda ne nasprotujemo, ampak takšne hitre rešitve, ki
               nimajo nekih analitičnih posledic in tudi strokovnih analiz, jih ne moremo drugače
               razumeti kot tiste všečne rešitve, s katerimi nagovarjate volivce tik pred volitvami,
               račun pa izstavljate v prihodnost - ko boste vi, ko bo nekdo drug, ko bo nejasno
               stanje v tej državi, in morebiti tudi ko bo prišla neka bolj analitična in bolj
               premišljena rešitev na mizo. In takrat bo mogoče potrebno spreminjati zakon, mogoče v
               celoti in še boljše poiskati rešitve s plačili. Ampak ne zanikati, da gre za neke
               všečne in tudi demagoške poteze, ki so prišle v pravem trenutku in na pravi račun.
           </p>
            </sp>
            <sp xml:id="SDZ4-Redna-36-2008-02-28.sp67">

               <speaker>PODPREDSEDNIK SAŠO PEČE:</speaker>

               <p>Hvala lepa. Jaz pa odpiram nov krog za prijavo. Izvolite.</p>
               <p>V razpravo se vključujejo trije poslanci.</p>
               <p>Prva ima besedo poslanka Barbara Žgajner Tavš. Izvolite.</p>
            </sp>
            <sp xml:id="SDZ4-Redna-36-2008-02-28.sp68">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Poglejte, minister, jaz verjamem, da vam je bilo nerodno, ko so
               nekateri iz vaše stranke govorili o zadevah, ki nimajo praktično ničesar skupnega z
               vsebino tega zakona in kar ste ne nazadnje demantirali tudi sami. Ampak problem je
               potem v tem, da vaši poslanci ne vedo, kaj prinaša ta zakon. Kolega Ljubeljšek,
               oprostite, ampak vi ste cel čas enačili varuha otrok z babicami. Ali bomo imeli po
               tem zakonu s.p. babice? Ali veste, kaj pomeni zaposlitev na podlagi zakona o
               gospodarskih družbah za babice? Pa ne se hecati! Govorili ste o babicah - 10 tisoč
               otrok naj bi bilo na sivem trgu. Kaj je to drugega kot ali neznanje ali pa cenen
               populizem, spoštovane kolegice in kolegi? Ne predstavljam si, resnično ne, če je
               problem bolnih otrok v okviru vrtcev, ali potemtakem po vašem varuh, ki ima na domu
               šest otrok, varuh s.p., babica s.p., lahko čuva šest bolnih otrok? Ne predstavljam
               si. Ampak to ste govorili. To je neznanje ali pa cenen populizem.</p>
               <p>Kar se tiče alternative ali dopolnitve. Minister je dejal, da varuh predšolskih
               otrok pomeni dopolnitev. Gospa Uhanova je rekla, da je varuh predšolskih otrok
               alternativa vrtcev. Alternativa vrtcev, ki pomeni slabšo kakovost. Ja, spoštovane
               kolegice in kolegi. V okviru 9. člena za varuha predšolskih otrok niso predpisani
               standardi. Ni pomembno, kdo vzgaja in pazi na otroke. Ni pomembno. Pomembno je, da
               bomo rekli, bomo legalizirali tisto delo, ki po vašem danes poteka na črno, pa čeprav
               otroka pazijo babice, čeprav otroka pazijo družinski člani. Ampak to je delo na črno
               in ga bomo legalizirali s tem, da bomo babice zaposlili na s.p. po zakonu o
               gospodarskih družbah. Kaj je z zdravo prehrano? Nimam pojma. Pred mesecem dni ste se
               širokoustili, da je potrebno za dijake zagotoviti zdravo prehrano v srednjih šolah.
               Za otroke, ki jih bodo pazili varuhi, babice s.p., ni predpisan noben standard. Ni
               pomembno, otroci so kot nekakšni poskusni zajčki. Če pri nekem varuhu ne bo O.K., jih
               bodo starši, če se bodo tako odločili, prestavili k drugem varuhu. In bodo tako
               testirali, čeprav je država tista, ki uzakonja varuha otrok. Čeprav je država tista,
               ki bi morala poskrbeti tudi za minimalne standarde, vsaj minimalne, pravim, in
               kontrolo nad izvajanjem neke storitve, ki jo predpiše. V tem je problem, v tem je
               problem in to vam poskušamo dopovedati. več kot tri ure se že trudimo, tudi na
               matičnem odboru je bilo govora o tem. Svobodna izbira, ja, otroci rabijo zaščito,
               ampak ne s testiranjem, ali bo to dobro ali ne bo dobro za njih. Država, če predpiše,
               mora otrokom v prvi vrsti zagotoviti zaščito. Kot že rečeno, rešitev, ki je
               predlagana, ni dodelana, pustimo si čas, pustimo si čas do tretje obravnave,
               razmislimo in dodelajmo rešitev. Zato vas še enkrat prosim, podprite vsaj enega od
               predlaganih amandmajev, ne govoriti na pamet, ne prodajati poceni, bom rekla, če
               hočete, predlaganih vsebin, ki dejansko nimajo ničesar skupnega z nekimi strokovnimi
               analizami, še manj pa imajo kaj skupnega z neko dolgoročno strategijo, ki bi jo imela
               lahko Vlada na tem področju.</p>
            </sp>
            <sp xml:id="SDZ4-Redna-36-2008-02-28.sp69">

               <speaker>PODPREDSEDNIK SAŠO PEČE:</speaker>

               <p>Hvala lepa. Replika. Kolega Ljubeljšek, beseda je vaša.</p>
            </sp>
            <sp xml:id="SDZ4-Redna-36-2008-02-28.sp70">

               <speaker>MITJA LJUBELJŠEK:</speaker>

               <p>Hvala lepa. Verjetno me kolegica Tavš Žgajnerjeva ni dobro poslušala, ampak je samo
               določene stvari ven potegnila, kar njej odgovarja. Govoril sem, da je osnovni namen,
               da se legalizira sivi trg zasebnega varovanja, da je to osnovni namen in da je teh
               otrok po podatkih, ki jih imam jaz, cca 10.000 od 32.000 otrok, ki niso v vrtcih. In
               sem govoril o tem, da ostalih 22.000 je pa verjetno v domačem varovanju. O tem sem
               govoril in se osredotočam na tistih 10.000, ki so na sivem trgu, da se to legalizira,
               da se za te varuhe postavijo pogoji in ti pogoji so zapisani zelo dobro in ostro
               zapisani, morate prebrati večkrat, da boste razumeli. In govoril sem o tem, da je
               zasebno varovanje nek servis, ki ga starši uporabijo takrat, ko ni druge možnosti,
               ali pa se odloči za daljši čas. O tem sem govoril. In sem govoril tudi o tem, da kjer
               ni vrtcev na podeželju, da se s tem zasebnim varovanjem lahko rešuje varovanje teh
               otrok. O tem govorim. Bodimo življenjski, ne teoretizirajmo, ne vključujmo vseskozi
               nekih strok. Jaz sem tudi poslušal stroko, ki to podpira. In vedno govorim o tem, da
               se stroka ne bo nikoli poenotila. In je prav, da se ne poenoti, da se vedno
               konfrontira. In rešitve, ki so v tej noveli, stroka podpira. Vaša stroka pa verjetno
               ne. O tem govorim. Treba je gledati na ta problem življenjsko, ne pa teoretično in ne
               vem kako visoko strokovno. To je življenjski problem, ki ga imajo starši.</p>
            </sp>
            <sp xml:id="SDZ4-Redna-36-2008-02-28.sp71">

               <speaker>PODPREDSEDNIK SAŠO PEČE:</speaker>

               <p>Hvala lepa. Verjetno bi bilo bolj prav, če stroka ne bi bila "vaša" in "naša" stroka,
               ampak da bi bila stroka nad politiko. Nadaljujemo z razpravo. Besedo ima poslanec
               Josip Bajc. Izvolite.</p>
            </sp>
            <sp xml:id="SDZ4-Redna-36-2008-02-28.sp72">

               <speaker>JOSIP BAJC:</speaker>

               <p>Gospod podpredsednik, hvala lepa. Spoštovani gospod minister s sodelavkama! Za uvod
               naj komentiram medklic ene od kolegic, ki je rekla, "nori ste". Verjetno je mislila,
               da smo nori tisti, ki zagovarjamo vsebino 9. člena obravnavanega zakona. Jaz sem pa
               prepričan, da moja pokojna mama ni bila nora, ker nas je pet rodila, ki nas je
               vzgojila, ki nas je uspešno varovala, z osnovnošolsko izobrazbo, v najemniški hiši,
               ki je imela samo dve sobi. Govorim o kriterijih, ki so bistveno drugačni od tistih,
               ki so opredeljeni v 9. členu.</p>
               <p>Sedaj pa k vsebini tega člena in amandmajev k temu členu. Po moje je napačna
               domneva, ko sta vsaj dve kolegici, če ne tri, zagovarjale in utemeljevale
               neupravičenost tega člena, da so vrtci ustanovljeni zato, da vzgajajo in varujejo.
               Da, tudi zato, ampak ne samo zato. Mislim, da je osnovna naloga, pod narekovaji,
               staršev, da vzgajajo, vrtci so pa lahko za pomoč pri vzgoji in varovanju. Pridejo pa
               starši tudi v situacijo, ko rabijo še kaj drugega oziroma ne rabijo te vsebine, ki se
               ji reče vzgoja in varovanje, pač pa rabijo samo varovanje. In rešitev - tu bi pa
               mogoče še enkrat prebral, ker govorimo o vsem drugem, vsaj nekateri. V 9. členu že v
               prvem stavku prvega odstavka piše: "Fizična oseba lahko opravlja dejavnost varstva
               predšolskih otrok, ki ne vključuje izvajanja veljavnega programa." Ja, vemo pa, kdo
               izvaja programe - programe izvajajo javni vrtci, ki so ustanovljeni za izvajanje teh
               programov. Ta določba, ki pa govori o varstvu, je pa dejansko tam, kjer starši, ali
               tako, kot so nekateri kolegi rekli, nimajo možnosti, da vključijo otroka v
               vzgojno-varstveno organizacijo, ki izvaja tudi ta javni program vzgoje in
               izobraževanja, ampak rabijo bodisi občasno bodisi tudi celodnevno, predvsem, recimo,
               v popoldanskem času mame na podeželju, ko delajo v tovarnah, v dvoizmenskem ali pa
               celo nekatere, žal, tudi še danes, v tretjem tisočletju, v troizmenskem delu, ko
               potrebujejo neko varovanje svojega otroka. Dopoldan ga bo mama varovala in vzgajala,
               popoldne pa mora tega otroka nekam dati. Vsi pa nimamo ali nimajo babic in dedkov, ki
               so v pokoju in ki lahko opravljajo varovanje in pomagajo staršem tudi pri vzgoji. In
               zaradi tega jaz mislim, da je tak način iskanja rešitve za takšne starše, za take
               primere. Mislim, da je kolega Ljubeljšek rekel, da je teh verjetno, jaz sicer s temi
               številkami ne razpolagam; da je takih otrok 10 tisoč. Pa tudi če jih je samo 5 in če
               bomo na tak način zadeve uredili, hvala bogu, da jih lahko uredimo in legaliziramo
               tisto, kar je že na sivemu trgu. Ne razumem pa tak a front nasprotovanja. Jaz poznam,
               sicer moji otroci ne, ampak otroci mojih prijateljev, ki pavzirajo eno leto, ki
               opravljajo tako storitev v Londonu za eno leto. Tako imenovani, mislim, da so
               nekateri uporabili izraz "baby-sitter". In od nekoga zahtevati, ki bo mojega vnuka
               preoblekel, da mu svežo oblekico, ki jo je moj sin ali moja hčerka prinesla tja in še
               sok, in neki recept, recimo, da tak čaj spije, ker ima celiakijo, recimo, pa ne sme
               škroba. To bom jaz povedal temu kamor bom pripeljal svojega vnuka, ali sin svojega
               otroka. In zahtevati zdaj od takšnega človeka, da bo preoblekel plenice, da mu bo dal
               tisto, kar mu je starš naročil, da mu da, da ima kurikulum in ne vem kakšno
               izobrazbo, jaz mislim, da je zadosten kriterij, če varovanje, ne pa vzgaja. Osnovna
               naloga staršev je, da vzgajajo. Zahtevate, da ima višjo ali celo visokošolsko
               izobrazbo. Nenazadnje tudi minimalni kriteriji glede prostorov. Jaz sem prej rekel,
               da nas je mama vzgojila in obvarovala v najemniški hiši, ki je imela samo tri bivalne
               prostore, pet otrok in še enega polbrata, ki je žal tudi že umrl, in ata in mama smo
               bili v taki hiši. Zaradi tega govoriti, da v tem 9. členu ni nobenih kriterijev. Več
               kot zadosti kriterijev je za opravljanje varovanja. Zdaj pa, ker so nekateri
               poudarjali, pa vrtci in ne vem kaj vse. Vrtci so zveličavni. Mogoče za nekoga.
               Premalo pa mislim, da smo vsi v razpravi poudarjali vlogo staršev. In tudi v tem
               konkretnem primeru. Starši se bodo odločali, ker bodo vedeli, ne vem, mogoče bo, če
               nič drugega, ker smo rekli tukaj v eni določbi, da je to na podlagi gospodarskih
               družb, se pravi register. Ampak veste, na vaseh ne rabimo registrov, ker točno vemo,
               katera od sosed ali pa v sosednji vasi ima registrirano to dejavnost. Prej sem
               komentiral, da je v 9. členu zapisano, da bo registrirana lahko na podlagi zakona o
               gospodarskih družbah ta dejavnost in varovanje. In tukaj kolega Ljubeljšek, kot ste
               zdaj omenili, ima registrirano in ravno je tudi minister omenil, da so bile pobude
               prav s tega razloga, da se zadeve legalizirajo, ki že obstajajo na terenu, da se
               spravijo v neko zakonsko osnovo.</p>
               <p>Glede na to, da so pa nekateri kolegi in kolegice rekli, da bi bilo dobro, da
               odpremo ta člen in morda tudi najdemo še boljšo rešitev, kot je trenutno zapisana v
               9. členu, bom jaz podprl prvi amandma k temu členu poslanske skupine LDS, ki govori,
               da ta varuh lahko varuje največ šest otrok, ker bolj poenostavimo, kot je
               zakomplicirano v četrtem amandmaju, ki smo ga podpisali ali pa sopodpisali poslanci
               poslanskih skupin koalicije in s tem damo eventualno tudi možnost, da morda kakšno
               zadevo tudi v tem 9. členu in pristojnosti tega varuha otrok tudi popravimo v
               nadaljnji obravnavi. Hvala.</p>
            </sp>
            <sp xml:id="SDZ4-Redna-36-2008-02-28.sp73">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi pa vabim poslanca Dušana Kumra. Izvolite.</p>
            </sp>
            <sp xml:id="SDZ4-Redna-36-2008-02-28.sp74">

               <speaker>DUŠAN KUMER:</speaker>

               <p>Hvala lepa za besedo. Moram odkrito priznati, da danes se res nisem imel namena
               oglasiti. Ampak sem našel čas in sem sedel tukaj v dvorani in sem poslušal dve uri to
               diskusijo in ne moram se ugrizniti v jezik in moram ene stvari povedati in nekatere
               tudi demantirati, ker je bilo izrečenih vsaj po mojem mnenju - govoril bom o svojih
               stališčih in ne nazadnje o svojih izkušnjah. Jaz imam tako skupino otrok doma, o
               kateri govori predlagani amandma LDS-a, to je šest otrok. 25 let sem vsako jutro
               hodil v vrtec v Ljubljani, tako verjemite, da nekaj izkušenj imam, zato bom nekatere
               stvari tudi v zvezi s tem skušal povedati.</p>
               <p>Jaz upam, da intenca in moram reči, da diskusija predvsem koalicijskih poslancev je
               zelo bila barvita, različna glede razumevanja tega 9. člena. In jaz upam in upam, da
               minister, pa kdo drugi še v ministrstvu, deli z menoj skepso, da se bojim, da se ne
               bo na nek način zavrla strategija države, to je ministrstva, da zagotovi veliki
               večini ali pa vsej večini otrok v Sloveniji, da imajo možnost predšolski čas
               preživeti v vrtcu. Da ta možnost obstaja, da ta alternativa, kot so nekateri zdaj
               govorili, ki bo prišla skozi 9. člen, to zakonsko dikcijo, ne bo imela za posledico,
               da se več ne bo vlagalo sredstev v odpiranje novih prostih, da o tem ne govorim,
               ampak da bo to postala ena alternativa. Upam, da ne in da tukaj drži stališče, ki ga
               je povedal minister, da gre na nek način za intenco Računskega sodišča, da se stvar,
               pa nekateri ste govorili, legalizira, naredi pregled. Čeprav moram reči, da je sam
               predlog zakona in tudi ta 9. člen v nekem popolnem nasprotju. Na eni strani je
               strategija zastonj vrtec, starši ne bodo plačevali vzgoje, na drugi strani pa
               odpiramo to alternativo, kjer je celotno breme na starših. Ampak to je vaš problem in
               vi si ta problem razčistite. Zame je to kontradiktorna strategija, ki je na ta način
               opredeljena.</p>
               <p>Ampak sedaj grem na tisto, na kar sem se pa predvsem skušal oglasiti. To je pa v
               zaščito sedanjih vzgojno varstvenih zavodov. Ne prenesem in energično zavračam vse
               negativne, ne rečem, da so lahko prakse in izkušnje različne, ampak toliko
               negativnega o dosedanjem delu v preteklosti vzgojno-varstvenih zavodov in ljudi, ki
               delajo v teh zavodih, pa nisem slišal in jih energično zavrača. Vsak ima lahko svojo
               konkretno izkušnjo in sedaj bom jaz svojo povedal, sem rekel 25 let. Zame ni bila
               obremenitev, da so moji otroci zbolevali v vrtcu - tu pa tam ja - zaradi tega, ker so
               živeli v večjih skupinah in ker so bili v vrtcu, niso bili pri babici ali niso bili
               doma. Nikoli se v zvezi s tem nisem spraševal in tudi tega problema velikega ni bilo.
               Ampak na eno drugo stvar vas bom opozoril. Danes, ko vprašate, in tisti, ki imate
               starejše otroke in so bili v vrtcu, jih vprašajte, kako se spominjajo svojih, da
               sedaj uporabim besedo za nazaj, tovarišic, ampak šlo je za varuhinje in za
               vzgojiteljice. V prvi triletki se bodo spomnili varuhinje, ampak kasneje se bodo pa
               spomnili še samo vzgojiteljice, čeprav je vsako jutro v vrtcu sprejela otroka
               varuhinja. Kaj to pomeni? Da vsi tiste, ki govorite, da ni potrebna vzgoja, tudi po
               9. členu pri varuhu, da otroci lahko do šole preživijo brez tega vzgojnega momenta,
               se globoko motite za socialnost otroka. Še kako je pomembna ta vzgojna komponenta, ki
               jo dobi skozi organizirano varstvo v vrtcu. Zame varovanje, "baby-sitterstvo", ni
               alternativa temu vzgojno-varstvenemu zavodu in preprosto ne more biti. Tisti, ki na
               ta način diskutirate, diskutirate na način, kot je dobro varovan avtomobil v neki
               garažni hiši. Tako se obnašate do otrok. Zapeljem tja in nekdo varuje v tej garažni
               hiši moj avto, da bom naslednji dan imel še vedno celega. Ne bom se pa spraševal, kaj
               se na avtomobilu drugega dogaja. Tako da te stvari energično zavračam.</p>
               <p>Zavračam tudi, kar je bilo predvsem s strani poslanke in poslanca NSi povedano o tej
               socialnosti in asocialnosti. Lepo vas prosim, na podlagi katerih kriterijev, raziskav
               in ne vem česa še lahko ugotavljate in trdite, da so otroci, ki so doma pri babicah
               ali starših, bolj socialni kot tisti, ki so vzgojno-varstvenih ustanovah. Lepo vas
               prosim, kje ste pa to prebrali? Kje ste pa to slišali? In upam, da bo vsaj državna
               sekretarka ali pa tisti, ki se s tem ukvarja, vzel v zaščito vse vzgojiteljice in
               varuhinje v vzgojno-varstvenih zavodih, da vzgajajo socialne otroke v to družbo in da
               se pri tem maksimalno trudijo. /Oglašanje v dvorani./ Lepo prosim, da me ne
               prekinjaš, ker sem sledil razpravi in je tako bilo tudi rečeno. In tudi to zavračam.</p>
               <p>In še čisto na koncu, tisto, kar sem rekel na začetku, še enkrat. Rad bi na nek
               način imel odgovor, kako minister ali ministrstvo gleda na kontradiktornost te
               strategije - da tisti, ki se bodo svobodno odločili za varuha, tako imenovanega
               varuha, bodo imeli seveda celotno breme na sebi. Na drugi strani ta isti zakon
               prinaša, da se v bodoče od ne vem, katerega meseca ali leta naprej gre na brezplačno
               varstvo v vzgojno-varstvenih ustanovah. To je po mojem strategija, ki ima neke
               kontradiktornosti. In če že, potem, po moje, če bomo pustili člen odprt in bomo
               izostrili nekatere kriterije za tega varuha, bo lahko v prihodnosti tudi to varstvo,
               če bo imelo vzgojni moment, vzgojni program, tudi minimalnega, lahko tudi od države
               financirano. In takrat bomo imeli ta pregled, o katerem vi govorite, da bi ga radi
               imeli. Operirate s številkami 10 tisoč pa 22 tisoč in tako dalje. Jaz ne vem, koliko
               je teh ljudi, ki se s tem ukvarjajo na črno, ampak nekateri očitno te podatke imate.</p>
               <p>Še enkrat, apeliram na ministra, da intence tega zakona ne bi imele za posledico, da
               država in občine ne bi več vlagale v odpiranje mest za otroke, kajti strategija te
               Vlade in bodočih vlad je dvig natalitete, če se ne motim.</p>
            </sp>
            <sp xml:id="SDZ4-Redna-36-2008-02-28.sp75">

               <speaker>PODPREDSEDNIK SAŠO PEČE:</speaker>

               <p>Hvala lepa. V razpravo se vključuje minister. Minister Zver, beseda je vaša.</p>
            </sp>
            <sp xml:id="SDZ4-Redna-36-2008-02-28.sp76">

               <speaker>DR. MILAN ZVER:</speaker>

               <p>Hvala lepa, gospod podpredsednik. Spoštovani gospod poslanec, želim samo odgovoriti
               na kratko na to vašo dilemo, ki vas tare.</p>
               <p>Varuh kot inštitucija morda niti najbolj po vsebini ne spada v Zakon o vrtcih, ampak
               je to edina priložnost, da jo tudi urejamo, zato, ker se tako ali drugače dotika. To
               pomeni, varuh kot institucija nima nobene ali pa neke vsebinske zveze s kurikulumom
               predšolske vzgoje. Zato ni nobena alternativa dejansko. Vzgoja in izobraževanje na
               področju, v vrtcih pač poteka, so jasni programi, celodnevni, poldnevni, skrajšani,
               tudi tukaj ste mešali nekatere stvari v razpravi, ampak vendarle. Varuh pač pomeni,
               da lahko starši za določen čas kdaj pa kdaj najamejo nekoga, ki ima celo licenco,
               certifikat, ki je tako ali drugače registriran za neko krajše časovno obdobje, da
               varuje otroke. To je vse. Ampak, Računsko sodišče in pa drugi organi državni so nas
               opozarjali, da je veliko sivega trga na tem področju in da je to področje treba
               urediti. Jaz ne vem, zakaj povezujete s predšolsko vzgojo to inštitucijo, ki je pa
               nujna in tudi strokovni organi so nas opozarjali, da moramo to zadevo urediti in jo
               urejamo v tem vrtcu.</p>
               <p>Rekli ste, kontradiktornost, zastonj vrtci, zdaj pa to plačevanje. Cilj je zastonj,
               cilj verjetno nas vseh skupaj so zastonj vrtci oziroma brezplačni vrtci za starše je
               bolj pravilno, nekoč v prihodnosti. Ampak, ko bo država uspela zagotoviti neke dovolj
               dobre, gmotne materialne pogoje, bo tudi ta cilj uresničljiv. Sedaj pa smo, moramo
               izhajati iz tistega, kar imamo. In zato smo naredili en postopen način
               razbremenjevanja staršev od leta 10, 12 do 14, kjer bodo samo še polovično udeleženi
               glede na sedanjo obremenitev. In s tem bomo dosegli, da bodo starši v Sloveniji
               približno enako obremenjeni finančno, stroškovno, kot so starši po drugih državah
               zahodne Evrope, kjer imajo predšolsko vzgojo nekoliko bolje urejeno. Tukaj smo
               Slovenci seveda, lahko rečemo še boljše kot evropskega povprečja, ampak vendarle
               starše smo močno bremenili, zlasti za nekatere socialne sloje.</p>
               <p>Torej, kdo pa naj izvaja nadzor? Seveda bodo prvi nadzor nad varuhom starši, pa tudi
               šolska in delovna inšpekcija. Ker če se bo kdaj kasneje izkazalo, da je potreben tudi
               nadzor nad tovrstno dejavnostjo, bodo pač pristojne službe to opravile. Vendar, še
               enkrat opozarjam - ne mešati stvari. Eno so zasebni vzgojitelj in vzgojnovarstvene
               družbine, redne oblike, potem pa imamo celodnevno varovanje, poldnevno varovanje,
               krajše programe, to je ena stvar. Drugo pa je varuh.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp77">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Odpiram nov krog za prijavo k razpravi. Izvolite.</p>
               <p>Besedo ima poslanka Majda Potrata. Izvolite.</p>
            </sp>
            <sp xml:id="SDZ4-Redna-36-2008-02-28.sp78">

               <speaker>MAG. MAJDA POTRATA:</speaker>

               <p>Hvala lepa.</p>
               <p>Gospod minister, zelo sem vesela, da ste se vključili v razpravo, da ste v bistvu
               pritrdili, da imamo Socialni demokrati prav, ko menimo, da ta člen ne sodi v zakon.
               Me pa niste prepričali s svojo razlago "varuha predšolskih otrok". Tako, kot ga vi
               razlagate, to ni samostojni podjetnik s stalno dejavnostjo, ampak je tisto, kar dela
               že zdaj v okviru študentskega servisa služba, ki zagotavlja to, da lahko pride nekdo
               občasno varovati otroka na dom staršev otroka. Mi pa govorimo o varuhu otrok na domu.
               V svojem domu ali v najetih prostorih to opravlja. Tako, da gospod minister, hvala za
               poskus, ampak prepričljivo pa niste odgovorili na vprašanje, ki vam ga je zastavil
               moj kolega.</p>
               <p>Hvala.</p>
            </sp>
            <sp xml:id="SDZ4-Redna-36-2008-02-28.sp79">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Gospa Marika, žal vam besede ne morem dati, ker niste predhodno prijavili časa k
               razpravi. In jaz se poslovnika moram držati, kajti - če bom popustil vam, bom moral
               popustiti vsem 90-im poslancem. Tako, da žal, napaka je bila izključno vaša.</p>
               <p>Besedo ima poslanec Mitja Slavinec.</p>
            </sp>
            <sp xml:id="SDZ4-Redna-36-2008-02-28.sp80">

               <speaker>DR. MITJA SLAVINEC:</speaker>

               <p>Hvala lepa.</p>
               <p>Spoštovani gospod minister, samo ena stvar me zanima. Iz dikcije zakona, namreč
               nikjer ne izhaja to, kar ste vi v obrazložitvi sedaj povedali. Da bo šlo pri varuhu
               za občasno varovanje, kajti iz tako zapisanega člena ni nobenih omejitev, da se to ne
               bo dogajalo vsak dan, cel dan, da ne bodo varuhi otrok varovali, nadomestili
               varovanja in predšolske vzgoje v vrtcih. Jaz bi bil vesel, v kolikor je to, kar ste
               vi sedaj v obrazložitvi povedali, dejansko res, ampak žal v tem zakonu ni nobenih
               vzvodov, ni nobenih garancij, da se ne bo zgodilo to, na kar smo že ves čas
               opozarjali, da bodo varuhi v bistvu nadomeščali vrtce in tako je tudi potekala
               razprava, tako je potekala tudi razprava poslancev iz koalicije, saj nenazadnje je
               moj soimenjak kolega Mitja tudi rekel, da ko so bile težave v vrtcih je otroka, vnuka
               dal v varovanje in to eno leto in pol, smatram, da za cel dan in to je zadeva, na
               katero smo opozarjali že prej, da ni dorečena in sedaj tudi vidimo, da lahko slišimo
               različna tolmačenja. Hvala lepa.</p>
            </sp>
            <sp xml:id="SDZ4-Redna-36-2008-02-28.sp81">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Josipa Bajca. Izvolite.</p>
            </sp>
            <sp xml:id="SDZ4-Redna-36-2008-02-28.sp82">

               <speaker>JOSIP BAJC:</speaker>

               <p>Hvala, gospod podpredsednik, še enkrat. Jaz upam, da kolega Kumra nisem napačno
               razumel, ko je govoril kdo je sposoben in kdo ni sposoben vzgajati in varovati. Jaz
               upam, da tukaj ni mislil, da so edino vrtci in šole tiste, ki so sposobne vzgajati in
               varovati. Spomnim se obdobja celodnevnih šol in podobnega, ko smo zjutraj otroke
               peljali ob 6. uri, pa zvečer jih dobili iz šole domov. Tako, da vloga starša je bila
               samo, da ga je zjutraj oblekel, pa zvečer spravil spat. Upam, da takšni časi se ne
               bodo ponovili s kakršnimikoli utemeljitvami.</p>
               <p>Drugo kar bi rad razpravljal, jaz se strinjam, kolega Dušan je imel 6 otrok, bival
               je v Ljubljani in jih je lahko vsako jutro vozil v vrtec z vsemi tistimi, bom rekel v
               navednicah, privilegiji katere imajo, ampak vem, da so kraji, ko so 20, 30 kilometrov
               oddaljeni vrtci in starši tudi v službah in bi rabili občasno, bom rekel, ali
               trajnejše tudi varovanje, pripravljeni so jih pa sami vzgajati in mislim, da ga ni
               starša, ki ni pripravljen vzgajati svojih otrok.</p>
               <p>In tretje, kar bi rad rekel, še enkrat ponavljam, nikakor, tudi jaz osebno smatram,
               da ta določba 9. člena in vsebina tega člena ni nobena alternativa vrtcem, saj govori
               samo o varstvu otrok in ne vključuje izvajanja javno veljavnega programa.</p>
               <p>Še enkrat pravim, podprl bom in mislim, da bomo tudi kolegi poslanci Poslanske
               skupine SLS podprli enega od amandmajev in s tem omogočili eventuelno dopolnitev tudi
               vsebine mogoče tudi v smeri te razprave, ki jo je imel predhodno tudi minister, ko je
               rekel, da verjetno sistemsko ta člen ne paše, ampak v temu trenutku, ker iščemo neko
               rešitev in je zadeva tudi lahko primerljiva, ker tudi vrtci ne samo vzgajajo, ampak
               tudi v navednicah varujejo vsaj za tisti čas, ko so otroci vključeni v vrtec, da je
               ta rešitev tudi možna, mogoče z manjšimi popravki. Hvala.</p>
            </sp>
            <sp xml:id="SDZ4-Redna-36-2008-02-28.sp83">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanca Mihaela Prevca.</p>
            </sp>
            <sp xml:id="SDZ4-Redna-36-2008-02-28.sp84">

               <speaker>MIHAEL PREVC:</speaker>

               <p>Hvala lepa za besedo. Spoštovani gospod minister, sodelavci, spoštovane kolegice in
               kolegi! Ko sem se prvič srečal oziroma ko smo prvič se soočili s to novelo zakona in
               pa nenazadnje s tem 9. členom, o katerem že kar nekaj časa razpravljamo, se mi je
               pravzaprav zdel povsem samoumeven. Kajti ta 9. člen, to kar je bilo danes že večkrat
               povedano, pravzaprav legalizira neko obstoječe stanje. Zato že na samem odboru, kjer
               je bilo seveda neverjetno veliko interpretacije okrog tega 9. člena, mi pravzaprav to
               ni bilo povsem jasno in tudi danes že več kot dve uri, tri ure pravzaprav se okrog
               tega nekako že zapletamo. Veliko je bilo že povedanega okoli tega in sam bi težko še
               kaj novega odkril. Vendarle bi mogoče povzel tisto, kar je že moj predgovornik,
               gospod Bajc rekel in tudi minister je nekajkrat poudaril, da to ni neka alternativa
               obstoječim vrtcem. Jasno je, ko govorimo o vzgoji, o vrtčevski vzgoji, je to povsem
               nekaj drugega kot tisto, kar pravzaprav določa ta 9. člen, ko govori o tem varuhu. In
               nikakršne nevarnosti ni, to kar je nekje poudaril pred mano kolega Kumer, da bodo
               zdaj občine izkoriščale pač na osnovi te novele zakona pa se ne bodo trudile v tem
               smislu, da bi šle v smer čim večje vključitve otrok v vrtce. Absolutno ne. Še vedno
               sem prepričan, tako intenca ministrstva, kot tudi intenca občin, da seveda naredimo
               vse, da čim več otrok, predvsem v tisti višji starostni skupini, da se jih čim več
               vključi v vrtce.</p>
               <p>Seveda, lahko je to o čim večji vključitvi otrok v vrtce govoriti nekje v centru,
               nekje v Ljubljani, nekje v večjih središčih. Težje pa je to na periferiji.
               Nenazadnje, če se ozrem nekje v moj domači kraj, tudi sam že, s to razliko, da jih še
               vedno vozim v vrtec, to se pravi že več kot dvajset let in sem nenazadnje z vrtci pa
               z vzgojo v vrtcih pa z varovanjem otrok v vrtcih izredno zadovoljen. Seveda druge
               možnosti pač nisem imel. Imam pa seveda to možnost, da nimam predaleč do vrtca, in
               zato smo to zadevo lahko izvajali. Naš kraj, naša občina je pač znana po tem, da so
               vasi zelo razpršene, razpršeni kraji, tudi po 30 kilometrov so nekateri oddaljeni od
               prvega vrtca, in je seveda takšna ureditev, kot jo določa ta zakon, prav za takšne
               starše še kako primerna. Zato mi res ni jasno, da v trenutku, ko vendarle Vlada,
               ministrstvo ponudi neko dodatno možnost, ne alternativo, ampak pravzaprav neko
               ureditev obstoječega stanja, da je zaradi tega treba dvigniti toliko prahu in da se
               ob neki taki določbi lahko zgodi toliko različnih interpretacij, toliko različnih
               razmišljanj in nenazadnje toliko nezaupanja, kot smo ga pravzaprav slišali danes v
               tej dvorani. Hvala lepa.</p>
            </sp>
            <sp xml:id="SDZ4-Redna-36-2008-02-28.sp85">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. K besedi vabim poslanca Mirana Jeriča. Izvolite.</p>
            </sp>
            <sp xml:id="SDZ4-Redna-36-2008-02-28.sp86">

               <speaker>MIRAN JERIČ:</speaker>

               <p>Hvala za besedo. Spoštovani gospod podpredsednik, predstavniki Vlade, spoštovane
               poslanke in poslanci! Sam se z razlago tega 9. člena oziroma varuha otrok, ki jo je
               podal minister za šolstvo in šport, strinjam, vendar je bilo v razpravi prej rečeno
               marsikaj drugega.</p>
               <p>Tisto, česar je mene strah, če govorimo konkretno o tem členu, je to, da to
               področje, ki ni urejeno in ga je treba urediti tudi na podlagi revizijskega mnenja
               Računskega sodišča, urejamo na napačen način in ne v pravem času. Česa se bojim? Ko
               bomo začeli to področje urejati, na nek način sivo ekonomijo na tem področju
               predšolske vzgoje oziroma varstva otrok, se bojim tega, da tisti, ki zdaj to dobro
               počnejo, ki varujejo otroke svojih prijateljev, družinskih in drugih, tega ne bodo
               želeli na ta način legalizirati, kot ste vi zapisali v zakon. In kaj se bo zgodilo -
               zgodil se bo še večji pritisk na mrežo javnih vrtcev. Trdno sem prepričan, da se bo
               to zgodilo.</p>
               <p>Tisto, česar se pa bojim, kar tako odpirati to področje in na nek način uvajati neko
               zasebno varovanje otrok, prehitro, po mojem imamo slabe izkušnje na področju kakšnega
               drugega zasebnega varovanja. Bojim se, da nas prehitre odločitve, prehitre rešitve na
               tem področju ne bi pripeljale na pota, ki si jih vsi skupaj ne želimo. Tisto, česar
               se bojim, minister, ko poslušam to razpravo, da delamo sistem predšolske vzgoje in
               varstva na podlagi osebnih izkušenj, na podlagi mnenja Računskega sodišča in tako
               naprej. Mislim, da mora tu stroka povedati, na kakšen način bomo organizirali to
               področje. Kar se tiče Računskega sodišča, vemo, da je najvišji skrbnik porabe
               proračunskega denarja. In Računsko sodišče vas je, gospod minister, opozorilo na to,
               da to področje, o katerem smo prej govorili, ni urejeno in ga je potrebno na nek
               način urediti, predvsem vas je pa opozorilo, da v Sloveniji starši plačujejo
               nenormalno velik prispevek za varstvo in vzgojo teh otrok.</p>
               <p>Zdaj pa, če se malo spustim tudi na svoje čisto lokalno področje. Sam verjamem, da
               ima vrtec kratkoročno in dolgoročno pomembno vlogo v otrokovem razvoju in
               izobraževanju in to iz okolja, iz katerega prihajam, iz občine Hrastnik vam lahko
               zagotavljam, da tudi z dejanji dokazujemo, predvsem pa z denarjem, ki ga namenjamo za
               varstvo in vzgojo predšolskih otrok. Mi približno 15% primerne porabe dajemo za
               predšolsko vzgojo in varstvo, 15%. 83% otrok imamo v drugi starostni kategoriji že
               zdaj vključenih v sistem javnega varstva, imamo edino v Zasavju razvojni oddelek, v
               katerega so vključeni otroci s posebnimi potrebami, za kar je potrebno zagotoviti
               tudi znatna finančna sredstva. Tisto kar mene moti v tej zgodbi je, da država tukaj
               ne prevzema svoje odgovornosti tudi z rešitvami, ki so v tem zakonu, so te rešitve
               premajhne.</p>
               <p>Jaz vam bom povedal en konkreten primer kar se tiče mreže varstva otrok v naši
               občini. Mi smo se lotili neke investicije v sodelovanju z Ministrstvom za šolstvo in
               šport v okviru praznovanja 100-letnice organiziranju vzgoje in varstva otrok v občin
               Hrastnik, vse smo se dogovorili. Ko smo mi eno enoto vrtca kompletno obnovili in ko
               bi morala država zagotoviti samo tisti delež, ki nam gre po Zakonu o financiranju
               občin, te države ni bilo nikjer, od lanskega junija do danes vas čakamo, da boste
               zagotovili denar, za katerega smo se dogovorili. Če na tak način mislite suportirati
               širitev mreže javnih zavodov na tem področju, potem jaz ne vem kaj delate. Tisto kar
               bi želel poudariti, da jaz se strinjam, da zagotovimo večjo vključenost otrok tudi do
               90%, že prej sem povedal, da v Hrastniku to počnemo, da smo že sedaj na 83% in jaz
               verjamem, da bomo v prihodnjih letih zagotovili to mrežo tako široko, da bo čez 90%
               hrastniških otrok vključeno v organizirano varstvo in vzgojo, ampak ne na račun
               strokovnosti in kakovosti, tega pa mislim, da ne smemo dovoliti in te rešitve, ki so
               v zakonu, vsaj nekatere, gredo, bom rekel, na račun tako strokovnosti kot tudi
               kakovosti.</p>
               <p>Samo dva podatka vam bom povedal za okolja iz katerih prihajam, pri tej vključenosti
               otrok 83%. Približno 20 do 25% otrok je brezplačno vključeno v sistem hrastniškega
               varstva oziroma vzgoje, ker je socialna slika v zasavskih dolinah takšna. Do 4.
               plačilnega razreda so približno plačniki starši tam nekje med 60% in 65%. Od četrtega
               plačilnega razreda do osmega je pa ta razlika. Ampak, o tem, ker govorimo, tisto kar
               mene moti, na nek način je treba razbremeniti predvsem starše in tudi lokalne
               skupnosti in zagotoviti večjo vlogo države pri tem. Ne samo na ta način, da
               pripravlja neke spremembe zakonov, ki so zelo na hitro napisani in ki prihajajo v
               predvolilnem času, lahko govorite kar hočete, ampak tako je, ampak predvsem z
               dejanji, to se pravi, da naredi neko resno analizo, jaz verjamem, da jo imate na
               ministrstvu. Ampak, če jo imate, zakaj jo potem tudi poslancem ne daste, da vidimo na
               kakšen način je to znotraj države urejeno? Če je ta resna analiza narejena, potem
               dajte na podlagi tudi te resne analize pripraviti, na kakšen način bomo to mrežo
               širili, da bomo lahko sploh zagotovili večjo vključenost otrok v sistem varstva in
               vzgoje in zagotoviti tudi ustrezna finančna sredstva. Tega do sedaj ni bilo in jaz na
               nek način te rešitve ne morem podpreti. Hvala lepa.</p>
            </sp>
            <sp xml:id="SDZ4-Redna-36-2008-02-28.sp87">

               <speaker>PODPREDSEDNIK SAŠO PEČE:</speaker>

               <p>Hvala lepa. Na podlagi neformalnega pogovora s poslanko Mariko Pozsonec, sprašujem
               ali bi kdo nasprotoval, da ji navkljub poslovniškim določbam dodelimo oziroma damo 5
               minut časa za razpravo. V kolikor temu ne bo noben nasprotoval, pa se še dogovorimo,
               da ostane to naša skrivnost torej med poslanci in med javnostjo, ki nas spremlja,
               namesto onih prvih pet? Gospa Marika, noben ne nasprotuje temu predlogu, pet minut je
               vaših.</p>
            </sp>
            <sp xml:id="SDZ4-Redna-36-2008-02-28.sp88">

               <speaker>MARIA POZSONEC:</speaker>

               <p>Hvala lepa za razumevanje tudi kolegom in vam, gospod podpredsednik. Torej, jaz bi
               tudi rada povedala svoje mnenje o vrtcih v tej dilemi. Vrtec ima program, ki ga
               nadzorujejo, sestavljajo vrhunski strokovnjaki. O varstvu otrok, o tem ne moremo
               govoriti. Vrtec da celostno vzgojo in sicer od estetske do glasbene do likovne vzgoje
               in tudi otrok tam dobi prve temelje o naravi odnosov med ljudmi in vse to pomeni, da
               je javno mrežo vrtcev treba utrditi in omogočiti, da čim več otrok lahko hodi tja,
               ker otroci še zmeraj ne hodijo zaradi tega, ker morajo starši ogromno plačati. Po
               mojem mnenju vzgojitelje bi morala plačati država, za materialne pogoje pa lahko
               prispevajo tudi starši. Vendar vzgojitelje bi morala plačati država. Za moje pojme je
               to tudi žaljivo do njih, saj imajo visokošolsko izobrazbo, in mislim, da bi bila v
               tem rešitev. Vizija ministrstva in vseh nas bi pa morala biti, da otroke, ki so zdaj
               na sivem trgu, spravimo v javne vrtce. Hvala.</p>
            </sp>
            <sp xml:id="SDZ4-Redna-36-2008-02-28.sp89">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Odpiram nov krog prijav k razpravi. Izvolite. Besedo ima
               poslanka Majda Širca. Izvolite.</p>
            </sp>
            <sp xml:id="SDZ4-Redna-36-2008-02-28.sp90">

               <speaker>MAJDA ŠIRCA:</speaker>

               <p>Hvala lepa. Zdaj je že čas, da razložim, zakaj je Poslanska skupina Zares predlagala
               črtanje tega člena, čeprav že toliko ur razpravljate o tem, ampak vendar.</p>
               <p>Mi smo razumeli cilj tega zakona kot tisto možnost, da se utrdi javna mreža in da se
               doseže neke standarde, ki jih celo, kot pravite, od nas pričakuje Evropa. Zato ste
               krajše programe spremenili v nekoliko daljše, zato da bo statistika boljša, oziroma
               ste jih nekako že vcepili v tiste poldnevne programe. In zaradi tega ste tudi uvedli
               druge rešitve, kar je v redu. Javna mreža je dobra, in če bo še boljša, toliko bolje.
               Ampak vse to, kar predlagate tudi s tem členom, se pravi, z uvedbo zasebnega
               varovanja, se oddaljuje od cilja, ki ga zastopate, vzgojno-varstvenih ustanov,
               vzgojno-varstvene mreže, ki ni isto kot varovanje. Tu smo si povsem na drugih koncih.
               In mi menimo, zato smo tudi to predlagali kot črtanje, da se lahko uredi drugače. Na
               primer, tudi Zakon o zakonski zvezi in družinskih prejemkih ne uvaja ali rešuje
               vprašanja varovanja gospodinjstva z gospodinjskimi pomočnicami, recimo. Ne, ker ne
               rabi, ker so drugi zakoni, so druge oblike in druge rešitve. In tako bi se lahko tudi
               varovanje, ki se pa tu, in to je boleče, nekako pripelje v tisto mrežo in v tiste
               rešitve, ki jih že Zakon o financiranju vzgoje in izobraževanja omogoča. Mi imamo
               krajše programe, gospod Bajc, saj tudi v demografsko ogroženih okoljih imajo
               prednost, možnost ustanovitve krajših programov znotraj sedanjih. Pa jih niso. Niso
               jih ustanavljali, in tudi številnih drugih, mislim, da je štirinajst oblik možnega,
               tudi zasebnega vzgojno-varstvenega delovanja s koncesijami in z drugimi oblikami se
               niso, niso zaživele. Zakaj? Ker so zahtevne. Ker so drage. Ker vključujejo vzgojo, ki
               pa ima določene pogoje, ki jih varuh ne bo potreboval, ker bo samo varoval, ne pa
               tudi določene programe izvajal. Ampak v redu. Tudi to je potrebno. Živimo v
               kapitalizmu. Tisti, ki bo lahko plačal, bo to naredil in bo to tudi dobil, registri
               bodo obstajali in tako naprej.</p>
               <p>Tisto, kar nas je vodilo pri umiku te rešitve iz tega zakona je to, da ne sledi
               zakonu, mislim vrtce, principu vzgojno-varstvenega izobraževanja, vzgojno-varstvenega
               izobraževanja, ki ima določene kriterije in ki ga lahko kot zasebno varovanje seveda
               vidimo drugje. Priznam pa, da me je znotraj burne, dolgotrajne in včasih
               konstruktivne, vse do nastopa gospoda Tanka, obravnave na matičnem odboru zaskrbelo,
               ko pa se je morebiti tudi pri zasebnem varovanju videla možnost, moj kolega je to dal
               kot možnost, da bi se tudi zasebno varovanje lahko financiralo iz državnega
               proračuna. Tukaj imam pa probleme. Dobro, takega amandmaja nimamo, ampak problem pa,
               recimo, tukaj vidim.</p>
               <p>V tem kontekstu, ne, fleksibilnost je v redu. Fleksibilnost je v redu, tudi tista,
               ki jo vidimo in prepoznamo v državah, na primer sami navajate Švedsko, kjer so oblike
               tako rekoč brezplačne. Ampak tu ne gre za varovanje brez programa, tu ne gre za
               tisto, kot je gospod Kumer pravilno rekel, kako parkiram avto pa ne pazim kje in
               kako, ampak parkiran je, gre za vse tisto, kar se lahko ob temu še nudi. To so pa
               drugi programi in zato smo mi črtali. Nismo proti fleksibilnosti, nismo proti temu,
               da se te možnosti razširijo. Ampak zanimivo, zakaj se niso do sedaj, ko pa možnosti
               so. Zaradi tega ker programi so zahtevni, ker pomenijo izobraževalni proces, ne pa
               samo varovanje kot detektivska dejavnost. Hvala.</p>
            </sp>
            <sp xml:id="SDZ4-Redna-36-2008-02-28.sp91">

               <speaker>PODPREDSEDNIK SAŠO PEČE:</speaker>

               <p>Hvala lepa in k besedi vabim poslanca Janeza Drobniča. Izvolite.</p>
            </sp>
            <sp xml:id="SDZ4-Redna-36-2008-02-28.sp92">

               <speaker>MAG. JANEZ DROBNIČ:</speaker>

               <p>Porodilo se je vprašanje. V kateri zakon bi spravili to določbo? V Zakon o
               gospodarskih družbah zagotovo ne, ker gre za sistemski zakon. Zakon o gospodarskih
               združbah določa pravno obliko. Torej subjektiviteto družbe in na to se pravzaprav
               oslanja tudi ta določila. Lahko bi bilo to torej nov zakon. Ali pa da bi spremenili
               naslov tega zakona in dopolnili še Zakon o vrtcih in varuhu, ne vem, na domu ali kaj
               podobnega. Ampak vse, to kar je predlagatelj pripravil, ni nič v nasprotju z
               nomotehničnimi pravili in jaz ne vidim v tem nobenega razloga. Se pa zagotovo ne bi
               strinjal, da bi v kakšen gospodarski predpis to prišlo. To pa ne. Naj bo kar tukaj,
               veste, toliko, da se opredeli.</p>
               <p>Vprašaje je bilo, kaj je to, ali je dopolnilo ali je alternativa. Jasno, iz zakona
               se vidi, zakon o vrtcih in vemo, da je opredeljena javna služba, kako pa je javna
               služba, kaj obsega, dočim ta zadeva, o kateri se pogovarjamo, varuh na domu, pa ni
               javna storitev, ni javna služba. To se da razbrati iz tega predpisa, ni nobenega
               spora. Jaz sem imel vprašanje glede financiranja, to pa lahko ostane odprto. Še
               vedno, zakaj ta oblika se ne financira? To je vprašanje legitimno. Vi ste ga odprli.</p>
               <p>Po drugi strani se pa z vami ne strinjam. Če črtate to določilo, to pomeni, da
               pristajate na ničelne standarde. Tukaj so pa le opredeljeni. Če vi črtate to
               dejavnost ven, ker ta ne spada tukaj notri, se zavzemate za ničelne standarde in
               govorite v nasprotju, kar pravzaprav si prizadevate vi oziroma vaši kolegi na načelni
               ravni. Ali naj potem pustimo, da je stvar odprta, da se še naprej odvija na čisto
               zasebni, na črni ravni, na sivem trgu? Ali smo za to ali je boljše, da uredimo prvo
               stopnjo regulacije, potem pa morda še tudi nadgradimo kaj ali pa morda celo kaj
               odvzamemo? Glede tega, da bi višje standarde postavljali, bodisi prehrane. Oprostite,
               tudi na sedanji ravni ureditve, ki pravzaprav ni ureditev, se to ni pojavilo kot
               problem, morda ob kakšnih reguliranih prehranah je hrana slabša kot pa pri babici ali
               pa kaj podobnega. Ampak ne bi rad na takšen način diskutiral, saj vsi dobro vemo ali
               pa določanje višjih standardov izobraževanja. Mi se moramo vprašati, sedaj dejavnost
               poteka na nereguliranem, opravlja lahko vsak, kot neformalno, na sivem trgu, morda
               brez plačila, brez povračila, kar je dopustno. Ni prepovedano. Morda opravljajo to
               dejavnost tudi osebe, ki nimajo niti osnovne šole. Sedaj se postavljajo bistveno
               višji standardi. Ali je pametno, da postavimo standard visoke izobrazbe ali pa celo,
               da se zahteva status profesorja? Saj bomo samo podražili takšno obliko varstva. Samo
               podražili, ne bo pa nobene dodane vrednosti ali višje kvalitete. Glede tega ni
               subvencij, za to dejavnost ni subvencij in to je tudi ena izmed razlik do javne
               službe, ki se opravlja na tem glavnem področju, da ne bo spet kakšnega napačnega
               razumevanja. To sem jaz razumel iz konteksta zakona, ne pa iz razlage strokovnih
               sodelavcev oziroma predstavnikov Vlade, da gre za dopolnjujočo dejavnost. Gre za
               urejanje, neko regulativo, ki dosedanja neureditev, prosto, ki se odvija, postavi na
               prvo stopnjo regulacijo, vendar je ne postavlja v sistem javne službe. Če pa se bo
               postavilo vprašanje umestitev v javne službe, bi jaz podvomil in bi ne bil za to, da
               se ta način dopolnjujočega postavi v javno službo in se podržavi. Ni nobene potrebe.
               Zakaj ne bi imeli te pestrosti?!</p>
            </sp>
            <sp xml:id="SDZ4-Redna-36-2008-02-28.sp93">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Lahko zaključimo z razpravo v povezavi z 9. členom? Hvala. S tem torej zaključujem
               razpravo v povezavi z 9. členom ter amandmaji.</p>
               <p>V razpravo pa dajem 14. člen ter amandma Poslanske skupine LDS, amandma Poslanske
               skupine nepovezanih poslancev, amandma poslanskih skupin: SDS, NSi, SLS in DeSUS ter
               amandma Poslanske skupine SNS.</p>
               <p>Želi kdo razpravljati. Ne. Potem zaključujem predvideno razpravo.</p>
               <p>V razpravo dajem 16. člen ter amandma, prvič: Poslanske skupine Nepovezanih
               poslancev, drugič: amandma poslanskih skupin SDS, NSi, SLS in DeSUS ter tretjič:
               amandma Poslanske skupine SNS.</p>
               <p>Zaključujem predvideno razpravo.</p>
               <p>Prehajamo na razpravo k 17. členu ter amandma poslanskih skupin, prvič: SDS, NSi,
               SLS in DeSUS ter drugič: amandma Poslanske skupine SNS.</p>
               <p>Tudi zaključujem predvideno razpravo.</p>
               <p>Prehajamo na 31. člen ter amandma poslanskih skupin: SDS, NSi, SLS in DeSUS.</p>
               <p>Tudi... A, se opravičujem.</p>
               <p>Poslanka Jeraj, beseda je vaša. Izvolite.</p>
            </sp>
            <sp xml:id="SDZ4-Redna-36-2008-02-28.sp94">

               <speaker>ALENKA JERAJ:</speaker>

               <p>Hvala lepa.</p>
               <p>Pri zadnjem členu je pa že treba nekaj povedati. Mogoče še nekaj o tej debati, ki
               smo jo imeli.</p>
               <p>Najprej nam nekateri očitate, da smo idealisti, ker mislimo, da se bo kdo
               registriral in plačeval davek, potem da jih bo toliko, da bodo ogrozili prisotnost v
               vrtcih. Del opozicije skrbi, da bi podobno kot pri vrtcih država subvencionirala
               varovanje na domu, druge spet skrbi, da te subvencije ne bo in bomo prišli do
               neenakosti in tudi nekateri govorite o tem, da bomo vzpostavili neenakost. No, ko smo
               se pri nekem drugem zakonu pogovarjali o neenakosti, ko država namenja za določene
               osnovnošolce in dijake 85% subvencijo programov, za druge pa 100%. Nihče ni nič
               slišal o neenakosti, in je bilo vse v redu. Pomembno se nam zdi, da z novelo uvajamo,
               torej, še več od tistega, kar je bil prvotni namen, torej, da se zmanjša
               sofinanciranje deleža staršev za drugega otroka ob sočasnosti. Torej, da je starejši
               otrok še v vrtcu. In 31. člen govori tem, da bomo postopoma to še izboljšali za
               starše, torej jih še bolj razbremenili. Zato smo vložili tak amandma in ga v naši
               poslanski podpiramo.</p>
            </sp>
            <sp xml:id="SDZ4-Redna-36-2008-02-28.sp95">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da vidim, da je več želj po razpravi, odpiram postopek.
               Izvolite prosim.</p>
               <p>Besedo ima poslanka Majda Potrata. Izvolite.</p>
            </sp>
            <sp xml:id="SDZ4-Redna-36-2008-02-28.sp96">

               <speaker>MAG. MAJDA POTRATA:</speaker>

               <p>Hvala. Gospa Jeraj si je vzela previco komentirati različna stališča poslanskih
               skupin in poslancev. Naj k temu samo rečem, da jaz iz vsega tega vidim samo to, kako
               nedomišljene in slabo pripravljene so rešitve, ki smo jim v tem zakonu priča.</p>
               <p>Drugo kar bi rada povedala. Socialni demokrati se k finančnim reševanjem
               participacije plačil staršev nismo vključevali zato, ker v načelu podpiramo težnjo,
               da se plačila staršev zmanjšujejo in je brezplačnost vrtcev temeljni strateški cilj
               Socialnih demokratov. Nespodobno pa je reševati ta problem tako, kot ste ga
               koalicijski poslanci in poslanke reševali, ko ste iz trenutka v trenutek ponujali
               različne rešitve, pri čemer niste premislili nobenih finančnih posledic teh rešitev
               za povečano željo po vpisu otrok v vrtce s prostorske kapacitete in naložili
               odgovornost za zagotavljanje sredstev, proračunskih, drugim. Začelo se je zelo
               populistično, z brezplačnostjo za drugega in tretjega otroka, končujemo pri
               obveznostih tam leta 2014. Čestitam, gospod minister!</p>
            </sp>
            <sp xml:id="SDZ4-Redna-36-2008-02-28.sp97">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim poslanca Boruta Sajovica. Izvolite.</p>
            </sp>
            <sp xml:id="SDZ4-Redna-36-2008-02-28.sp98">

               <speaker>BORUT SAJOVIC:</speaker>

               <p>Hvala lepa, gospod predsedujoči. Moram reči, da načeloma s tem zakonom nimam nobenih
               hudih težav. Zadeve so sicer v redu zamišljene, ljudem bodo všeč, vendar vsak lahko v
               tej zgodbi poje toliko kot ima denarja. Mene moti predvsem ta cilj, da smo vse te
               ključne rešitve preložili v neko drugo obdobje nekih drugih novih prihajajočih Vlad.
               Predvsem se pa bojim tega, da veliko teh finančnih obveznosti prelagamo na lokalne
               skupnosti. To je pa tisto, kar me skrbi. V medijih je bilo zaslediti, bi rekel ocene
               Vlade, koliko naj bi za to dobile občine, več denarja za tistega otroka, ki bo v
               vrtcu zastonj. Moram reči, da tudi podpiram cilj, da tako kot v šolah, naredimo
               brezplačne vrtce, da starši in pa občine ne plačujejo, da pa občina zagotavlja
               materialne pogoje tako kot pri osnovnih šolah. Vendar če pogledam, koliko ste denarja
               namenili, dodatnega denarja za brezplačnega drugega otroka, potem vidim, da enostavna
               ta sredstva, ki jih imate planirane, ne bodo zadostovale, in če jih bo kdo moral
               pokriti, če jih ne bo ministrstvo, starši jih hvala bogu tudi ne bodo, potem jih bomo
               pokrili v lokalnih skupnostih. In pa, zanima me, ste se na ministrstvu že odločili
               koliko več denarja boste dali občinam za dograditev in pa izgradnjo novih vrtcev? Jaz
               zaenkrat v proračunu teh sredstev nisem nikjer videl. S to gradnjo bo treba začeti
               hitro in pa učinkovito. In če vam povem samo par podatkov kaj se ta trenutek dogaja v
               občinah in v vrtcih. S proračunom ste nam dali 2,08% dodatnega denarja, inflacija pa
               je povzročila sledeče. Dobivamo v podpis anekse za podražitev javne razsvetljave in
               pa tokovine, ki je pomemben del stroškov tudi v vrtcih za med 30 in 44%. Plače v
               vrtcih, ki predstavljajo 80% vseh stroškov se bodo dvignile, tam nekje za med 3,5 in
               pa 4%. Nove pogodbe, za dobavitelje hrane se sučejo podražitve tam nekje med 15 in
               25% in pa ogrevanje, ki je pomemben dejavnik v vrtcih, se bo podražilo, recimo
               plinsko ali pa kurilno olje, tam nekje med 11 in 13%. To so pa zadeve, ki mene
               skrbijo. Lahko je reči: "Bomo to naredili zastonj." in to obljubiti. Drugo pa je
               seveda v praksi zagotoviti delovanje takih ustanov, predvsem pa denar. In tukaj bi
               jaz rad odgovore ministra in pa predstavnikov ministrstva. Koliko denarja več
               načrtujete za gradnjo, za dograditev in pa pri financiranju občin, koliko denarja več
               bomo dobili v proračune tudi za ta namen? Drugače osnovno pobudo narediti vrtce vsem
               dostopne in pa čim cenejše, to pa seveda v tej dvorani podpiramo vsi. Samo ena
               razlika je. Nekaj obljubiti, drugo pa je to v praksi tudi narediti.</p>
            </sp>
            <sp xml:id="SDZ4-Redna-36-2008-02-28.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi vabim tudi poslanca Ljuba Germiča. Izvolite.</p>
            </sp>
            <sp xml:id="SDZ4-Redna-36-2008-02-28.sp100">

               <speaker>LJUBO GERMIČ:</speaker>

               <p>Hvala lepa za besedo gospod podpredsednik. Torej zelo pomemben cilj tega zakona,
               kateremu ni možno nasprotovati, je seveda razbremenitev družin plačil za vrtce.
               Seveda, strategija tega zakona je, da bi se razbremenilo tiste družine, ki imajo v
               vrtcih več otrok. Ta cilj je možno pravzaprav predebatirati iz različnih vidikov.
               Sedanje razmere, kje je največji problem, kažejo na to, da seveda lahko ta problem
               vidimo v tem, da imamo stopničasto lestvico uvrščanja staršev v lestvico glede na
               participacijo plačila stroškov vključenih otrok v vrtec. Vprašanje je ali je mogoče
               iskati tudi drugačno rešitev v smislu tega, kar je tukaj predlagano.</p>
               <p>Bilo je že rečeno, da je bila predlagana rešitev v veliki meri nedomišljena. Da je
               imela značaj ne samo pomagati ljudem, ampak obesiti to na veliki zvon, glede na to,
               da bodo pač letos jeseni volitve. Kajti ko sledimo spremembi vsebine tega zakona,
               lahko vidimo, na kakšen način posegamo v vsebino tega člena. Torej, bistveno
               spreminjamo vsebino, hkrati pa finančne obveznosti pretežno usmerjamo v leta po 2010,
               2012 in po letu 2014. Seveda to govori o nameri te Vlade in tega ministrstva, na kak
               način reševati to situacijo.</p>
               <p>Prvi pogled na to vprašanje je, zakaj tako pozno, zakaj se ta Vlada vseh teh
               vprašanj loteva tako pozno. Nekdo je rekel, ja, gospodarske razmere so tako ugodne,
               ampak to delamo zdaj, ko gospodarske razmere padajo. Ta Vlada ni bila sposobna teh
               ukrepov predlagati takrat, ko so bile gospodarske razmere bistveno bolj ugodne, kot
               so napovedi danes. Danes imamo Zakon o dijaški prehrani, pričakujemo zakon o
               zdravstvenem varstvu in zdravstvenem zavarovanju, ki bo prinašal več desetmilijonske
               obremenitve v celoti za javne finance v državnem proračunu. Zato se nam postavlja
               vprašanje, ali je smiselno in na kakšen način smiselno pogojevati to, oprostite,
               plačila za družine, ki imajo dva otroka. Ali ne bi bilo smiselno razmišljati o tem,
               da bi oprostitev plačil bila namenjena tudi družinam, ki imajo enega otroka. In ali
               ne bi bilo smiselno, da bi vezali oprostitev plačil tudi na socialne razmere v
               družinah. Vemo, da imamo danes bistveno različno ekonomsko moč posameznih družin v
               Sloveniji. In obstaja vprašanje, ali Slovenija sprejema tezo, da tisti, ki ima malo,
               naj ima enako pomoč kot tisti, ki ima bistveno, bistveno več. To je zelo pomembno
               vprašanje, tudi politično vprašanje v tem smislu, kako pristopiti k temu problemu. Na
               enak način se bomo srečevali s temi vprašanji tudi pri vsebinah drugih zakonov. Kajti
               enako vprašanje se bo pojavilo pri nadomestilu plačil dopolnilnega zdravstvenega
               zavarovanja, zakaj tam upoštevati socialni kriterij, tu ga pa ne upoštevati. V čem je
               razlika v vrednotah slovenske družbe v odnosu do teh vprašanj? Torej, ta razmislek je
               izredno pomemben.</p>
               <p>In zato smo mi tudi predlagali amandma k 14. členu, ki na drugačen način pristopa k
               reševanju tega problema, kot ga vi zdaj navajate, recimo, skozi amandmaje k različnim
               členom in k temu 31. členu o tej postopnosti. Zato predlagamo, da se naj za prvega
               otroka prav tako uveljavi olajšava, in vse nadaljnje otroke vključi v koncept
               olajšav, pri čemer pa razmišljamo tudi o tem, da naj bodo te olajšave nekako povezane
               s socialnim statusom in razmerami v družinah v Republiki Sloveniji. Tukaj se nam zdi
               zelo pomemben razmislek in rešitve, ki gredo v smislu zagotavljanja večje
               vključenosti, zagotavljanja kakovosti vzgoje in zagotavljanja kapacitet, ki bodo
               morale biti vzpostavljene, kar je govoril že kolega Sajovic, torej zagotavljanje
               materialnih pogojev za to vključevanje, razen, če ne mislite, da ne bo v varovanju
               tisti way-out ne pa v okviru predšolske vzgoje na sistemski ravni.</p>
               <p>In tukaj se tudi postavlja sedaj bistveno vprašanje razlikovanja. Tisti ali pa tiste
               družine, ki se bodo odločale za vključevanje svojih otrok v okviru varovanja
               predšolskih otrok, kaj ta zakon prinaša tem otrokom, ta zakon tem otrokom ne prinaša
               ničesar, nobenih subvencij ni namenjenih tudi temu polju, torej tem otrokom oziroma
               tem staršem. Zato mi tukaj v okviru razprave o tem amandmaju postavljamo tudi
               razmislek o konceptu, o konceptu kako pristopiti k zmanjševanju obveznosti staršev,
               zato, da bo odločanje za otroke lažje, zato, da bo participacija staršev in lokalnih
               skupnosti zmanjšana, da bodo obveznosti iz družinskega proračuna za vključevanje
               otrok v predšolsko vzgojo manjše, hkrati pa upoštevati določen socialni kriterij, ki
               bo ločeval tiste, ki jim je ta pomoč in ta ukrep nujno potreben od tistih, ki jih
               mogoče danes ta zakon ne bi rabil vključevati glede na to, da imajo izredno dobro
               socialno stanje v svoji družini. Hvala lepa.</p>
            </sp>
            <sp xml:id="SDZ4-Redna-36-2008-02-28.sp101">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. In zadnji razpravljavec, besedo ima minister. Minister Zver,
               izvolite.</p>
            </sp>
            <sp xml:id="SDZ4-Redna-36-2008-02-28.sp102">

               <speaker>DR. MILAN ZVER:</speaker>

               <p>Hvala lepa za besedo, gospod podpredsednik Državnega zbora Republike Slovenije.
               Spoštovane poslanke in poslanci, hvala za priložnost, da vam lahko enkrat odgovorim
               na razprave, ki so bile povezane z 19. členom te novele.</p>
               <p>Najprej je bilo vprašanje obremenjevanja lokalnih skupnosti in kaj bo ministrstvo
               storilo, da bi povečalo, izboljšalo tudi prostorske možnosti kapacitete vrtcev. Mi
               smo letos že izvedeli en razpis, še eden razpis je pred nami, tako da bomo tudi v
               nekem deležu močno povečali soinvesticijski delež v izboljšanem materialnem pogoju
               dela na področju predšolske vzgoje, vsaj za 30% v znesku, to znaša 1,66 milijona
               evra. Skratka, želeli pa bi, da bi tudi ustanovitelji lokalne skupnosti, ki opravlja
               to svojo izvirno nalogo bolj pogosto oziroma se bolj pogosto odločali za investicije
               v tovrstne kapacitete. Tukaj, glede na to, da imamo v drugem starostnem obdobju že
               vključeno z 82% niti ne gre za tako veliko novih kapacitet. Vendar glede na to, da
               predvidevam, da so kapacitete proste tam, kjer so čakalne vrste manjše ali jih sploh
               ni, predvideva tudi, da so čakalne vrste tam kjer so kapacitete manjše. Tudi zaradi
               tega bomo poskušali spodbujati ustanovitelja, da bi pristopil k večjem vlaganju v
               izboljšanje tovrstnih kapacitet. Mi računamo, da bi ta zakon vplival, recimo, da bi
               se kakšnih 1.000 otrok nemudoma povečalo, vključenost, torej za 1.000 otrok. Kar
               pomeni, da nekih večjih težav ne bi smelo biti, plus, seveda s politiko pospešeno,
               bolj intenzivno politiko soinvestiranja v to.</p>
               <p>Poglejte, s tem modelom kot ga imamo mi, torej drugi otrok in vsak naslednji
               zastonj, smo želeli tudi vplivati na demografsko politiko oziroma en izmed ciljev je
               bil tudi ta. Da bi se mlada družine oziroma družine lažje odločale še za drugega
               otroka prej, če bi recimo že sedaj dali zastonj tudi za prvega otroka, pač te
               motivacije, te stimulacije ne bi bilo.</p>
               <p>Da pa imamo neko dolgoročno strategijo razbremenitve staršev pa smo ravno v enem
               izmed prejšnjih členov določili. To je 10., 12., 14. Najprej bi začeli pri petletnih
               otrocih, ki so najbližje osnovni šoli in potem štiri in pa tri letni zelo postopoma.
               Ta hip, recimo, če bi uvedli zastonj vrtce za starše, enostavno ni kapacitet. Ne samo
               prostorskih. Tudi finančnih in pa seveda tudi kadrovskih, ker rabimo tudi ustrezne
               usposobljene vzgojiteljice, da izvajajo to storitev. Ampak bi šli postopoma seveda v
               to, cilj naš so tudi zastonj vrtci za starše, vendar enostavno tega cilja ni mogoče
               tako naenkrat zagotoviti. Če pa bodo možnosti kasneje, prej, kot smo to dinamiko mi
               izpostavili, pa bo zakonodajalec ali pa izvršna oblast vso možnost, da spremeni.
               Večkrat slišim zdaj očitek: "Zakaj pa ravno zdaj?" Smo povedali. Zato ker so zdaj
               možnosti, da to naredimo. Pred dvema letoma teh možnosti ni bilo. Če pa boste
               ugotovili, če bo kakšna druga oblast v jeseni izvoljena pa izvolite. Boste imeli vso
               možnost, da spremenite zakon in uvedete stari režim naprej. Če vam bo tako všeč
               oziroma če boste ocenili, da je to nujno potrebno. Vendar sedaj te možnosti so.
               Ustvarjamo neke sistemske pogoje, da se dviga in kvaliteta in vključenost otrok v
               vrtce, zlasti v drugem starostnem obdobju in to želimo narediti tako kot smo
               predlagali. Socialna dimenzija ostane. Saj lestvice ne bomo ukinjali. Lestvice ne
               bomo ukinjali. Bomo pa razbremenjevali starše na, praktično, vseh plačilnih
               lestvicah. Torej element, socialni element ostane notri, se ne ukinja.</p>
               <p>Meni je žal, da se vsi ne priključite tej pozitivni zgodbi. Če bi se lepo vsi
               priključili, in Socialni demokrati in pa Zares, k tej zgodbi in bi ta projekt, ta
               model podprli, bi si vsi pridobili recimo na nek način zasluge v slovenski javnosti
               za ta predlog, ki ga imamo. Ne vem zakaj ste apriorij proti takim ugodnim rešitvam za
               starše. Ne govorim vam to konkretno, ampak poslanskih skupinam, ki so danes bile tako
               proti. Našli so element varuha, iz katerega so naredili tarčo. Meni je žal, da se
               nismo okrog nekih dobrih zgodb uskladili in našli večji konsenz in večjo podporo v
               tem zakonodajnem telesu. Nenazadnje tudi, jaz mislim, da je zadeva optimalna, da si
               ne more tega zakona prisvajat nobena politična občina, nobena politična stranka,
               ampak je to recimo darilo države Slovenije staršem, ki želi spodbuditi mlade družine,
               da imajo še več otrok. Ne prisvajamo si političnih zaslug za to novelo, ki jo danes
               dajemo v sprejemanje. Hvala.</p>
            </sp>
            <sp xml:id="SDZ4-Redna-36-2008-02-28.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa. Odpiram ponovni krog za prijavo, v sklopu časa ki je na razpolago.</p>
               <p>Besedo ima poslanec Branko Grims. Izvolite.</p>
            </sp>
            <sp xml:id="SDZ4-Redna-36-2008-02-28.sp104">

               <speaker>MAG. BRANKO GRIMS:</speaker>

               <p>Vsem lep pozdrav! Moram reči, da je prav nenavadno, da ena tako pozitivna stvar kot
               je uresničevanje cilja, o katerem sem prepričan, da je znan kot dolgoročni cilj,
               izjemno visoka stopnja konsenza v slovenski družbi, torej v smeri brezplačnih vrtcev,
               da je o takem zakonu tako zelo veliko in tudi tako jedke polemike kot je bila sedajle
               nekaj časa.</p>
               <p>V zvezi s tako imenovanim varuhom, ko gre v bistvu samo za priznavanje nekega
               realnega stanja, neke realnosti in poizkus njene ustrezne zakonske ureditve, je bila
               narejena prava znanost in kar nekaj doktoratov, mislim da v razpravah prejle. Sam se
               pa pri tisti temi raje nisem oglasil, ker je to priznavanje nekega stanja, ki smo mu
               bili priča, neke sive cone, ki ni bila urejena in boljše, da se to uredi tako kot da
               ostane vse po starem. Če boste jeseni menili, da imate orodja v rokah, in da je
               boljše po starem, boste imeli morda tudi to možnost urediti. Jaz pa mislim, da je
               niti ne boste imeli, ker postavljamo sedaj tudi nekaj novega. To kar postavljamo na
               novo pa je korak v smeri, za katero trdim, da obstaja res velik konsenz. Vsem
               dostopen v največji možni meri, brezplačen vrtec. To uvajanje gre postopoma, ker je,
               seveda, posledica dejstva, da v tem trenutku kapacitete ne dopuščajo takojšnjega
               prehoda, ki bi si ga sam, verjemite, kot oče res iskreno želel, ampak gre za to, da
               se stvari pripravijo za naslednje rodove, da se postavi cilj, ki je realen, ki je
               izvedljiv in da to deluje kot spodbuda za to, da bi se še več, tako kot se na srečo v
               tem mandatu že, slovenskih državljank in državljanov, odloča za otroke. Kajti vse
               velike besede, vsi veliki dosežki, vse, kar delamo je brez smisla, če otrok ni. Zato
               je zagotovo ta trend, ki je nastal prav od leta 2005 naprej, ko se število rojstev
               znova povečuje, nekaj, kar je vredno ohraniti, v kar je vredno vlagati tudi finančna
               sredstva, kolikor so na razpolago in z današnjim zakonom prav to počnemo. Postopno,
               premišljeno, vendar na način, ki je zagotovo realen in uresničljiv. Na ta način bo
               možno vzpostaviti razmere, ko bodo otroci vsaj v svojem drugem obdobju, to se pravi
               od tretjega leta naprej postopno vključevanje v največji možni meri v vrtce, s tem bo
               tudi veliko tistih diskusij, ki so bile prej, postalo bolj ali manj brezpredmetnih.
               In na ta način poskrbljeno za njihovo medsebojno socializacijo, za njihov razvoj, z
               ustrezno kvaliteto vrtcev, ki jo v Sloveniji zagotovo imamo, pa tudi zato, da se jim
               pomaga v tem razvoju, da se poskrbi za razvoj tistih njihovih najbolj pozitivnih
               lastnosti, ki v tem obdobju najbolj pridejo do izraza in katerih razvoj je najbolj
               občutljiv. Za naše otroke gre in jaz ne razumem, kako je mogoče, da je ta razprava
               tako ostra. Zakaj se to uveljavlja šele zdaj, je bila tudi ena zelo prisotna poanta
               skozi celo to razpravo?</p>
               <p>Če boste šli gledati, kaj smo govorili leta 2004, pred volitvami, boste prebrali
               točno to napoved, ki jo danes uresničujemo. Kaj smo dejali? Najprej je potrebno
               poskrbeti za gospodarstvo, da je s trezno, kvalitetno gospodarstvo z visokim
               ekonomskim razvojem podlaga za blaginjo vseh. Zdaj smo bili priče obdobju najdaljše
               stabilne in daleč največje gospodarske rasti v zgodovini samostojne Slovenije. Vse
               številke pričajo o tem. Za primerjavo, v času zadnjih dveh vlad, ki sta jih volile
               LDS in SD, je bila inflacija dva do trikrat višja, kot je danes, gospodarska rast pa
               polovico nižja. S tem, ko smo dosegli dvakrat večjo gospodarsko rast, smo vzpostavili
               realne pogoje, da danes lahko storimo ta korak in ne vem, zakaj so taki zadržki.
               Imamo realno osnovno za to, da storimo korak v pravi smeri, saj sam končni cilj, vsaj
               za mene osebno, jaz tudi v tem upam, da obstaja določen konsenz je, da bi prišli
               sčasoma res do popolnoma brezplačnih vrtcev. Ampak vsaj prvi korak je pa vredno
               storiti. Nekje je treba začeti in v tem trenutku je mogoče doseči to, da vsaj tisti,
               ki bodo imeli po več otrok hkrati v vrtcih, bodo za vse otroke od prvega dalje imeli
               ta vrtec v tem obdobju brezplačen. Potem pride na vrsto postopno vključevanje ob 50%
               znižanju. To bo trajalo nekaj let in ob tem bodo seveda potrebne dodatne kapacitete,
               zato tudi je ta postopnost. In ko bomo imeli to osnovo, sem prepričan, da če bo
               ohranjen tudi sedanji gospodarski razvoj, hitrost gospodarskega razvoja, potem bo
               seveda mogoče po tem obdobju pristopiti k nadaljnjim korakom, ta procent čim prej
               povečati in se na koncu približati končnemu cilju, ki ga nekatere sosednje države v
               Evropski uniji že imajo. Gre za to, da trdim, da noben finančni korak ne sme biti
               zadržek, ko gre za vprašanje otrok. Zlasti ne v narodu, ki je mnogo, mnogo let
               izgubljal svojo substanco. Delno zaradi režima kakršen je bil, zaradi katerega so
               mnogi odhajali v tujino, še bolj pa žal zaradi napačnega vrednostnega sistema, ki se
               je vzpostavljal, ki je rezultiral v čedalje manjšem številu otrok. Zdaj so se trendi
               obrnili, zdaj je čas, da to dodatno okrepimo, da pospešimo in ta korak lahko storimo
               danes, v podporo temu zakonu. Jaz osebno sem upal, da potem ko so bili tudi
               pripravljeni amandmaji v smeri, za katero odkrito povem, da sem se ves čas zavzemal
               in lahko tudi minister to potrdi, da sem sam osebno bil ves čas za to, da se gre na
               vključevanje v celotnem drugem obdobju in da se preuči možnosti da se to stori z
               največjo možno mero in v največjem odstotku, čim prej. Zdaj so amandmaji v tej smeri
               narejeni. To pa ni samo smer, za katero se zavzemam sam osebno oziroma SDS kot
               celote, hvala bogu, da imam stranko, s katero imam iste vrednote, ampak za katero se
               je zavzemala vendar tudi opozicija v času, ko je bila razprava na seji Odbora za
               kulturo, šolstvo in šport. Tam je bilo prav izrecno rečno, nekajkrat s strani
               posameznik poslank in poslancev opozicije, da bi morali iti v smeri vključevanja,
               pospeševanja vključevanja v vrtce za celotno drugo obdobje. To se pravi od tretjega
               leta do vhoda v osnovno šolo, zaradi razlogov, ki so povezani z razvojem otroka, ki
               govorijo v prid tem rešitvam in to je bil tudi razlog, zaradi katerega ni bilo
               posebnega navdušenja nad rešitvijo, ki je bila prvotno z amandmajem sprejeta, da bi
               bilo to zajeto samo v zadnje leto pred vključitvijo v osnovno šolo. Čeprav bi tudi to
               imelo določene prednosti pred sedanjim stanjem.</p>
               <p>Ampak takrat so tudi nekateri iz opozicije posebej povedali, da bodo glasovali za te
               amandmaje iz razloga, ker pričakujejo, da bodo potem ustrezne spremembe v pravi smeri
               predlagane do seje Državnega zbora. In te spremembe so danes tu. Točno na način, za
               katerega so se zavzemali tudi tisti iz opozicije, ki so na tem področju zagotovo
               imeli nekaj izkušenj. Zato, kot rečeno, zelo težko razumem ostrino te razprave. Res
               je, da se bližajo volitve, res je, da je treba pač s strani opozicije kazati na nek
               način možnost alternative, ampak v tem primeru mislim, da je to storjeno na napačen
               način. Mislim, da bi tu vsi tudi z vašega vidika v opoziciji storili najbolje, če bi
               pač šli v smeri konsenza. Kajti ta konsenz je skupen, ta konsenz, ki zajema sedaj
               celotno drugo obdobje, se pravi, od tretjega leta starosti do vstopa v vrtec, je
               strokovno utemeljen, brez dvoma, in odraža realne možnosti, ki jih ta država ima,
               tako kapacitete v vrtcih kot tudi finančne zmožnosti, utemeljene na visokem
               gospodarskem razvoju v zadnjem obdobju. In ta korak bi lahko storili skupaj. Pa je
               danes že spet bilo še in še polemik in še in še nasprotovanj. In osebno sem
               prepričan, da je to nasprotovanje ravno taka napaka, kot je bilo nasprotovanje
               opozicije, ko je bila zaupnica Vladi vezana na vodenje Evropske unije. Vse ankete
               kažejo, da ljudje pač tega vehementnega nasprotovanja niso nagradili. In trdno sem
               prepričan, da se tudi zdaj nasprotovanje tem zakonskim rešitvam ne bo nikomur
               izplačalo. Zato bi predlagal, da vendar tukaj, ko smo našli neko skupno točko, ko smo
               našli nek konsenz, ko smo pripravili amandmaje v smeri, za katero ste sami apelirali
               na seji Odbora za kulturo, šolstvo in šport, da to potrdimo z nekim soglasjem in z
               veseljem, saj gre vendar za skupno zadevo, za tisto, kar vsi radi rečemo, da je
               najbolj dragoceno na svetu, to pa so naši otroci.</p>
            </sp>
            <sp xml:id="SDZ4-Redna-36-2008-02-28.sp105">

               <speaker>PODPREDSEDNIK SAŠO PEČE:</speaker>

               <p>Mag. Potrata, postopkovni predlog, izvolite.</p>
            </sp>
            <sp xml:id="SDZ4-Redna-36-2008-02-28.sp106">

               <speaker>MAG. MAJDA POTRATA:</speaker>

               <p>Hvala za besedo, gospod podpredsednik. Glede na zadnji dve razpravi predlagam, da
               prekinemo sejo za toliko časa, da si bo gospod minister lahko prebral magnetograme
               današnjih razprav, pa tudi razprav na Odboru za kulturo, šolstvo in šport, in da bo v
               njih našel mesto, kjer bo lahko za Socialne demokrate ugotovil, da smo Socialni
               demokrati s kakršnokoli besedo nasprotovali zmanjševanju plačil staršev za otroško
               varstvo. To, kar je gospod minister storil v prejšnjem svojem nastopu, je
               manipulacija z javnostjo, ki ni imela možnosti spremljati celotne razprave. In
               mislim, da v tem Državnem zboru slišimo zadnje čase tako zelo zmanipulirane izjave,
               postavljene v najrazličnejši kontekst, da bi bilo enkrat mogoče pa res dobro
               napraviti to, kar sem predlagala - da bi se ustavili, prebrali magnetograme, in bi
               tisti, ki nekomu neko tako izjavo pripiše, šlo pa je za pripis Socialnim demokratom
               in stranki Zares, obema, da najde v magnetogramih mesto, kjer je mogoče to dokazati.
               Od ministra bi pa odgovornost za javno besedo pričakovala na malo drugačni ravni. Da
               to gospod predsednik odbora rad dela, je že stara praksa. Ampak nekoga tako
               postavljati na laž je nedopustno, glede na to, da edini amandma, ki smo ga Socialni
               demokrati vložili in ki je govoril proti predlogu zakona, je bil amandma k 9. členu.
               Če gospod minister ni imel časa sodelovati pri razpravi, jaz to lahko razumem, nisem
               pa dolžna opravičiti. Ampak to, da govori tako neresnico, je pa nesprejemljivo in
               ponavljam, predlagam, da prekinemo sejo za toliko časa, da najde gospod minister v
               magnetogramu dokaz za tisto kar je trdil. Hvala.</p>
            </sp>
            <sp xml:id="SDZ4-Redna-36-2008-02-28.sp107">

               <speaker>PODPREDSEDNIK SAŠO PEČE:</speaker>

               <p>Hvala vam. Gospa Potrata, vem da veste, tako kot vsak izmed nas, da bolj se bomo
               bližali dnevu volitev, več manipulacij bo iz vseh strani. Jaz verjamem, da tisti, ki
               soustvarjamo zakon, dodobra poznamo kdo govori resnico in kdo ne. Zato vašega
               proceduralnega predloga, žal, tudi ne morem dati na glasovanje. Kar pa vem, da ste
               tudi vedeli. Nadaljujemo pa na podlagi seznama prijavljenih. Besedo ima poslanec
               Martin Mikolič.</p>
            </sp>
            <sp xml:id="SDZ4-Redna-36-2008-02-28.sp108">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni. Jaz nisem ministra ravno tako razumel kot je bilo
               sedaj povedano. Bi pa rad povedal, da je za mene zelo pomembno, kakšno demografsko
               politiko pelje Vlada. Bodisi ena ali druga in sam pozdravljam to, kar je v zakonu
               zapisano glede ravno tega področja in sem prepričan, da bo pozitivno vplivalo na našo
               demografsko situacijo. Zdaj, da je to časovno razdeljeno, je prav gotovo bilo s
               strani ministrstva premišljen takšen predlog, ki bi naj tudi v praksi vzdržal. Če bo
               pa potrebno kasneje pa bo bodisi ta ali pa kakšna druga Vlada zadevo popravila ali pa
               oziroma skorigirala.</p>
               <p>Bi pa rad povedal, da je predšolska vzgoja, predvsem kar se tiče investicijskega
               področja skoraj v celoti odvisna od lokalnih skupnosti. Velikokrat se vprašamo kaj je
               večji problem. Ali je večji problem, da nimamo razpoložljivih prostorov, ali drugi
               problem plačevanja oziroma obremenitev staršev. In me velikokrat moti, to kar je bilo
               tudi danes slišano, ko so predlagane določene rešitve, kar jih tudi ta zakon vsebuje,
               ker bi lahko, predvsem ko govorimo iz vidika investicij lokalni skupnosti, na
               ministrstvu nudi neko alternativno rešitev, ki bi bila zelo dobra. Tudi kar se tiče
               iz vidika finančnih razbremenitev lokalnih skupnosti, da temu marsikdo nasprotuje. In
               amandmaji oziroma o tem, kar se je v predhodnih amandmajih razpravljalo, je prav
               gotovo to ena od tistih možnostih, ki bi jo, mislim da vsak župan z veseljem
               pozdravil. Veste, gledam pa v prihodnje tudi tako, da pri določenih investicijah
               lahko župan ali občinski svet solira in se odloča za določene projekte, kjer se vloži
               kar veliko denarja. Veste, ko pa govorimo o predšolski vzgoji, pa o objektih, ki bi
               jih bilo še treba zgraditi ali pa dozidati, marsikje, tam pa najbrž župan ali pa
               občinski svet ne more kar po svoje solirati, to bomo pa pustili, tu pa ni denarja,
               ker je ta zadeva pravzaprav projekt, ki se tiče celotne občine oziroma vseh
               prebivalcev v občini. Veste, imamo velikokrat težave, ko sprejemamo otroke iz drugih
               občin. Velikokrat imamo težave, ko niti svojim ne moremo zagotoviti ali dati
               možnosti, da bodo otroci v vrtcih. Največji "frajer" je do zdaj bil tisti, bom rekel
               pod narekovaji, bodisi župan, ki na tem področju ni ničesar naredil. Se pravi,
               občinskega proračuna ni obremenjeval, pa tudi staršev ne, saj starši niso imeli niti
               možnosti, da dajo otroke v vrtec. Sem pa prepričan, da je teh bilo zelo malo.</p>
               <p>Tudi kot župan ene slovenskih občin zelo pozdravljam takšne rešitve, ki so v tem
               zakonu. In mislim, da današnja ne vem koliko urna razprava, ki je imela predvsem
               politično noto, ni dobra. Če hočemo res to, kar je minister prej povedal, kar je
               cilj, da nekaj naredimo na področju demografije, potem so to prave rešitve. So
               rešitve, in tudi v lokalnih skupnostih pozdravljajo te rešitve. In modrovati o tem
               ali pa politično sedaj razpravljati, ja, jeseni bodo volitve, zakaj tako pozno, zakaj
               ne prej, saj ne delamo zdaj tega za leto 2008, najbrž delamo za naprej, za leto 2009,
               2010, 2011 in tako dalje. In če se po drugi strani lokalne skupnosti trudijo, sem
               prepričan, da se vse trudijo, da bi vsem zagotovili možnost, da imajo kapacitete
               vrtcev v tem obsegu, da bodo lahko vse tiste naše male občanke in občane sprejeli,
               potem bi bilo prav, da damo podporo tem dobrim rešitvam. Ne vidim pa nobenega
               problema, zakaj ne bi imeli varuha otrok. Kaj vse se je prej govorilo o tem - sam sem
               sicer, se opravičujem, malo zamudil -, ko pa sam kot župan lahko povem, da bi bil
               zelo vesel, če bi ta možnost bila v praksi, pa ne na črno, ampak da bi se
               legalizirala, tako kot tu piše, in zakaj ne bi tistim 15, 20 otrokom, ki trenutno v
               moji občini ne morejo priti v vrtec, ponudili alternativne rešitve dopolnitev, boste
               dobili besedo, pa boste kasneje lahko svoje mnenje povedali. Tako, da jaz vsekakor
               podpiram rešitve in sem tudi prepričan, da bodo v praksi zaživele in rešile
               marsikateri problem, ki se danes pojavlja v lokalnih skupnostih.</p>
            </sp>
            <sp xml:id="SDZ4-Redna-36-2008-02-28.sp109">

               <speaker>PODPREDSEDNIK SAŠO PEČE:</speaker>

               <p>Hvala lepa. K besedi pa vabim poslanko Barbaro Žgajner Tavš. Izvolite.</p>
            </sp>
            <sp xml:id="SDZ4-Redna-36-2008-02-28.sp110">

               <speaker>BARBARA ŽGAJNER TAVŠ:</speaker>

               <p>Hvala lepa, še enkrat, upam, da res zadnjič danes. Poglejte, gre za zakon nedvomno,
               če so si kolegi pred menoj dovolili neke povzetke oziroma rezimeje celotne današnje
               razprave, dovolite, da zgolj na kratko tudi sama par besed o zakonu v celoti. Ja, res
               je. Gre za zakon, ki je, verjamem, da dobronameren, ima dobre namene, bo v neki meri
               razbremenil starše, razbremenil lokalne skupnosti. Morda celo povečal vključenost
               otrok v okviru predšolske vzgoje, ampak po drugi strani resnično se sprašujem zakaj
               celoten pomp, toliko populističnih besed, ta populizem, ki zveni ceneno zbija, če
               hočete, ceno ali pa resnost predlaganim rešitvam v okviru tega zakona.</p>
               <p>Spoštovani kolega Grims, omenili ste visoko gospodarsko rast, ki je pripeljala našo
               državo v tem mandatu v obdobje, ki dejansko pomeni neke vrste podlago za blaginjo
               vseh državljank in državljanov Republike Slovenije. Jaz se sprašujem ali res živimo v
               obdobju blaginje, če bi bilo temu tako, potem ne bi potrebovali danes sprejemati
               takšnih zakonov. Blaginja državljank in državljanov ob dejstvu, če hočete, pa to so
               številke, številke s terena, številke, ki govorijo kako živijo ljudje, pravijo, da je
               40% otrok v naši državi že soočenih z revščino in o tem nedvomno najbolj vedo
               vzgojiteljice in učiteljice v osnovni šoli, ko vidijo otroke, ki so, bom rekla, tarča
               različnih psihičnih pritiskov, zasmehovanj, ker hodijo v šolo s strganimi majicami,
               ker preprosto je blaginja državljank in državljanov takšna, da si ne morejo kupiti,
               ne vem, Nike majice, to je realnost, spoštovane kolegice in kolegi. Jaz pravim, da
               zakon je v osnovi dobronameren, ampak ta zakon ne upošteva socialne komponente ali pa
               socialnega korektiva. Jaz verjamem, da nek funkcionar iz tega parlamenta ne potrebuje
               subvencije ali brezplačnega vrtca. Toliko, kolikor to potrebuje delavka Mure, ki
               zaradi subvencije, ki jo bo prejel funkcionar izgubi pravico, ker nima istočasno dveh
               otrok v vrtcu, da bi dobila pomoč države. To je problem tega zakona. In na račun
               nekega funkcionarja, ki mu ni potrebno dati državne subvencije za to, da lahko otroka
               vpiše v predšolsko vzgojo. In na račun tega funkcionarja se rok odmika v leto 2014,
               tisti rok, po katerem naj bi bili vsi upravičeni do državne pomoči oziroma ki končno
               lahko govorili o brezplačnih vrtcih v naši državi. To je problem in na to smo vas
               hoteli opozoriti.</p>
               <p>V Poslanski skupini nepovezanih poslancev smo vložili amandma, vložili amandma, ki
               bi upošteval ta korektiv ali socialni status v naši državi. Pa ste mu rekli na
               matičnem delovnem odboru "Ne!". Bistveno bolj pravičen je, kot tisto, kar je bilo
               sprejeto, ali kar je za enkrat zapisano v okvirih 14. in 16. člena. Jaz bom videla
               ali bomo jutri, ko bo glasovanje o teh amandmajih, ki so še odprti ali bomo jutri
               zmogli toliko odgovornosti in pravičnosti do tistih ljudi, omenila sem 40% ljudi,
               otrok, se opravičujem, se danes sooča z revščino v naši državi.</p>
            </sp>
            <sp xml:id="SDZ4-Redna-36-2008-02-28.sp111">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>K besedi vabim poslanca Srečka Prijatelja. Izvolite.</p>
            </sp>
            <sp xml:id="SDZ4-Redna-36-2008-02-28.sp112">

               <speaker>SREČKO PRIJATELJ:</speaker>

               <p>Hvala, spoštovani predsedujoči za besedo, čeprav sem se prej prijavil, ne vem zakaj
               ni bilo zabeleženo.</p>
               <p>Spoštovane kolegice in kolegi. V poziciji se lahko smejite besedam, ki so bile
               izrečene, ampak mnogo besed je bilo tehtnih in upravičenih. Tako, da če bi na
               matičnem delovnem telesu upoštevali predloge, amandmaje opozicije, bi bila danes
               diskusija mogoče malo drugačna. In vendarle ta zakon, res nekaj nudi, v osnovi nekaj
               daje in bo težko pritisniti tipko proti. Vendar pa pušča ogromne odprte dileme in
               seveda tudi povzroča nove krivice. Mene boli, da danes govorimo o tem, da bo v bistvu
               osnovno breme vrtcev še vedno na občinah. Veste, vrtec je treba vzdrževati iz
               občinskega proračuna, tudi če je samo en otrok tam. Pa verjamemo, da v nobenem vrtcu
               ni samo en otrok, ampak dejstvo je, da največji strošek za vrtce predstavlja ravno
               strošek dela.</p>
               <p>V naši poslanski skupini smo vložili tri amandmaje, ampak vsi so bili povoženi. In
               če se osredotočim samo na to, da smo iz državnega proračuna hoteli vrtcem zagotoviti
               sredstva za sofinanciranje plačil storitve; govorim iz državnega proračuna; pa ste to
               zavrnili in seveda hoteli smo tudi družine razbremeniti in ne govoriti samo o
               družinah, ki imajo otroke v vrtcu, ampak tudi o družinah, ki imajo otroke v osnovnem
               šolstvu. Kot sem že prej povedal, tudi osnovna šola, vemo, da ni brezplačna pri nas v
               Sloveniji, na žalost. Žalostno je pa tudi dejstvo, da za italijansko manjšino pa je
               osnovna šola in vrtec brezplačen. In jaz bi si želel, ne zmanjševati te pravice
               manjšin na Primorskem ali pa kje drugje, govorim za Primorsko, vpeljite enakost,
               načelo enakosti po vsej Sloveniji. Zakaj govoriti, da v bistvu to ne bi bilo možno
               pri nas, če pa manjšini to omogočamo. Skratka, ta zakon mi je prispodoba kave, ki je
               lahko dobra, sladka in še s smetano, ampak izgleda, da danes bomo morali spiti kar
               grenko. Ta kava bo bolj grenka. Dejstvo pa je, da tudi starši ne bodo zadovoljni, ker
               jim nismo omogočili tudi subvencije v tistem delu, ko sami niso nič krivi, pa morajo
               otroka zaradi prepolnih vrtcev vključiti v zasebni vrtec, ki je tam kot neka
               konkurenca, mogoče slabši ali pa boljši, pustimo zdaj to, ampak dejstvo je, da je
               dražji v vsakem primeru. Mi smo v nekem amandmaju zapisali tudi to, da bi želeli, da
               se cena pa vendarle poplača družinam, če niso imele možnosti vpisati otroka v vrtec,
               ki opravlja javno storitveno dejavnost. Tudi to ste zavrnili. Jaz ne vem iz kakšnih
               razlogov, ampak zavrnjeno je bilo.</p>
               <p>Skratka, kolegica pred menoj je govoril o revščini. Jaz se z gospo Žgajnerjevo
               strinjam, 25% revščine je v Sloveniji. To je uradni statistični podatek, ki ga lahko
               dobite na osnovnem internetnem omrežju, pa verjetno je star. In, če govorimo o tem
               podatku, potem je to pol milijona ljudi v Sloveniji, ki živi pod robom revščine in
               uživa socialne transferje. In vendarle ti ljudje imajo tudi družine. Res je, iz tega
               je moč sklepati, da potem ti otroci živijo kot živijo. Živijo verjetno v pomanjkanju.
               In nihče tukaj v tej dvorani se danes ni obregnil ob tiste, ki pa so zelo pametni in
               prefrigani in se izogibajo plačilu polne cene. Jaz jih bom omenil, imamo tudi tako
               imenovane tajkune, bogataše, ki so v ločenem življenju, v življenjski partnerski
               zvezi živijo ločeno in matere so ob tem primeru samohranilke, čeprav so na istem
               naslovu vsi skupaj in spijo verjetno tudi ti partnerji v zakonskih posteljah. Pa
               vendar zakon tega ne kontrolira, ne preverja takih ljudi in nekateri res otroke
               pripeljejo z BMW-jem v vrtec, plačajo pa nič. To je resnični podatek.</p>
               <p>Minister, jaz bi prosil, da preko naših socialnih služb, ki jih drago plačujemo,
               preverjamo tudi tovrstne prevare, to je dejstvo. Revež, veste, malokrat vpraša za
               pomoč, ker je preponosen, rajši plača tisto, pa tudi, če si mora od ust odtrgati. In
               ta zakon bo z veliko, veliko količino pelina podan na našo mizo, tudi zaradi tega,
               ker pravite, sledimo cilju, da bo nekoč to brezplačno. Kako, če lahko nekomu že danes
               nudite brezplačno, da pa matičnemu narodu v Sloveniji to ne morete zagotoviti? Jaz
               sem predlagal tri dobre stvari že na samem matičnem delovnem telesu in tudi to, da se
               nekje vrtce vključi v proračunske postavke. Saj ti vrtci bodo jutri še bolj
               zanemarjeni, če bomo vpeljali, v bistvu pokrajine. Ker zgleda, da jih boste stlačili
               skozi zakonodajo. Ker vemo, da je le desetina sredstev namenjena za lokalne
               skupnosti, ki bodo prevzele ceste, zdravstveni domovi, vrtce, šole pa tudi še kaj
               drugega in takrat bo ta stvar še bolj klavrna kot je danes.</p>
               <p>V Slovenski nacionalni stranki seveda temu zakonu ne bomo nasprotovali. Sem pa
               resnično žalosten, ker nič kar je bilo predlagano, nič, pa dobri predlogi so bili, ni
               bilo upoštevano. Sramota torej. Za vas, seveda, ki vladate.</p>
            </sp>
            <sp xml:id="SDZ4-Redna-36-2008-02-28.sp113">

               <speaker>PODPREDSEDNIK SAŠO PEČE:</speaker>

               <p>Hvala lepa. Glede na to, da je še želja po razpravi in da ne bo zopet pripomb,
               odpiram postopek. Postopkovno? Imate besedo. Izvolite.</p>
            </sp>
            <sp xml:id="SDZ4-Redna-36-2008-02-28.sp114">

               <speaker>JOŽEF HORVAT:</speaker>

               <p>Najlepša hvala, gospod predsednik. Jaz bi vas le prosil, da poskusite, vem da je
               težko, vem, da poskusite usmerjati razpravo o noveli zakona o vrtcih ne pa o
               revščini, ne pa o širjenju laži, ne pa o raztrgancih in ne o tistih, ki si ne morejo
               kupiti Nike majic. Ne delati, prosim, reklam za neke blagovne znamke. Imamo
               kvaliteten zakon, kvalitetno novelo zakona o vrtcih in dajmo se temu posvetiti. Lepo
               prosim gospod podpredsednik.</p>
            </sp>
            <sp xml:id="SDZ4-Redna-36-2008-02-28.sp115">

               <speaker>PODPREDSEDNIK SAŠO PEČE:</speaker>

               <p>Hvala lepa. Hvala za vaše opozorilo. Definitivno je na mestu. Ampak, kot ste sami
               ugotovili, skoraj nemogoče bi bilo ob zadnjih razpravah spremljati razpravo k 31.
               členu. Glede na to, da so čisto vsi govorci, z ministrom vred, seveda izkoristili
               zadnji člen. Sprašujem, želi še kdo. Imamo. Odpiram postopek. Poskušali pa se bomo
               držati ravnokar opredeljenega proceduralnega sklepa. Izvolite. Malenkost bomo
               počakali, da se lista izpiše. Na mojem monitorju je lista izpisana, tako da
               predlagam, da nadaljujemo s sejo. Besedo ima poslanka Alenka Jeraj. Za njo, samo
               dovolite, za njo je kolega Jožef Jerovšek, za njim Branko Marinič, potem Aleš Gulič,
               Ljubo Germič in Marjetka Uhan. Izvolite.</p>
            </sp>
            <sp xml:id="SDZ4-Redna-36-2008-02-28.sp116">

               <speaker>ALENKA JERAJ:</speaker>

               <p>Hvala za besedo. Torej, jaz se nisem nameravala več oglasiti, ampak je bilo toliko
               stvari povedanih, da je treba še nekaj pojasniti. Kar nekaj kolegic in kolegov govori
               o tem, da nekaj nalagamo naslednji Vladi in da to delamo samo zaradi volitev. Ker
               bomo v naslednji Vladi, mi nimamo težav s tem in bomo te stvari, ki smo jih začeli
               tudi nadaljevali in jih bomo realizirali tako, kot smo si jih zamislili. Očitno bi
               nekateri ...</p>
            </sp>
            <sp xml:id="SDZ4-Redna-36-2008-02-28.sp117">

               <speaker>PODPREDSEDNIK SAŠO PEČE:</speaker>

               <p>Gospa Alenka Jeraj, ravno kar smo pred minuto slišali proceduralni zahtevek kako naj
               vodim sejo. Prosim vas, držite se vsebine predlaganega amandmaja. Oprostite, da sem s
               tem začel pri vas, ampak to je edini način, da bomo speljali sejo v teh okvirih
               naprej. Izvolite.</p>
            </sp>
            <sp xml:id="SDZ4-Redna-36-2008-02-28.sp118">

               <speaker>ALENKA JERAJ:</speaker>

               <p>No, nekaj stvari je vseeno treba povedati. Kolega župan, ki ima težave z gradnjo
               vrtca, je ves čas podpiral politiko Liberalne demokracije, ki ni bila...</p>
            </sp>
            <sp xml:id="SDZ4-Redna-36-2008-02-28.sp119">

               <speaker>PODPREDSEDNIK SAŠO PEČE:</speaker>

               <p>Kolegica Jeraj. Drugič vas opozarjam. Prosim vas...</p>
            </sp>
            <sp xml:id="SDZ4-Redna-36-2008-02-28.sp120">

               <speaker>ALENKA JERAJ:</speaker>

               <p>Samo, saj so vsi o tem govorili...</p>
            </sp>
            <sp xml:id="SDZ4-Redna-36-2008-02-28.sp121">

               <speaker>PODPREDSEDNIK SAŠO PEČE:</speaker>

               <p>Kolegica Jeraj, prosim vas...</p>
            </sp>
            <sp xml:id="SDZ4-Redna-36-2008-02-28.sp122">

               <speaker>ALENKA JERAJ:</speaker>

               <p>... ker govorimo o financah in....</p>
            </sp>
            <sp xml:id="SDZ4-Redna-36-2008-02-28.sp123">

               <speaker>PODPREDSEDNIK SAŠO PEČE:</speaker>

               <p>Opozorjen sem bil ravno s strani vaših poslancev, .../Oglašanje v ozadju./... Prosim
               vas! Sejo vodim jaz. Lepo vas prosim. Hvala.</p>
            </sp>
            <sp xml:id="SDZ4-Redna-36-2008-02-28.sp124">

               <speaker>ALENKA JERAJ:</speaker>

               <p>Potem tudi o demografski politiki ne smem nič povedati, ker nas je kolegica
               obtoževala, očitno. Potem ne vem o čem naj govorim, če drugi lahko o vsem, jaz pa ne
               smem.</p>
               <p>Hvala.</p>
            </sp>
            <sp xml:id="SDZ4-Redna-36-2008-02-28.sp125">

               <speaker>PODPREDSEDNIK SAŠO PEČE:</speaker>

               <p>Sami veste, da Poslovnik Državnega zbora govori oziroma dovoljuje razpravo o
               predlaganih amandmajih.</p>
               <p>Besedo ima kolega Jožef Jerovšek.</p>
            </sp>
            <sp xml:id="SDZ4-Redna-36-2008-02-28.sp126">

               <speaker>JOŽEF JEROVŠEK:</speaker>

               <p>Hvala lepa.</p>
               <p>Spoštovane, jaz bom govoril o teh rokih, ki so tu opredeljeni, kajti od teh rokov je
               odvisno celotno izvajanje tega zakona, ki bi se mu moralo reči "Zakon o brezplačnem
               vrtcu za drugega, tretjega in naslednje otroke" tako, da bi se ljudje dejansko
               zavedali in vedeli kaj pravzaprav prinaša ta Vlada, ta koalicija za dobrobit ljudi,
               ki imajo majhne otroke in predvsem za tiste, ki so neke pomoči in nekih socialnih
               spodbud najbolj potrebni. Kajti, pri tej oblasti sedaj vlada globoko zavedanje, da je
               treba razporejati dobrobiti denar čez celo Slovenijo. Za razliko z opozicijo, ki je z
               rušitvijo pokrajin pokazala, da samo za...</p>
            </sp>
            <sp xml:id="SDZ4-Redna-36-2008-02-28.sp127">

               <speaker>PODPREDSEDNIK SAŠO PEČE:</speaker>

               <p>Kolega Jerovšek....</p>
            </sp>
            <sp xml:id="SDZ4-Redna-36-2008-02-28.sp128">

               <speaker>JOŽEF JEROVŠEK:</speaker>

               <p>...samo za centralno Slovenijo...</p>
            </sp>
            <sp xml:id="SDZ4-Redna-36-2008-02-28.sp129">

               <speaker>PODPREDSEDNIK SAŠO PEČE:</speaker>

               <p>...Prosim vas.</p>
            </sp>
            <sp xml:id="SDZ4-Redna-36-2008-02-28.sp130">

               <speaker>JOŽEF JEROVŠEK:</speaker>

               <p>... dela in zaradi tega....</p>
            </sp>
            <sp xml:id="SDZ4-Redna-36-2008-02-28.sp131">

               <speaker>PODPREDSEDNIK SAŠO PEČE:</speaker>

               <p>Kolega Jerovšek...</p>
            </sp>
            <sp xml:id="SDZ4-Redna-36-2008-02-28.sp132">

               <speaker>JOŽEF JEROVŠEK:</speaker>

               <p>...seveda je ta zakon tak trn v peti, čeprav bodo na koncu glasovali. Zdaj, kolegica
               je prej govorila, da ima dober namen ta zakon. Hkrati pa je ta dober namen
               okarakterizirala s populizmom in demagogijo. Jaz ne vem, ali bo potem v nekem
               programskem, neke stranke, dober namen striktno z besedo "populizem" omenjen? In
               glejte. Dejansko boljšega zakona, bolj socialno usmerjenega in bolj v prihodnost
               Slovenije usmerjenega zakona, kot je ta jaz v svoji karieri poslanca, pa bo kmalu 12
               let, nisem doživel. Jaz mislim, da je to dejansko pravi vzvod in pravi inštrument,
               kako pošiljati jasna sporočila - kako zelo je ta vlada zainteresirana, da se gleda na
               bodočnost otrok, na bodočnost Slovenije. Jaz vem, da bodo na podlagi tega dejansko
               bolj svetlo zrle v prihodnost mlade družine. Zato sem bil zelo presenečen danes
               zjutraj, ko sem se vozil z avtomobilom in je bila po radiu tema dneva ta zakon.
               Tisti, pri katerih se je jasno videlo, da so navdahnjeni z opozicijo, so si ne vem
               kaj izmišljevali, kako so to neki predvolilni nameni. Tudi če bi bili predvolilni
               nameni, je to dobrobit za vsakega. Vem, da je v vaših programih, če bi zmagali na
               volitvah, da boste takoj ukinili ta zakon. Tako kot ste s stisnjenimi zobmi glasovali
               za dijaško prehrano...</p>
            </sp>
            <sp xml:id="SDZ4-Redna-36-2008-02-28.sp133">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, drugo opozorilo! Pri tretjem opozorilu vam bom vzel besedo.</p>
            </sp>
            <sp xml:id="SDZ4-Redna-36-2008-02-28.sp134">

               <speaker>JOŽEF JEROVŠEK:</speaker>

               <p>Glejte, govorim o tem, kaj se bo zgodilo leta 2010, 2012, 2013, kot piše v tem
               amandmaju.</p>
            </sp>
            <sp xml:id="SDZ4-Redna-36-2008-02-28.sp135">

               <speaker>PODPREDSEDNIK SAŠO PEČE:</speaker>

               <p>Vi govorite o političnih programih strank.</p>
            </sp>
            <sp xml:id="SDZ4-Redna-36-2008-02-28.sp136">

               <speaker>JOŽEF JEROVŠEK:</speaker>

               <p>Strogo se držim tega amandmaja. Ne vem, zelo jih muči, kolege iz opozicije, vsebina
               tega zakona, to vidim. Glejte, nekateri so v zvezi z uveljavitvijo tega zakona - in
               ta člen govori o uveljavitvi tega zakona - zjutraj govorili celo tako: "Preveč je
               otrok na svetu, zakaj še spodbude." Rad bi vedel, iz katerih vrst je bil spodbujen
               poslušalec, ki je takšne govoril; gotovo iz opozicije. Potem spet naslednji s skepso,
               "kaj s tem hočemo". Jaz pa razberem v tem zakonu same pozitivne stvari, same
               pozitivne tendence, in sem trdno prepričan, da bomo dobili od državljanov tudi
               garancijo, da ga bomo lahko uresničili kot vladna stranka. Da ljudje ne bodo
               glasovali proti sebi na naslednjih volitvah, da bi podprli te, ki danes skušajo na
               perfiden način negativne elemente v tem zakonu iskati. Bodite bolj jasni! Bodite bolj
               jasni, recite, mi bomo samo za center Slovenije skrbeli. Vas skrbijo usode otrok
               nekaterih oligarhov...</p>
            </sp>
            <sp xml:id="SDZ4-Redna-36-2008-02-28.sp137">

               <speaker>PODPREDSEDNIK SAŠO PEČE:</speaker>

               <p>Kolega Jerovšek, vem, da mi ne boste zamerili, če vam bom vzel besedo. Hvala lepa.
               Nadaljujemo z razpravo. Vseeno pa hvala za vaš kvaliteten doprinos k 31. členu.
               Besedo ima poslanec Branko Marinič. Izvolite, prosim.</p>
            </sp>
            <sp xml:id="SDZ4-Redna-36-2008-02-28.sp138">

               <speaker>BRANKO MARINIČ:</speaker>

               <p>Hvala lepa za besedo. Spoštovani podpredsednik, spoštovane kolegice in kolegi,
               državna sekretarka s sodelavko! No, skušal bom ostati v okviru dnevnega reda, pri
               katerem smo. Torej, k amandmaju k 31. členu je vendarle treba dodati, da prav ta
               amandma vključuje možnost razprave o nekaterih drugih členih, in sicer, o členu 28 in
               členu 28.a. Tako da iz tega izhaja, da je nujno pri obravnavi, pri diskusiji o 31.
               členu vendarle vključevati sredstva lokalne skupnosti in zagotavljanje sredstev za
               pokrivanje stroškov, ki niso všteti v ceno programa.</p>
            </sp>
            <sp xml:id="SDZ4-Redna-36-2008-02-28.sp139">

               <speaker>PODPREDSEDNIK SAŠO PEČE:</speaker>

               <p>Kolega Marinič, kar govorite, ne bom vas prekinjal, vse dokler ne boste prišli na
               programe ostalih političnih strank.</p>
            </sp>
            <sp xml:id="SDZ4-Redna-36-2008-02-28.sp140">

               <speaker>BRANKO MARINIČ:</speaker>

               <p>Bom skušal upoštevati, ker se mi zdi zelo pomembna vsebina, o kateri danes govorimo.
               Bi pa želel tu izpostaviti to, kar predlagatelji tega amandmaja pravzaprav želimo
               povedati - sledimo ciljem, ki jih je predlagatelj postavil kot cilj na začetku,
               kateri so osnovni in temeljni cilji za novelo zakona. In zdi se mi zelo pomembno, da
               takrat ko govorimo in ko predlagatelj poskuša izboljšati stanje na tem področju,
               razbremeniti družinske proračune in s tem dati mnogo večji in širši prispevek k
               večjemu številu rojstev. Vendarle ne smemo pozabiti, da ostajamo znotraj nekega
               finančnega okvirja. In prav v tem finančnem okviru je potrebno upoštevati to
               postopnost. Tisti, ki bi želeli in jaz bi si sam to želel, da bi predlagatelj prišel
               z zakonom, ki bi v celoti razbremenil družine z otroki, ki jih pač mora pošiljati v
               vrtec in s tem zagotavljati kar velik znaten del družinskega proračuna za te namene.
               Pa vendarle je potrebno upoštevati to postopnost. Ne gre vse naenkrat, ne gre toliko
               kot bi želeli, marsikdo in marsikatera družina bi bila razbremenjena, verjamem tudi
               mnogim tistim, ki ugotavljate, da če bi lahko naredili zdaj in takoj, že takoj po
               uveljavitvi novele zakone, bi seveda bilo toliko boljše. A vendarle je treba
               razumeti, da predlagatelj izhaja iz nekih okvirjev možnega. In hvala bogu, da se ta
               možnost vidi tudi v tej postopnosti: leto 2010, 2012 in leto 2014 in če seveda
               sledimo tej dinamiki, lahko dolgoročno pričakujemo, da bomo lahko govorili v
               Republiki Sloveniji tudi o brezplačnih vrtcih, to je vendar cilj in to je
               predlagatelj tudi na začetku povedal.</p>
               <p>Kot rečeno, v Poslanski skupini SDS k predlaganemu amandmaju, ki ga vlaga koalicija
               je izpolnjen pogoj, da temu pritrdimo, da to sprejmemo, z veliko željo in z veliko
               mero razumevanje vseh tistih, ki bi želeli že takoj dati kar največ. Vendar ne gre,
               so okvirji znotraj katerih je pač proračunska postavka omejena in tukaj je potrebno
               imeti vso razumevanje do predlagatelja in vseh nas, ki želimo isti cilj. Čim prej,
               kolikor je mogoče, vendar ne z glavo skozi zid in če ne gre, ne gre. Je pa res tisto,
               kar nekateri ugotavljajo. Tudi zaradi plačila vrtcev marsikatere družine, žal jih je
               malo, pa vendarle so, moramo razumeti, da so takšni primeri, kjer žal otroci tudi
               nimajo dovolj kvalitetnih oblačil in morda je kdo tudi razcefran, pa vendar ni smisel
               tega, da bi razpravljali o tem. Revščina je bila in bo. Želimo si, da bi s pozitivno
               zakonodajo bila ta čim manjša, pa vendarle, kot rečeno, tudi s takšnimi spremembami
               novele zakonov, kot je danes, bomo dosegli večjo rodnost in s tem želeni cilj, da nas
               bi bilo čim več, da bi pa družine in pa otroci imeli zagotovljeno večjo in bolj
               strokovno varstvo v vrtcih, je pa cilj, ki ga želimo doseči ne sedaj, ne takoj, ne
               letos, ampak v naslednjih letih, kot je vsebina predlaganega amandmaja k 31. členu.
               Hvala lepa.</p>
            </sp>
            <sp xml:id="SDZ4-Redna-36-2008-02-28.sp141">

               <speaker>PODPREDSEDNIK SAŠO PEČE:</speaker>

               <p>Hvala lepa. Verjetno ste mislili - dobro da jih je malo, ne žal da jih je malo,
               takih družin. Zaradi zapisnika ne! Hvala lepa.</p>
               <p>Besedo pa ima poslanec Aleš Gulič.</p>
            </sp>
            <sp xml:id="SDZ4-Redna-36-2008-02-28.sp142">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi.</p>
               <p>Seveda tako kot ves zakon ali pa cel zakon, je tudi ta amandma na nek način usmerjen
               v prihodnost in to dobesedno. Idejo ali pa duh tega zakona bi človek z veseljem
               podprl in nimam tukaj nobenih težav. Seveda imam pa težave s tem, da je usmerjeno v
               prihodnost na nek poseben način, in sicer na ta način, da vso odgovornost prelaga na
               nekoga drugega. Se pravi, danes sklenemo nekaj, kar bodo potem izvajali in plačevali
               drugi. To je zelo nespodobno povabilo na zastonj kosilo, če nekoga drugega obremeniš,
               ti pa vabiš.</p>
               <p>Kar se tiče demografskih gibanj, ki bi lahko šla v ta leta, je dobro izračunati,
               kako je ta val po vojni, tam okrog leta 1950 se potem kar naprej ponavlja, pa malo
               ... in takrat verjetno kakšnih velikih potreb ne bo. Vsaj tako kaže to kar se dogaja.
               Zato se mi zdi, da je to brezpredmetno in res zavajanje ljudi in z demografijo in z
               vsem tem kako je bilo včasih hudo, sedaj nam je pa lepo. Včasih je bilo veliko otrok,
               ker sedaj jih je pa malo, ko nam je lepo.</p>
            </sp>
            <sp xml:id="SDZ4-Redna-36-2008-02-28.sp143">

               <speaker>PODPREDSEDNIK SAŠO PEČE:</speaker>

               <p>Hvala lepa. Naslednjega govornika ne bom niti klical k besedi. Kolega Germič, žal mi
               je.</p>
               <p>Besedo pa ima poslanka Marjetka Uhan. Izvolite.</p>
            </sp>
            <sp xml:id="SDZ4-Redna-36-2008-02-28.sp144">

               <speaker>MARJETKA UHAN:</speaker>

               <p>Hvala lepa. Smo pri 31. členu oziroma amandmaju koalicije. Jaz ga bom podprla.
               Postopno sofinanciranje prispevkov staršev za drugo starostno obdobje, to se mi zdi
               dobro. Je pa potrebno povedati tudi zaradi tega, kar sem slišala od svoje kolegice,
               koliko otrok je revnih, pod pragom revščine, da je že sedaj Zakon o financiranju
               prispevkov staršev zelo socialno naravnan in vsi tisti otroci, ki so pod pragom
               revščine, že sedaj starši zanj ne plačujejo nobenih prispevkov. Tako, da se ni treba
               bati, da bodo tisti tudi z novim zakonom kaj prikrajšani. Bi bila pa vesela, da bi
               koristili v tem obdobju tudi kakšni otroci funkcionarjev, pa naj si bo tudi poslank v
               prihodnjem obdobju, za katerega se sprejema... /Izklop mikrofona./...</p>
            </sp>
            <sp xml:id="SDZ4-Redna-36-2008-02-28.sp145">

               <speaker>PODPREDSEDNIK SAŠO PEČE:</speaker>

               <p>Hvala lepa. Proceduralno? Izvolite, kolega Jerovšek.</p>
            </sp>
            <sp xml:id="SDZ4-Redna-36-2008-02-28.sp146">

               <speaker>JOŽEF JEROVŠEK:</speaker>

               <p>Spoštovani gospod podpredsednik, protestiram zaradi vašega pristranskega vodenja,
               ker ste mi vzeli besedo, čeprav ste prej, ko ste jo prejšnjikrat vodili,
               zagotavljali, da boste široko zagotavljali. In sedaj ko je samo nam ostal čas še za
               razpravo seveda omejujete zadeve in razpravo. Zato vam proceduralno predlagam
               pravzaprav, da dokler vas pesti nervoza povezana z ustanavljanjem stranke z imenom
               "Lipca", da ne vodite seje več, do takrat ko boste ustanovili stranko. Drugače pa se
               držite demokratičnih načel, da za vse enako velja. Hvala lepa.</p>
            </sp>
            <sp xml:id="SDZ4-Redna-36-2008-02-28.sp147">

               <speaker>PODPREDSEDNIK SAŠO PEČE:</speaker>

               <p>Hvala lepa za vašo opazko. Imamo pa še enega prijavljenega razpravljavca. Je še kdo
               drug, razen kolega Grimsa? Potem bom ponovno odprl postopek. Odpiram postopek za
               prijavo. Izvolite. Prijavljen je samo poslanec Branko Grims.</p>
            </sp>
            <sp xml:id="SDZ4-Redna-36-2008-02-28.sp148">

               <speaker>MAG. BRANKO GRIMS:</speaker>

               <p>Poglejte, hotel sem samo nekaj pojasniti, kako se da tudi lepo pogovoriti, ko se
               vzame nekaj časa, da se sooči argumente in sva se s kolegico Tavševo zdaj zelo hitro
               strinjala. Namreč ključen problem, ko gre za čim hitrejše uveljavljanje končnega
               cilja, ni v resnici sam finančni zalogaj. Tudi nekateri kolegi so v tej smeri, po
               mojem mnenju, to nekoliko preveč poudarjali. Ključen problem so v resnici kapacitete
               vrtcev. Zaradi tega je pač predvidena takšna postopnost. Zaradi številnih opozoril,
               tudi s strani občin, da bi preveliko hitenje povzročilo njim zelo velike težave. Zato
               je ta zakon v taki obliki kot je zdaj predložen res realen in uresničljiv in zaradi
               tega, seveda, bolj radikalnih ukrepov v tem trenutku še ni bilo mogoče predlagati. Če
               pa se izkaže, da bodo kapacitete ustrezne, če se ohrani hitrejši razvoj, tak kot smo
               ga imeli zdaj, da bo tudi v naslednjem mandatu tak, potem pa sem prepričan, da bo
               mogoče ta proces še pospešiti in čim hitreje iti v smeri, okoli katere pa le z
               veseljem ugotavljam, da očitno je konsenz, da bi bil končen cilj, da po tem prehodnem
               obdobju pridemo do res povsem brezplačnih vrtcev, dostopnih vsem. Jaz mislim da ta
               cilj pa je nekaj, ki je vreden, da ga pač vsi sledimo pri svojih odločitvah.</p>
            </sp>
            <sp xml:id="SDZ4-Redna-36-2008-02-28.sp149">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Pukšič, želite razpravljati? Imate besedo.</p>
            </sp>
            <sp xml:id="SDZ4-Redna-36-2008-02-28.sp150">

               <speaker>FRANC PUKŠIČ:</speaker>

               <p>Hvala lepa, gospod podpredsednik. Kolegice in kolegi, minister s sodelavci! Kar se
               tiče Zakona o spreminjanju zakona o vrtcih in uvajanje možnosti brezplačnih vrtcev za
               drugega in naslednjega otroka je končno dozorelo spoznanje v tej državi, da je to
               eden izmed ukrepov, ki bo tako otrokom na demografsko ogroženem področju kot otrokom
               v mestih izpostavil vsaj ob njihovih najrosnejših letih tako rekoč približno enake
               izhodiščne pogoje. In ker je Slovenska demokratska stranka vedno se zavzemala za
               štart, za vse v državi, da bi imeli ne glede na to kje so rojeni in od kako bogatih
               staršev so enake štartne pogoje, je ta sprememba zakona dobrodošla. Sam osebno bi
               rajši videl, da teh postopnosti, kot so pri 31. členu, ne bi bilo, pa vendar je bilo
               potrebno ob predlaganju tega zakona upoštevati tudi operativne možnosti in zato tudi
               upoštevati to postopnost. Jaz celo upam in celo verjamem v to, da bo minister nekje v
               začetku naslednjega leta mogoče celo prinesel rebalans tega zakona oziroma spremembo,
               ponovno spremembo tega zakona kjer bomo lahko po dejanskem pregledu stanja mogoče
               ugotovili in nekatere te roke skrajšali tako, da bodo ugodnosti za naše otroke v
               državi veljale čim prej in da bodo iz tega naslova koristili štartne možnosti
               pravzaprav enake čim hitreje. Vsekakor je glede na stopnjo družbenega produkta na
               prebivalca v osrednji Sloveniji v primerjavi z drugimi deli v naši državi potrebno
               povedati, da so te razlike izredno velike, izredno velike prav zaradi nekaterih
               odločitev v prejšnjih dveh, treh mandatih v zvezi s centralizmom in te razlike so
               velike tudi zaradi tega, ker se je v prejšnjih mandatih dopustilo ne obogateno
               bogatenje in krivično razdelitev družbenega premoženja. Sedaj poskušamo v tem mandatu
               te napake izpred let popravljati, vendar vse naenkrat ne gre. Zato verjamem, da je
               potrebno še vsaj en mandat, da bomo stvari pripeljali koliko-toliko na zeleno vejo,
               zato bom tudi ta zakon podprl.</p>
            </sp>
            <sp xml:id="SDZ4-Redna-36-2008-02-28.sp151">

               <speaker>PODPREDSEDNIK SAŠO PEČE:</speaker>

               <p>Hvala lepa. Lahko zaključimo tudi razpravo k 31. členu? Hvala lepa. O amandmajih bomo
               v skladu s časovnim potekom seje zbora odločali jutri v okviru glasovanj. S tem
               prekinjam to točko dnevnega reda. Nadaljevali pa jo bomo ob 15. uri z obravnavo 1.
               točke dnevnega reda sprejetega dnevnega reda, to je z vprašanji poslank in poslancev.
               Hvala lepa.</p>
               <p>(Seja je bila prekinjena ob 14.25 in se je nadaljevala ob 15.00.)</p>
            </sp>
            <sp xml:id="SDZ4-Redna-36-2008-02-28.sp152">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta. Tudi
               ministre prosim, da končajo razpravo.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV.</title> V
               zvezi s to točko dnevnega reda sem v poslovniškem roku prejel pisne prijave 21.
               poslank in poslancev. Vrsti red postavljanja poslanskih vprašanj je določen na
               podlagi dogovora z vodji poslanskih skupin v skladu z 244. členom, drugim odstavkom
               245. člena in 247. členom Poslovnika Državnega zbora. Na prva tri vprašanja poslancev
               opozicije in na poslansko vprašanje poslanca vladajoče koalicije bo odgovoril
               predsednik Vlade. V nadaljevanju bodo na neodgovorjena poslanka vprašanja postavljena
               na 33., 34., 35. seji zbora odgovarjali le ministri, ki so danes prisotni. Vsak
               poslanec ima za postavitev vprašanj na voljo tri minute. Predsednik Vlade, ministri,
               odgovarjajo na vprašanje v največ petih minutah. Če je vprašanje postavljeno več
               ministrom, imajo vsi skupaj na voljo pet minut za odgovor. Poslanec, ki ne bo
               zadovoljen z odgovorom, lahko zahteva dopolnitev odgovora, ne more pa postaviti
               dodatnega vprašanja. Poslanke in poslance prosim, da ste na to pozorni. Obrazložitev
               zahteve za dopolnitev odgovora poslanec postavi v dveh minutah, dopolnitev odgovora
               pa sme trajati največ tri minute. Poslanec, ki je postavil vprašanje, lahko zahteva,
               da se na naslednji seji opravi razprava o odgovoru predsednika Vlade, ministra ali
               generalnega sekretarja Vlade. O tem odloči Državni zbor brez razprave. V primeru, da
               poslanec na postavljena vprašanja danes ne bo dobil odgovora, mu morajo predsednik
               Vlade, minister ali generalni sekretar Vlade v 30-ih dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega zbora.</p>
               <p>V zvezi s to točko so se za danes opravičili naslednji ministri in ministrice:
               ministrica za delo, družino in socialne zadeve gospa Marjeta Cotman, ministrica za
               visoko šolstvo, znanost in tehnologijo gospa Mojca Kucler Dolinar, minister za promet
               mag. Radovan Žerjav, minister za javno upravo dr. Gergor Virant, minister za notranje
               zadeve gospod Dragutin Mate, minister za pravosodje dr. Lovro Šturm in minister za
               obrambo gospod Karl Erjavec.</p>
               <p>Na klop ste prejeli pregled poslanskih vprašanj in pobud, na katera v poslovniškem
               roku ni bilo odgovorjeno.</p>
               <p>Gospod Bevk, imate proceduralni predlog. Izvolite.</p>
            </sp>
            <sp xml:id="SDZ4-Redna-36-2008-02-28.sp153">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Jaz bom dal proceduralni
               predlog, še prej pa, odpovedujem svoji dve poslanski vprašanji ministru za
               gospodarstvo, mag. Vizjaku in ministru za javno upravo dr. Virantu, ker sta danes
               odsotna. Jaz sem žal poslanski vprašanji najavil prej, preden ste z Vlade obvestili
               Državni zbor, kateri ministri in ministrici bosta danes odsotni, zato bom obe
               vprašanji, ki sem ju danes nameraval posredovati ustno, posredoval v pisni obliki.
               Danes naj bi najprej, po tem ko bomo postavili vprašanja predsedniku Vlade gospodu
               Janezu Janši, odgovarjali na 15 neodgovorjenih vprašanj iz prejšnjih sej, in šele pri
               20. vprašanju bomo začeli vprašanja, ki terminsko spadajo na februarsko sejo
               Državnega zbora.</p>
               <p>Zato predlagam, gospod predsednik, da danes odgovarja na vprašanja predsednik Vlade
               tako, kot je predvideno, da se odgovori na neodgovorjena vprašanja, da se pa ves
               tisti del, ki spada na februarsko sejo, organizira v nekem posebnem terminu tako, da
               bomo imeli zagotovljeno prisotnost ministric in ministrov. To se bo nadaljevalo vsaj
               še v mesecu marcu, aprilu, maju in juniju, ko bo Republika Slovenija predsedovala
               Svetu Evropske unije. Zato predlagam, da se na Kolegiju Državnega zbora dogovorite
               kako vnaprej učinkovito organizirati postavljanje poslanskih vprašanj. Kajti to je
               ena redkih možnosti, ki jo poslanke in poslanci imamo, da se soočimo s stališči
               Vlade.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp154">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Bevk, jaz moram v imenu odsotnih ministrov, jih na nek način tudi opravičiti,
               kajti odsotnost je pogojena tudi zaradi tega, ker je bila točka iz ponedeljka
               prestavljena na današnji dan, neposredno v ponedeljek smo se tako odločili in seveda
               je tudi nekaj več zmede bilo pri organizaciji tega. Vsekakor pa vsak poslanec, ki ima
               poslansko vprašanje namenjeno ministru, ki ni prisoten, lahko reče "Ne bom ga
               postavil, ga bom postavil naslednjič." Ali pa ga postavi in reče: "Zahtevam ustni
               odgovor." Ali pa ga postavi in reče: "Sem zadovoljen s pisnim odgovorom."</p>
               <p>Glede pobude za Kolegij, pa prosim, da takšne pobude naslavljate neposredno na
               Kolegiju in vaša poslanska skupina je na Kolegiju vedno prisotna.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade gospod Janez Janša.</p>
               <p>Najprej bo poslansko vprašanje predsedniku Vlade postavil gospod Zmago Jelinčič
               Plemeniti.</p>
               <p>Prosim.</p>
            </sp>
            <sp xml:id="SDZ4-Redna-36-2008-02-28.sp155">

               <speaker>ZMAGO JELINČIČ PLEMENITI:</speaker>

               <p>Hvala lepa in lep dober dan vsem skupaj. Regionalni razvoj Slovenije od nastopa dr.
               Žagarja na mesto ministra brez listnice, pristojnega za lokalno samoupravo in
               regionalno politiko, poteka tako, da se od leta 2004 do 2008 povečujejo razvojne
               razlike. Manj razvite slovenske regije so še bolj nerazvite, kot so bile leta 2004.
               Na drugi strani pa smo lahko priče, da gospod Žagar financira svoje oziroma Šrotove
               SLS-ovske župane z evropskim denarjem in tako plačuje politično propagando svoji
               oziroma Šrotovi stranki.</p>
               <p>Resolucija o nacionalnih razvojnih projektih za obdobje 2007-2023 je eden ključnih
               strateških razvojnih projektov, ki ga je pripravila Služba za razvoj v letu 2006, v
               katerem so navedeni tudi projekti za spodbujanje konkurenčnosti gospodarstva,
               hitrejši razvoj malih in srednjih podjetij. Za to ima Slovenija na voljo preko
               milijarde evrov finančnih sredstev, ki jih deli približno eno četrtino za
               gospodarstvo in tri četrtine za občine. Gre za 365 milijonov evrov, ki so namenjeni
               za programe razvoja devetih gospodarskih središč po regijah, od tega 306 milijonov
               evrov iz Evropske unije in 59 milijonov iz proračuna, ter po drugi strani za 991
               milijonov evrov za operativne programe občin, od tega 843 milijonov iz Evrope in 148
               iz proračuna. Tako je Ministrstvo za gospodarstvo, ki bi moralo po logiki razvojnih
               ciljev dobiti največ razvojnih sredstev, v izraziti podrejenosti Službe Vlade za
               lokalno samoupravo in regionalno politiko ter Ministrstva za okolje. V političnem
               smislu to pomeni, da SLS lahko znatno sofinancira svoje lokalne ceste in
               "kandelabre", pa tudi kaj večjega. Recimo, toplarno v Celju, ki prinašajo možnost
               samohvale in politične pike na volitvah za stranko celjskega župana ter seveda luknjo
               v proračunu za vse slovenske davkoplačevalce. Sredstva za gospodarstvo bi morala biti
               že davno realizirana oziroma porabljena na podlagi razpisov za projekte, ki jih je
               naredila na Ministrstvu za gospodarstvo po sklepu Vlade z dne, 7.12.2006. Vendar pa
               gospa dr. Gorišek, ki je odgovorna za realizacijo projektov v Sloveniji, ni naredila
               ničesar.</p>
               <p>Sprašujem predsednika Vlade: Ali gre morda za sabotiranje dela ministra Vizjaka s
               strani uslužbencev po kakšni strankarski direktivi? Postavlja se mi pa tudi
               utemeljeno vprašanje: Ali, gospod predsednik Vlade, ste seznanjeni z obstoječim
               stanjem? Ali boste poslali v pregled kakšno inšpekcijo, koga poklicali na zagovor in
               morda koga tudi odstranili z delovnega mesta?</p>
            </sp>
            <sp xml:id="SDZ4-Redna-36-2008-02-28.sp156">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-36-2008-02-28.sp157">

               <speaker>JANEZ JANŠA:</speaker>

               <p>Hvala lepa za vprašanje, čeprav je tisto, ki je bilo najavljeno, nekoliko drugačno.
               Teh političnih namigov ne bi komentiral. Lahko pa zagotovim, da med ministrstvi v
               Vladi in v tem primeru Službo Vlade za lokalno samoupravo in regionalno politiko ter
               Ministrstvom za gospodarstvo v zvezi s črpanjem evropskih sredstev ni nobenega
               posebnega spora. Bil je sprejet nacionalni program, kjer so v grobem sredstva
               porazdeljena. Bil je potrjen s strani Evropske komisije. In v skladu s tem potekajo
               tudi razpisi in sama delitev sredstev. Res je, da je Evropski sklad za regionalni
               razvoj največji in da se v tem okviru razdeli tudi največ sredstev. Res je tudi, da
               je Slovenija tukaj po zadnjih podatkih Evropske komisije od začetka februarja letos
               druga najuspešnejša država po črpanju sredstev iz Evropskega regionalnega sklada. In
               da gre to za te namene. Se pravi, za hitrejši regionalni razvoj.</p>
               <p>Vendar pa se večina teh sredstev jasno preko teh mehanizmov, regionalnih mehanizmov
               ali pa občinskih razvojnih mehanizmov, prelije v gospodarstvo. To, da sredstev
               neposredno ne deli minister za gospodarstvo, še ne pomeni, da del teh sredstev ne
               pride za hitrejši gospodarski razvoj.</p>
               <p>Tako, da moram reči, da prvič slišim, da bi tukaj bila kakšna neskladja ali da bi
               kdo na Ministrstvu za gospodarstvo celo namerno zaviral porabo teh sredstev.</p>
            </sp>
            <sp xml:id="SDZ4-Redna-36-2008-02-28.sp158">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Jelinčič.</p>
            </sp>
            <sp xml:id="SDZ4-Redna-36-2008-02-28.sp159">

               <speaker>ZMAGO JELINČIČ PLEMENITI:</speaker>

               <p>Hvala lepa. Jaz sem omenil eno ime. To je gospa dr. Goriškova, ki je odgovorna na
               Ministrstvu za gospodarstvo za realizacijo projektov gospodarskih središč v
               Sloveniji. Vendar tam se nič ne dogaja. Zadeve stojijo. In navkljub temu, da je
               precej dobrih, odličnih projektov, se nič ne zgodi. Dejstvo pa je, da po drugi strani
               preko operativnega programa za občine se pa dogaja vse mogoče. In tam čez se pa
               financirajo tudi razne toplarne v Celju, ki bodo prišle v lep okvir celjskega župana,
               kot češ, poglejte, Celjani, kaj sem vam naredil.</p>
               <p>V bistvu bo šlo pa tukaj za denar, ki je last nas vseh davkoplačevalcev. Profitirala
               bo pa ena politična stranka. Res je, da gre za politično konotacijo pri tem mojem
               vprašanju. Ampak, saj to je tisto, kar je narobe. Jaz mislim, da bi že zdavnaj morali
               več teže posvečati gospodarstvu. Sredstva so res razporejena. Ampak kaj pomaga
               razporeditev sredstev, če ne pride do aplikacije teh sredstev. Razvojni programi so
               pripravljeni. Na Ministrstvu za gospodarstvo zadeva stoji, namesto da bi se speljala.
               Hvala lepa.</p>
            </sp>
            <sp xml:id="SDZ4-Redna-36-2008-02-28.sp160">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite!</p>
            </sp>
            <sp xml:id="SDZ4-Redna-36-2008-02-28.sp161">

               <speaker>JANEZ JANŠA:</speaker>

               <p>Težko bi se strinjal, da zadeva stoji, ker podatki kažejo, da Slovenija ni uspešna
               samo pri črpanju sredstev iz Sklada za regionalen razvoj, ampak tudi iz drugih
               skladov. Tudi, ko gre za splošno uspešnost Slovenije pri črpanju evropskih sredstev,
               smo med prvimi oziroma med prvo skupino držav članic Evropske unije z odstotkom, ki
               je nadpovprečen. Tako da, če bi vsi gospodarski projekti oziroma projekti s področja
               gospodarstva, ki se financirajo iz teh skladov, kot pravite, stali, potem bi bila
               tudi statistika drugačna.</p>
               <p>Teh projektov, ki se financirajo po različnih občinah in regijah, je zelo veliko. V
               vsaki regiji jih je nekaj sto. Vi ste jih našteli nekaj. Lahko bi jih našteli zelo
               veliko. Vsakega se da na nek način locirati tudi v neko politično zaledje, iz katere
               prihaja župan. Samo zadeva bi bila korektna, če bi naštel vse. Ker se ni zgradila
               samo toplarna v Celju, ampak še na stotine drugih projektov po različnih delih
               Slovenije.</p>
            </sp>
            <sp xml:id="SDZ4-Redna-36-2008-02-28.sp162">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo vprašanje postavil gospod Aleš Gulič. Prosim.</p>
            </sp>
            <sp xml:id="SDZ4-Redna-36-2008-02-28.sp163">

               <speaker>ALEŠ GULIČ:</speaker>

               <p>Spoštovani predsedujoči, spoštovani gospod Janez Janša, predsednik Vlade! Najprej
               nekaj v zvezi s tem vprašanjem. Namreč v juniju lani ste govorili, da ste bili vedno
               prisiljeni postavljati takšna vprašanja, ki so bila naprej najavljena, in da je bila
               to praksa Državnega zbora. Mene preseneča, ker sem se tega nekako zavedal, sem rekel,
               da bom postavil takšno vprašanje, kot ga je kdaj prej že postavil gospod Janez Janša,
               ko je bil še v opoziciji. Ko sem to poslal kot vprašanje, mi je bilo odgovorjeno, da
               ni natančno in da moram dopolniti vprašanje. To sem storil in takšnega bom tudi
               povedal, kot ste ga dobili, da bodo stvari jasne. Ampak gremo sedaj k tej zgodbi.</p>
               <p>Vi ste svoj boj proti korupciji, klientelizmu, kriminalu začeli s poizkusi ukinjanja
               protikorupcijske komisije. In to se pravzaprav še nadaljuje. Tako, bomo rekli, iz
               poraza v poraz do končne zmage s kadrovskimi menjavami in s podobnimi zadevami.
               Kriterij strokovnosti, ki bi bil kar naprej v besedah, je bil v resnici v mesu in v
               dejanju zamenjan s kriteriji strankarske pripadnosti, prijateljskih povezav itn.</p>
               <p>Se pravi, vse tisto, kar se - to sedaj ne očitam vam, ampak ugotavljam pa dejstvo -
               lepi ob vsako oblast in tudi ob vsako vlado. V kasnejšem obdobju je pa zadeva s tremi
               K-ji poniknila. Na nek način je bila izbrisana iz tega besednjaka. Pojavila pa se je
               nova. Tajkunsko. Čeprav gre za zadeve, ki naj bi vendarle govorile o enem in istem,
               predvsem o gospodarskem kriminalu, tudi o gospodarski nespodobnosti in o načenjanju
               etične drže gospodarstvenikov. O tem govori vrsta z opisom, nazadnje ta znamenita
               čista lopata. Tukaj v tem snopu je samo nekaj zgodb o čisti lopati.</p>
               <p>Mene pa zanima predvsem: Kaj bo Vlada Republike Slovenije storila in kakšne ukrepe
               bo sprejela, da bo ustavno načelo enakosti pred zakonom zagotovila tudi v praksi pri
               odkrivanju in pregonu gospodarske kriminalitete, pa ne samo enakosti pred zakonom, ne
               samo to, ampak tudi enakosti pred vlado? Hvala lepa.</p>
            </sp>
            <sp xml:id="SDZ4-Redna-36-2008-02-28.sp164">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-36-2008-02-28.sp165">

               <speaker>JANEZ JANŠA:</speaker>

               <p>Hvala lepa za to vprašanje. Kar se tiče raznih komisij. Vlada sledi koalicijski
               pogodbi, v kateri smo natančno zapisali, da je potrebno okrepiti tiste organe, ki
               imajo ustavne in zakonske pristojnosti za boj s korupcijo in gospodarskim kriminalom
               in se izogibati ustanavljanju raznih komisij, ki imajo zveneča imena, nimajo pa
               resnih pristojnosti.</p>
               <p>Komisija, o kateri govorite, v tem mandatu ni bila ukinjena. Tudi v zakonu, ki je
               predlagan, se ne predlaga, da se ukine v tem mandatu. Da ne bi kdo mislil, da se kdo
               boji v Vladi te komisije. Lahko pa po vseh teh letih pogledate, kakšni so bili
               rezultati enih in drugih organov oziroma pristojnih institucij. Na eni strani je šlo
               za medijsko, sicer zelo odmevno ukvarjanje s tremi podeželskimi župani in še z
               nekaterimi zadevami, ki zagotovo ne segajo v kakšen vrh družbi nevarnih dejanj. Na
               drugi strani pa je potekalo resno delo, ki se ga je Vlada lotila na začetku mandata.</p>
               <p>Najprej pri pripravi zakonskih okvirov zato, da bo ta spopad s temi družbi nevarnimi
               pojavi uspešen. V ta namen so bile sprejete spremembe številnih zakonov. Nekatere so
               tudi pripravljene in so v razpravi. Prišlo je do kadrovskih okrepitev pristojnih
               služb. Prišlo je do organizacijskih sprememb, ki so zagotovile bolj učinkovito delo
               teh služb.</p>
               <p>Prišlo je do zagotavljanja pogojev za usposabljanje in izobraževanje tistih, ki bi
               se morali spopadati tudi že prej s temi oblikami kriminala. Vendar tega prej ni bilo.
               Lahko vam citiram izjavo prejšnjega ministra za notranje zadeve, kaj je dejal o
               usposobljenosti kriminalistične policije ob koncu svojega mandata. In takšno stanje
               je ta Vlada podedovala.</p>
               <p>Zato smo šli v spremembe in dopolnitve Zakona o kazenskem postopku, Zakona o
               izvrševanju kazenskih sankcij, Zakona o odgovornosti pravnih oseb za kazniva dejanja.
               Izvedeni so bili številni organizacijski posegi, reorganizacijski posegi. In to je
               pač ustvarilo rezultate, ki smo jih napovedovali tudi na samem začetku. To je
               dolžnost Vlade in tudi tega Državnega zbora, da tem službam zagotavlja ustrezne
               pogoje za delo. In če se ti pogoji zagotovijo in če se zagotovi tudi vse ostalo, kar
               je potrebno za njihovo učinkovitost, potem pridejo tudi rezultati.</p>
               <p>Jaz mislim, da ob koncu tega mandata ne bo nobenega, ki je govoril o tem pred
               štirimi leti, sram, ko bomo govorili tudi o rezultatih. Če zagotovimo takšne pogoje,
               potem ni nobenih dilem glede enakosti pred zakonom. Nobenih dilem. Tisto, kar se zdaj
               morda očita nekaterim tem institucijam, je v realnosti, ko gre za dejstva, ravno
               obratno. To, da se nekaj dogaja, je rezultat tega, da politika pusti pri miru te
               institucije, da delajo in se ne vtika v konkretne primere.</p>
               <p>Prej pa se ni nič dogajalo in so bili zagotovljeni pogoji. Morda bi se tudi v
               slabših pogojih dalo kaj narediti. Pa se očitno ni nič smelo. Tako, da je zelo
               nenavadno, da smo prvo polovico tega mandata poslušali kritike v zvezi s tem, da ni
               nobenih rezultatov teh napovedi. Ko pa začnejo rezultati prihajati, pa poslušamo
               kritike, češ da tega ne bi smelo biti, da je to rezultat vmešavanja politike v delo
               pristojnih organov. Naloga, ki jo ima politika, je, da zagotovi ustrezno delo, da te
               institucije lahko opravljajo učinkovito in tako, da delajo enako do vseh.</p>
            </sp>
            <sp xml:id="SDZ4-Redna-36-2008-02-28.sp166">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-36-2008-02-28.sp167">

               <speaker>ALEŠ GULIČ:</speaker>

               <p>Spoštovani gospod predsednik Vlade! Prav gotovo vam v svojem uvodnem delu pa vse do
               danes nisem v nobeni javni izjavi očital, da tega ne počnete in da ni dobro, kar
               počnete v boju proti gospodarskemu kriminalu.</p>
               <p>In tudi moje vprašanje ni bilo takšno, ampak je bilo vprašanje: Kako zagotoviti v
               praksi pred zakonom ustavno načelo enakosti?</p>
               <p>Povedal bom tako, v tem trenutku, seveda ko rezultatov še ni, saj jih tudi ne sme
               biti, nobeden od teh postopkov ni zaključen. In bog ne daj, da bi jaz ali pa kdo drug
               mislil, da so to že rezultati in to obravnaval kot rezultate. To bi bil res pravi
               prejudic.</p>
               <p>Ampak nenavadno je to, da se zdaj v tem trenutku seveda vsi tudi zaradi medijske
               podpore, pa zaradi tega, ker se pravzaprav ti, ki preganjajo gospodarski kriminal, od
               trenutka do trenutka kar pogosto javljajo in razlagajo svoja dejanja. Nenavadno je,
               da se ukvarjamo s tistimi, ki naj bi ali pa ki so obdolženi, da so podkupnine dajali.
               Manj ali pa zelo malo pa s tistimi, ki so jih sprejemali.</p>
               <p>Namreč, tu gre pa za tisto, kar se mora dogajati vendarle tudi v vladnih vrstah ali
               pa v ministrskih vrstah, na ministrstvih. Konec koncev, uradniki ne bi sprejemali
               podkupnin, če jih ne bi kdo ponujal, pa seveda, če ne bi to bilo na nek način varno.
               Konec koncev, noben javni razpis, ki se napiše za ponudnike, se ne napiše sam. Tam je
               neka skupina ljudi. So uslužbenci, so ljudje. In seveda tam se začnejo delati ti
               posli. Kako se pa potem peljejo, to je pa druga stvar.</p>
               <p>Jaz bi rad, da vendarle odgovorite na to: Kako zagotoviti enakost pred zakonom pa
               tudi pred samo Vlado, da so vsi ljudje enako obravnavani in vsa dejanja enako
               obravnavana tudi takrat, kadar gre samo za .../Izklop mikrofona./...</p>
            </sp>
            <sp xml:id="SDZ4-Redna-36-2008-02-28.sp168">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite.</p>
            </sp>
            <sp xml:id="SDZ4-Redna-36-2008-02-28.sp169">

               <speaker>JANEZ JANŠA:</speaker>

               <p>Torej, jaz bi vam z veseljem odgovoril na to vprašanje, kako zagotoviti enakost pred
               Vlado, če bi mi povedali kakšen konkreten primer, kjer nekdo ni enak v obravnavi pred
               Vlado. Jaz takšnega primer ne poznam. Vi ga pa tudi niste navedli.</p>
               <p>Kar se tiče trditve o tem, da gre v primeru tovrstnih kaznivih dejanj gospodarskega
               kriminala in korupcije za povezavo in da v sled tega vsaj, ko gre za javna naročila,
               ker gre za javna sredstva, na nek način ni možno izvajati brez tega, da bi bili
               vpleteni tudi javni uslužbenci. To imate prav. In kolikor vem, so v priporu edino ti,
               se pravi, tisti, ki so prejemali podkupnino. Tako, da zagotovo v tem primeru - vsaj,
               če govoriva o isti stvari - ni možno trditi, da je bil kdo pred zakonom neenak ali pa
               da se je preganjalo samo tiste izven javne sfere ali pa izven javnega podjetja.</p>
               <p>Ravno zaradi tega, ker gre običajno pri teh stvareh za povezave tudi v javno sfero
               in v upravo. Se pravi, v vse tiste, ki odločajo o javnih naročilih, je boj s temi
               oblikami kaznivih dejanj tako kompliciran. In zaradi tega rabimo za to usposobljene
               institucije in teh slovenska država do pred nekaj leti - si upam trditi - ni imela.
               Zato tudi ni bilo rezultatov.</p>
            </sp>
            <sp xml:id="SDZ4-Redna-36-2008-02-28.sp170">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Gulič.</p>
            </sp>
            <sp xml:id="SDZ4-Redna-36-2008-02-28.sp171">

               <speaker>ALEŠ GULIČ:</speaker>

               <p>Spoštovani predsedujoči! V skladu z 246. členom oziroma drugim odstavkom, ki govori
               o tem, da lahko poslanec predlaga, da se na naslednji seji opravi razprava o odgovoru
               predsednika Vlade, predlagam, da se to opravi. Hvala lepa.</p>
            </sp>
            <sp xml:id="SDZ4-Redna-36-2008-02-28.sp172">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Guliča, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil v okviru jutrišnjih glasovanj. Sedaj bo predsedniku Vlade postavil poslansko
               vprašanje mag. Milan M. Cvikl. Izvolite.</p>
            </sp>
            <sp xml:id="SDZ4-Redna-36-2008-02-28.sp173">

               <speaker>MAG. MILAN M. CVIKL:</speaker>

               <p>Hvala za besedo, gospod predsedujoči. Poslanke in poslanci, državljanke in
               državljani! Poleg enakosti pred zakonom se te dni postavlja kot pomembno vprašanje,
               kako slovenska vlada spoštuje slovensko javno in finančno zakonodajo in še posebej
               kako predsednik Vlade spoštuje odločitve Računskega sodišča.</p>
               <p>Naj spomnim izvršno oblast, predsednika Vlade in ministra zakonodaja pooblašča, da
               zakonito in smotrno uporabljajo javni denar. 14,4 milijard evrov je tega denarja v
               letošnjem letu. O načinu porabe neposredno odločate vi, Vlada, minister. Ker gre za
               ogromno denarja, je slovenska Ustava določila, da Računsko sodišče bedi nad potmi
               javnega denarja, da bedi in pazi na zakonitost in smotrnost gospodarjenja z denarjem
               davkoplačevalcev. V vašem mandatu, gospod predsednik, očitno zakonitost in
               gospodarnost razumete po svoje.</p>
               <p>Naj omenim samo tri primere. Najprej ste nezakonito brez pooblastila podpisali aneks
               s SCT-jem, z gospodom Zidarjem, tem istim, ki ste ga nekaj dni nazaj spektakularno
               zaprli, da boste namesto menze na vrhu Gregorčičeve 25 naredili stekleno palačo. Vam
               pisarna, v kateri ste sklenili posel in naredili afero vseh afer Mercator, ni bila
               več povšeči?</p>
               <p>Računsko sodišče je ugotovilo, da je bilo to nepooblaščeno dejanje. Računsko sodišče
               je tudi ugotovilo, da ste pri poslu z Mercatorjem naredili za toliko in toliko
               milijonov evrov škode. In te dni odkrita pogodba je dokazala, da ste delovali tudi v
               nasprotju z Zakonom o prevzemih. Za leto 2005, 2006 Računsko sodišče ugotavlja, da
               prikrivate podatke pri javni porabi, da ne izkazujete pravilnega stanja odhodkov. In
               kaj ste naredili? Ste popravili bilance? Ste odpravili nezakonitosti? To so bila vsa
               dejanja, za katere ste se vi že opravičili. Pravite, da ste priznali napako. Mogoče
               vas minister Bajuk ali drugi pravilno ne obveščajo.</p>
               <p>Ampak te dni ste izzvani neposredno. Računsko sodišče vas je pozvalo po zaključenem
               postopku, da se morate odločiti, ali minister Vlade, ki je kršil obveznost dobrega
               gospodarjenja, še zmeraj ima vaše zaupanje.</p>
               <p>Ali boste delovali tako, kot se je v Sloveniji že dvakrat zgodilo, ko so šefi
               organov predlagali razrešitev tistega, ki je kršil obveznost dobrega gospodarja?</p>
               <p>Sprašujem vas, predsednik Vlade: Ali spoštujete slovensko javno-finančno zakonodajo?
               Ali spoštujete nedavne odločitve Računskega sodišča?</p>
               <p>Prosim za zelo jasen odgovor.</p>
            </sp>
            <sp xml:id="SDZ4-Redna-36-2008-02-28.sp174">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-36-2008-02-28.sp175">

               <speaker>JANEZ JANŠA:</speaker>

               <p>Torej, moj odgovor bo zelo jasen.</p>
               <p>Kot predsednik Vlade sem dolžan spoštovati Ustavo, zakone in delati za blaginjo
               Slovenije. Tako smo tudi prisegli za to govornico ob začetku mandata - jaz in moje
               kolegice in kolegi v vladi. In v tej državi ne obstaja samo Zakon o Računskem
               sodišču. Obstaja tudi druga zakonodaja. Obstaja načelo ločenosti oblasti.</p>
               <p>Pred kratkim se je prvič v zgodovini te države in tudi v zgodovini Evropske unije,
               Evrope in verjetno tudi sveta zgodilo, da je Računsko sodišče naložilo ali zahtevalo
               od predsednika neke Vlade, da zamenja enega ministra. Se pravi, posegala je v neka
               ustavna in politična razmerja, za kar Računsko sodišče, oprostite, ni ustanovljeno.</p>
               <p>Tolmačenje tega člena Zakona o Računskem sodišču na ta način pomeni, da lahko
               Računsko sodišče potem lahko sestavlja tudi koalicije ali jih razdira, imenuje vlade
               in, ne vem, recimo, ugotovi, zdajle naredi pregled v Uradu predsednika republike.
               Ugotovi, da je v prejšnjem mandatu predsednika republike bilo nekaj narobe. In, kaj,
               naroči potem volivcem, naj zamenjajo predsednika republike tega mandata? Če bi ta
               člen zakona o Računskem sodišču tolmačili na ta način, da ima Računsko sodišče to
               pristojnost, potem bi lahko zahtevali zamenjavo kogarkoli.</p>
               <p>V tem konkretnem primeru je zadeva še toliko bolj dvomljiva, ker gre tudi po vsebini
               za neko uredbo, ki je bila sprejeta leta 2003 ali leta 2002, če se ne motim, in ki je
               napačno po ugotovitvah Računskega sodišča usmerjala sredstva za okoljske dajatve. Ni
               jih usmerjala v žep ministra, ampak v občinske proračune namesto v državnega. To
               uredbo je Računsko sodišče poslalo v presojo Ustavnemu sodišču in Ustavno sodišče o
               tem še odloča. Ali je bila ta uredba res nezakonita, bo pač odločilo Ustavno sodišče.
               Ustavno sodišče je naročilo ministrstvu, naj odpravi posledice tega spornega po
               mnenju Računskega sodišča ravnanja.</p>
               <p>In tu je ministrstvo in minister odgovoren, ker so zamudili roke, formalno. In nihče
               ne zanika, da je bilo to ravnanje napačno, da bi moral organ biti odziven v rokih, ki
               so bili postavljeni, in da do tega ne bi smelo priti. Vendar se to ni prvič zgodilo.
               In tudi, če se ugotovi dokončno, tudi po odločitvi Ustavnega sodišča, da je šlo za
               sporno ravnanje, je ukrep, ki je bil predlagan s strani Računskega sodišča, milo
               rečeno, nesorazmeren. Če primerjamo to zadevo s številnimi drugimi, potem je temu
               dejansko tako. Ampak kljub temu, Vlada ni stranka v postopku v tem smislu, da bi
               lahko spremenili odločbo Računskega sodišča.</p>
               <p>Računsko sodišče spoštujemo. To je institucija, ki ima svojo ustavno vlogo. In je
               treba tudi zaščititi kredibilnost te institucije. Ravno zaradi tega je bil moj
               odgovor Računskemu sodišču, ki sem ga poslal v roku, poziv, da razčistimo te
               formalnopravne zadrege, ki so nastale s tem. In ko bomo dobili odgovor formalne
               narave od Računskega sodišča, se bom tudi odločil o svojem ravnanju. V nobenem
               primeru pa seveda to ravnanje ne more biti takšno, da zanika ustavo in zakonodajo, ki
               določa, kako se sestavi vlada. To je popolnoma jasno. In v tem ravnanju Vlade za mene
               kot predsednika Vlade v tem konkretnem primeru ni bilo popolnoma nič spornega.</p>
            </sp>
            <sp xml:id="SDZ4-Redna-36-2008-02-28.sp176">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-36-2008-02-28.sp177">

               <speaker>MAG. MILAN M. CVIKL:</speaker>

               <p>No, to, kar ste ravnokar povedali, da ocenjujete ta ukrep kot nesorazmeren, kaže, da
               ne spoštujete 150. člena Ustave, ki pravi, da je Računsko sodišče pri svojem delu
               neodvisno in vezano na Ustavo in zakon. Če gremo še naprej. Trdite, da je to nekaj,
               kar se je zgodilo v prejšnjem mandatu. Oprostite, 4. decembra 2007 je minister
               Podobnik pisal Računskemu sodišču in povedal, da v šestih od sedmih zahtev ne bo
               spoštoval ugotovitev Računskega sodišča. 4. decembra 2007. Vi ste pa kaj naredili?
               Potem, ko je zaključen postopek na Računskem sodišču, zaključen postopek, zadnji
               korak je poziv organa. To se je v Sloveniji že zgodilo. Dvakrat. En direktor
               bolnišnice in en direktor podjetja Vodovod-kanalizacija je v skladu z Zakonom o
               Računskem sodišču moral oditi.</p>
               <p>In Zakon o Računskem sodišču ne pozna izjem, da, če ministri slabo gospodarijo, da
               niso kršili obveznost dobrega gospodarja. Vi ustvarjate to izjemo. Tega v Zakonu o
               Računskem sodišču ni. Gospod predsednik Vlade, gre za naslednje vprašanje: Vaša
               služba za zakonodajo je naredila naslednje; potem ko bi morala pravzaprav skupaj z
               vami povedati Računskemu sodišču, bomo predlagali razrešitev, ne bomo, ste se
               vprašali, tako kot bi se Uprava za kazenske sankcije, potem ko je dobila nalog, da
               pošlje nekoga na uklonilni zapor, vprašala, ja saj mogoče pa on ni kriv. Dajmo
               vprašati odvetnika od tega, ki ga peljemo v zapor, ali na uklonilni zapor ali na
               kazen, kaj je bil njegov argument.</p>
               <p>Gospod predsednik Vlade! Zakon o Računskem sodišču je zelo jasen. Vi se morate v 15.
               dnevih odločiti, ali boste v Vladi imeli ministra, ki krši obveznost dobrega
               gospodarja. In to se je prvič zgodilo, da imamo takšnega ministra, ker imamo
               tolerirane, očitno, z vaše strani. Primeri v svetu so poznani.</p>
            </sp>
            <sp xml:id="SDZ4-Redna-36-2008-02-28.sp178">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, gospod predsednik.</p>
            </sp>
            <sp xml:id="SDZ4-Redna-36-2008-02-28.sp179">

               <speaker>JANEZ JANŠA:</speaker>

               <p>Če postavimo v isti rang direktorja komunalnega podjetja in ministra Vlade, potem je
               zaključek lahko tudi takšen. Bom jaz sedaj postal poslanec. Če pa smo realni in če
               delujemo v okviru Ustave in zakonov, ki veljajo v tej državi, potem pa vidimo, da
               slovenska Ustava ne govori o direktorju komunalnih podjetij, o direktorjih komunalnih
               podjetij ali zdravstvenih domov. Govori pa o Vladi, o ministrih in o razmerjih, na
               podlagi katerih se ti organi sestavljajo. In imajo tukaj svojo vlogo tudi volivci
               prej. In v ta razmerje, oprostite, ta člen Zakona o Računskem sodišču po mojem mnenju
               ne posega. Ne posega tudi po mnenju večine pravne stroke, Službe Vlade za zakonodajo,
               ki je relevanten organ v tem primeru in številnih ustavno-pravnih strokovnjakov, ki
               so svoje mnenje tudi javno povedali.</p>
               <p>In žal je bilo običajno objavljeno nekje z najmanjšimi možnimi črkami, kot se to pri
               nas dogaja. Ampak kljub temu jaz ne bi tukaj razpravljal o tem, kot da so že vse
               končne odločitve padle v tem trenutku. Čakamo na odgovor Računskega sodišča. Jaz sem
               tudi osebno govoril s predsednikom Računskega sodišča. Ne bom sedaj ponavljal te
               vsebine. Iščemo rešitev, ki bi peljala iz te zagate, ne da bi to rušilo kredibilnost
               tako pomembne institucije, kot je Računsko sodišče.</p>
               <p>In naj k temu dodam še nek vidik, ki bi se ga morali v tej dvorani tudi zavedati.
               Slovenija vodi Evropsko unijo. Čez dva tedna je seja Evropskega sveta, kjer bo ena od
               treh ključnih strateških tem, ne samo za nas, ampak za celotno Unijo in tudi širše,
               okoljsko energetski paket. Če jaz v tem trenutku predlagam menjavo odgovornega
               ministra, bodo nekoliko čudno gledali na to državo. Še posebej, če bodo slišali,
               kakšni so razlogi in na kakšni podlagi. Torej, tudi, če ni bilo teh ustavno-pravnih
               zagat, bi jaz imel pomisleke, ali temu pozivu v tem trenutku slediti, ker sem za to
               govornico prisegel, da bom delal za blaginjo te države.</p>
            </sp>
            <sp xml:id="SDZ4-Redna-36-2008-02-28.sp180">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-36-2008-02-28.sp181">

               <speaker>MAG. MILAN M. CVIKL:</speaker>

               <p>V skladu z drugim odstavkom 216. člena predlagam, da opravimo javno razpravo o tem
               vprašanju. Ali so ljudje res v Sloveniji enakopravni? Poglejte, direktor Voke ali
               minister za okolje in prostor sta in morala bi biti enakopravna. Poziv gre vam kot
               predsedniku Vlade. Tako kot je šel poziv v primeru razrešitev Voke županom Mestne
               občine Ljubljana in ostalim. O županih tudi govori Ustava. Pa so oni sledili temu
               pozivu. Samo vi želite zakon tolmačiti po svoje.</p>
               <p>Pravniki tudi pravijo, če bi zakon naredil izjemo za ministre, potem bi to zakon
               napisal. Gospod Janez Janša, 30. januarja 2001 ste se vzdržali pri sprejemanju Zakona
               o Računskem sodišču. Zakon o Računskem sodišču je popolnoma jasen. Če je podana huda
               kršitev obveznosti dobrega poslovanja, dobrega gospodarjenja, potem Računsko sodišče
               izda poziv za razrešitev odgovorne osebe in izda jo organu. In vi ste predsednik
               Vlade in minister je član te Vlade, ki naj to oceni - začeti postopek.</p>
               <p>Ali bo Državni zbor razrešil ministra ali ne? To je naslednje vprašanje.</p>
               <p>Temeljno vprašanje pa je: Ali, vi gospod predsednik Vlade, tolerirate ministra, ki
               je kršil obveznost dobrega gospodarja?</p>
               <p>Če gremo na vsebino tega in se te dni borimo v Sloveniji proti inflaciji, korektno,
               da zaradi neizvedbe ukrepov, ki jih je predlagalo Računsko sodišče, imamo vsaj za 13%
               višje cene odvoza smeti, kot bi jih imeli, če bi te okoljske dajatve zmanjšali.</p>
               <p>Če pa gledate v vsebino celotnega dokumenta Računskega sodišča, potem boste videli,
               da je minister v šestih od sedmih primerov kršil obveznost dobrega gospodarjenja. In
               vi bi lahko ukrepali, če bi tako želeli. Vendar vi tolmačite zakon po svoje. In
               pravite, da ministru ni potrebno odstopiti, ker se to še ni zgodilo - prvič, to ni
               res. National Odit Office Švedske je že nekaj ministrov razrešil. In da ne bom njih
               citiral.</p>
               <p>Citiral bom vaš etični kodeks Vlade Republike Slovenije: "Z javnimi sredstvi bom
               ravnal gospodarno. V primeru, če bi zaradi nespoštovanja tega etičnega kodeksa Vlade
               in tako naprej presodila, da je nastala škoda, bom odstopil.</p>
               <p>Korektno bi bilo, da bi minister Podobnik sam odstopil. Ni pa korektno, da vi kot
               predsednik Vlade tolerirate, da imate v Vladi ministra, ki je kršil določbe zakona in
               je to Računsko sodišče nedvoumno ugotovilo. Ne morete spraševati odvetnika od gospoda
               ministra, ali je delal prav ali ni delal prav. Vi morate Državnemu zboru povedati,
               ali podpirate in tolerirate slabo gospodarjenje. To je vaša ustavna naloga. In tej se
               izogibate.</p>
               <p>Prosim za razpravo o tem vprašanju.</p>
            </sp>
            <sp xml:id="SDZ4-Redna-36-2008-02-28.sp182">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>O predlogu poslanca gospoda Milana M. Cvikla, da Državni zbora na naslednji seji
               opravi razpravo o odgovoru predsednika Vlade na njegovo poslansko vprašanje, bo
               Državni zbor odločil v okviru jutrišnjih glasovanj.</p>
               <p>Sedaj bo, kot zadnja, postavila poslansko vprašanje predsedniku Vlade gospa Marjetka
               Uhan.</p>
            </sp>
            <sp xml:id="SDZ4-Redna-36-2008-02-28.sp183">

               <speaker>MARJETKA UHAN:</speaker>

               <p>Hvala lepa za besedo. Spoštovani predsednik Vlade, ministrski zbor, poslanke in
               poslanci!</p>
               <p>Moje vprašanje se nanaša na zadnja dogajanja v Sloveniji, ki so presenetila tako
               javnost kot same akterje. V Sloveniji smo priča večjih preiskav s področja
               gospodarskega kriminala. Po informacijah, dostopnih v javnosti, naj bi prihajalo do
               domnevnih nepravilnosti pri nekaterih javnih razpisih za gradnjo infrastrukture. Že
               več let se je govorilo o domnevnih nepravilnostih pri gradnji avtocestnih odsekov in
               drugih državnih objektov, projektov financiranih iz proračuna. Očitno so se organi
               pregona pripravljeni soočiti tudi z večjimi primeri v Sloveniji.</p>
               <p>Spoštovani predsednik Vlade: Kako komentirate domnevne nepravilnosti, odstopanje pri
               cenah in rokih izgradenj, na primer avtocestnih odsekov, bolnišnic?</p>
               <p>Sama mislim tudi na zadnji avtocestni odsek mimo Trebnjega, kjer so se razpisi
               ponavljali, zavlačevali gradnjo, jo podražili. Navsezadnje bi lahko rekli, so
               posredno krivi tudi za številne smrti na preobremenjeni hitri cesti. Vedno pa se v
               teh primerih pojavljajo isti akterji.</p>
               <p>Za odgovor se vam najlepše zahvaljujem.</p>
            </sp>
            <sp xml:id="SDZ4-Redna-36-2008-02-28.sp184">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod predsednik, izvolite.</p>
            </sp>
            <sp xml:id="SDZ4-Redna-36-2008-02-28.sp185">

               <speaker>JANEZ JANŠA:</speaker>

               <p>Hvala lepa za vprašanje.</p>
               <p>Preden odgovorim nanj, bom odgovoril še na te trditve poslanca gospoda Cvikla, ker
               je zlorabil Poslovnik in je spraševal nekaj, na kar jaz ne morem odgovarjati.</p>
               <p>Dejstvo je, da tudi ta člen Zakona o Računskem sodišču, ki ga je gospod Cvikl
               omenil, v 29. členu pravi, da "če se ugotovi takšna nepravilnost, potem Računsko
               sodišče poziv najprej izda organu, ki lahko izvede, in šele nato organu, ki začne
               postopek razrešitve".</p>
               <p>V tem primeru predsednik Vlade ni tisti, ki razrešuje ministre, ampak to naredi
               Državni zbor. V kolikor opozicija smatra, da Državni zbor tega ne začne, ali če
               misli, da bi moral predsednik Vlade to narediti, pa ne naredi, lahko sama z 10-imi
               podpisi vloži zahtevo za razrešitev. Lahko vloži tudi ustavno obtožbo, če smatra, da
               je minister res tako kršil zakon ali ustavo. Nič od tega se ni zgodilo, čeprav se
               uporabljajo močne besede.</p>
               <p>Glede na to zadnje vprašanje pa lahko pritrdim, da po vsem tem, kar se dogaja
               oziroma kar se je dogajalo, se ni možno znebiti vtisa, da je gradnja nekaterih
               infrastrukturnih objektov v Sloveniji, lahko bi rekli, v zadnjih 15-ih letih bila
               predraga, da se je zaradi neustreznih, običajno previsokih ponudb, ki so šle nad
               razpisno ceno, nad najvišjo razpisno ceno in ki so bile tudi po vsotah zelo blizu,
               ponavljalo razpise, izsiljevalo, spravljalo naročnike v časovno stisko in seveda
               predelalo tudi veliko zamud pri gradnji avtocest, pri objektih, ki so tudi drugače
               temeljnega ali pa življenjskega pomena za ljudi v Sloveniji. Recimo, tukaj Onkološki
               inštitut, Pediatrična klinika in tako dalje. V vseh teh zgodbah se pojavljajo več ali
               manj isti ponudniki oziroma isti izvajalci. Velikokrat tukaj je treba pritrditi tudi
               enemu od poslancev, ki je spraševal prej. Obstajajo tudi sumi, da so stvari širše
               povezane in prepletene.</p>
               <p>Vlada se je v tem mandatu že na prvi seji, na prvi seji v tem mandatu soočila s tem
               vprašanjem. Bilo je vloženo veliko naporov, da se stvari razčistijo. Bile so pravne,
               kadrovske spremembe v zelo pomembnih institucijah. Tudi Vladi, končno. Mislim, da smo
               bili s tem, ko se bo ta praksa enkrat dokončno prekinila. Seveda pa ni vse v rokah
               izvršilne oblasti. So tudi druge veje oblasti, ki morajo zagotoviti da bodo zakoni
               veljali za vse enako in da se bo davkoplačevalski denar trošil smotrno. Med drugim
               tudi prej omenjeno Računsko sodišče. Žal smo ravno na tem segmentu pogrešali kakšno
               večjo aktivnost te inštitucije. Spomnimo se tudi zgodbe izpred nekaj let, ko je bil
               eden od - mislim, da - članov Računskega sodišča zamenjan zato, ker je poskušal nekaj
               narediti v smeri, da se te stvari razčistijo.</p>
               <p>In zaradi tega se ta aktivnost, ki jo je Vlada izvajala v tem mandatu, predvsem ko
               gre za usposabljanje pristojnih ljudi, ki delajo v pristojnih institucijah, potem kot
               gre za zagotavljanje materialnih pogojev za delo, organizacijskih pogojev za delo,
               sodelovanje in prenašanje izkušenj s strani tujih tovrstnih institucij, ustvarilo
               pogoje, ko je zdaj boj s temi pojavi možen in ko se lahko tudi razčistijo sumi in
               ugotovi, ali držijo ali ne držijo.</p>
               <p>In v zvezi s tem je seveda potrebno upoštevati tudi to, da je eden od ukrepov, ki
               lahko zagotovi, da bo davkoplačevalski denar tudi v tem segmentu bolje uporabljen,
               večje odpiranje ponudb za opravljanje teh storitev navzven. Ne se omejevati samo na
               domače dvorišče. Govorjenje v nacionalnem interesu v tem primeru je nekaj, kar
               davkoplačevalce največ stane.</p>
            </sp>
            <sp xml:id="SDZ4-Redna-36-2008-02-28.sp186">

               <speaker>PREDSEDNIK FRANCE CUKJATI:</speaker>

               <p>Hvala. S tem smo zaključili z vprašanji postavljenimi predsedniku Vlade in prehajamo
               na odgovore na poslanska vprašanja postavljena na prejšnjih sejah zbora. Najprej bo
               minister za finance dr. Andrej Bajuk odgovoril na vprašanje gospoda Mira Petka v
               zvezi z delovanjem Slovenske razvojne družbe. Gospod minister, izvolite, imate
               besedo.</p>
            </sp>
            <sp xml:id="SDZ4-Redna-36-2008-02-28.sp187">

               <speaker>DR. ANDREJ BAJUK:</speaker>

               <p>Hvala lepa, gospod predsedujoči. Spoštovani! DSU ali Družba za svetovanje in
               upravljanje d.o.o. je gospodarska družba, ki je bila ustvarjena v preteklosti v že
               prejšnjih mandatih v skladu z Zakonom o gospodarskih družbah. Ima svoje organe uprave
               in nadzor in Vlada Republike Slovenije je pa lastnica tega v celoti. Je 100% lastnica
               te družbe. Dejansko je naslednica tako imenovane Agencije za preoblikovanje in potem
               kasneje Slovensko razvojne družbe, Agencije za prestrukturiranje in privatizacijo.
               Vsa dela, vse kar se je dogajalo, naj bi se delalo na podlagi in v skladu s programi
               lastninskega preoblikovanja podjetij, ki jih je sprejel nadzorni svet Slovenske
               razvojne družbe in upravni odbor sklada.</p>
               <p>V zvezi s prodajo družb, ki so bile omenjene v poslanskem vprašanju spoštovanega
               gospoda Mira Petka, in sicer lesna tovarna pohištva Pameče d.o.o., lesna tovarna
               ivernih plošč Otiški Vrh in lesna žaga Otiški Vrh naj ne bi bile predmet Zakona o
               zaključku lastninjenja o privatizaciji pravnih oseb v lasti SRD-a.</p>
               <p>Zato o njih v poročilih DSU ne najdete podatkov. A vendar DSU pa le izvaja svoje
               dolžnosti v skladu z zakonom in zato tudi o teh zadevah lahko poročajo sledeče.</p>
               <p>Najprej pogodba z dne, 23.1.2001, je bila sklenjena v notarski obliki med družbo
               Lesna, lesno industrijsko podjetje d.d. oziroma Slovensko razvojno družbo kot
               odsvojiteljem. To se pravi, prodajalcem, in družbo Ilirika Fintrade d.o.o. kot
               prevzemnikom.</p>
               <p>V točki ena, štiri pogodbe se je družba Iilirika Fintrade d.o.o. zavezala, da bo v
               naslednjih dveh letih v družbe, ki so bile predmet pogodbe, investirala za potrebe
               ekologije, za posodobitev proizvodnje in socialne programe. Po pogodbi je ta družba,
               Ilirika Fintrade d.o.o. dolžna na poziv Slovenske razvojne družbe poročati o
               izvrševanju svojih obvez. Pogodba tudi določa, da v kolikor se ugotovi, da kupec ne
               izpolnjuje svojih obvez, ima prodajalec pravico terjati znesek neizvršenih
               investicij, in sicer na račun znižane kupnine za prodane deleže.</p>
               <p>Ker so se vsa pooblastila Slovenske razvojne družbe s področja lastninskega
               preoblikovanja prenesla na DSU, je tudi nadzor nad izvrševanjem določb te pogodbe o
               prodaji prevzela DSU. DSU je po prevzemu pooblastil pozvala kupca, Iliriko Fintrade,
               da pisno poroča o izvrševanju svojih obveznosti te pogodbe. Podobno je zaprosilo dne,
               20.11.2007, poslal tudi stečajni upravitelj družbe Lesna Lip d.d. v stečaju. V
               odgovoru, ki ga je DSU prejela 4. decembra 2007, je kupec Ilirika Fintrade pojasnil,
               da so v prodaji sodelovali le kot finančni posrednik po naročilu in za račun končnega
               prevzemnika, ki je družba Prevent Global d.d., in da so vse pravice in obveznosti s
               pogodbe prenesli nanje oziroma po njihovem naročilu na družbo Prevent Les. DSU je z
               dopisom dne, 6.12., odgovorila, da prodajalec ni dal soglasja za prenos pogodbenih
               pravic in obveznosti, kakor tudi da družba Ilirika Fintrade tega ni zahtevala. In po
               177. členu Obligacijskega zakonika sme namreč dolžnik prenesti svoj dolg na drugega
               dolžnika le s predhodnim soglasjem upnika. Po 122. členu obligacijskega zakonika pa
               lahko stranka v pogodbo prenese svoje pravice in obveznosti s pogodbe na tretjega le,
               če v to privoli druga pogodbena stranka.</p>
               <p>Ker torej tako soglasje ni bilo dano, je prenos obveznosti brez pravnega učinka.
               Zato je DSU v tem dopisu ponovno pozvala družbo Ilrika Fintrade, da poroča o
               izvrševanju obveznosti s točke 1.4. pogodbe.</p>
               <p>Dne, 13.12., je bila DSU d.o.o. obveščena, da je zavezo in pogodbe izpolnila družba
               Prevent Les. Kot dokazilo je bilo posredovano poročilo dejanskega prevzemnika Prevent
               Global z dne, 11.12., o izpolnitvi obveznosti. Glede razjasnitve zahteve, kdo je
               dejansko izpolnil obveznosti iz pogodbe, je bil dne, 13.12.2007, sestanek, kjer je
               bilo dogovorjeno, da bo do 10. marca 2008, to je v prihodnjih dneh, pripravljena
               ekonomska študija vlaganj po pogodbi, ki jo bo preveril neodvisni ekonomski
               strokovnjak.</p>
               <p>Torej, da zaključim, družba DSU dosledno skrbi za uresničevanje pogodb. In v primeru
               neizvrševanja pogodb bo predlagala ukrepe. Medtem ko Ministrstvu za finance - kot že
               omenjeno - o tem ni dolžna poročati, temveč poroča svojemu nadzornemu svetu. Hvala
               lepa.</p>
            </sp>
            <sp xml:id="SDZ4-Redna-36-2008-02-28.sp188">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospod Petek.</p>
            </sp>
            <sp xml:id="SDZ4-Redna-36-2008-02-28.sp189">

               <speaker>MIRO PETEK:</speaker>

               <p>Hvala lepa za odgovor, gospod minister. Vaš odgovor sprejmem na znanje in se vam
               najlepše zahvaljujem. Rad pa bi omenil, da je dolg Lesne do SRD-a bil nekajkrat
               večji, kot pa je potem znašala kupnina, kakorkoli je ta bila poravnava.</p>
               <p>In kakorkoli že obračamo to zgodbo, mali delničarji so na koncu ostali opeharjeni.
               Teh je pa okrog 1200 in so leta 2003 tudi vložili kazensko ovadbo tako zoper upravo
               Lesne kot zoper SRD. Seveda epiloga ni. Lesna je v stečaju. Mali delničarji pa, kot
               sem rekel, so na nek način opeharjeni. Če pogledamo revizijsko poročilo o smotrnosti
               poslovanja SRD-a v obdobju 1997 pa tja do leta 2002, poročilo pa je bilo izdano 18.
               junija 2004, lahko vidimo kar nekaj zanimivih ugotovitev.</p>
               <p>Revizorji so takrat ugotovili, prvič, da je v SRD-u neurejena in nepopolna
               dokumentacija, da SRD ni analiziral razlogov, zakaj je šlo določeno število podjetij
               v stečaj, in da so vodje projektov, ki so spremljali posamezne projekte, te
               spremljali v različnem obsegu, neenotno in bolj po svoji presoji. Vlada Republike
               Slovenije v tem mandatu se je že odločila in sprejela sklep o redni likvidaciji SRD-a
               in je potem ta sklep oziroma likvidacijo zaustavila.</p>
               <p>Pa me zanima gospod minister: zakaj tako? Kaj je vzrok na eni strani za likvidacijo,
               sklep o likvidaciji na to zaustavitev tega sklepa?</p>
               <p>Prosim.</p>
            </sp>
            <sp xml:id="SDZ4-Redna-36-2008-02-28.sp190">

               <speaker>PREDSEDNIK FRANCE CUKJATI:</speaker>

               <p>Hvala. Izvolite, gospod minister.</p>
            </sp>
            <sp xml:id="SDZ4-Redna-36-2008-02-28.sp191">

               <speaker>DR. ANDREJ BAJUK:</speaker>

               <p>Hvala lepa, gospod poslanec. V bistvu bi rekel sledeče. Kar se tiče, kot sem vam
               omenil v svojem odgovoru, nam ni znano, zakaj v preteklosti ta prodaja ni bila
               vključena, ni bila predmet Zakona o zaključku lastninjena. Dejansko ne vemo. In res
               je, da, ker to ni bilo v tistem zakonu zapisano, prodaja teh podjetij, potem SRD kot
               nadaljevalec, to se pravi, nima obveznosti, da o tem poroča vsake tri mesece
               Državnemu zboru. Zato tega niste našli v teh poročilih. Sam se bom pa zavzel, da bo
               nadzorni svet to vključil in te stvari tudi obrazložil.</p>
               <p>Kar se pa tiče, zakaj se je likvidacija DSU spremenila, zakaj smo to zaustavili.
               Zato, ker smo naložili tej družbi DSU nove obveznosti, kar se tiče nepremičninske
               lastnine v lasti Republike Slovenije in rešujemo določene stvari preko te ustanove.
               Sicer pa nadaljevanje obveznosti, ki jih ima, pa ne vidim, da zaradi tega ni na noben
               način ogrožena. Na vsak način, kot sem rekel, se bom zavzel, da bo nadzorni svet
               vključil vsa ta poročila in dal bolj točen odgovor na to vprašanje, ki ste mi ga zdaj
               zastavili v tem drugem delu. Hvala.</p>
            </sp>
            <sp xml:id="SDZ4-Redna-36-2008-02-28.sp192">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Petek.</p>
            </sp>
            <sp xml:id="SDZ4-Redna-36-2008-02-28.sp193">

               <speaker>MIRO PETEK:</speaker>

               <p>Ja, tako je. Hvala lepa, gospod minister še za ta dodatni odgovor. Mislim pa, da je
               zadeva precej kompleksna. In z vprašanji in odgovori v tem okviru ne moremo dobiti
               vseh odgovorov. Zato bi v skladu z drugim odstavkom 246. člena Poslovnika Državnega
               zbora Republike Slovenije predlagal, da opravimo tudi razpravo o odgovoru ministra in
               da bi tako lahko imeli potem več časa, da bi lahko dobili odgovor še na kakšno drugo
               vprašanje ne samo za to konkretno, ki sem ga zastavil v tem poslanskem vprašanju.
               Hvala lepa.</p>
            </sp>
            <sp xml:id="SDZ4-Redna-36-2008-02-28.sp194">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Mira Petka, da Državni zbor na naslednji seji
               opravi razpravo o odgovoru ministra za finance na njegovo poslansko vprašanje, bo
               Državni zbor odločil v okviru jutrišnjih glasovanj. Sedaj bo minister za finance dr.
               Andrej Bajuk odgovoril na vprašanje gospoda Ivana Jelena v zvezi z Novo kreditno
               banko Maribor. Izvolite, gospod minister.</p>
            </sp>
            <sp xml:id="SDZ4-Redna-36-2008-02-28.sp195">

               <speaker>DR. ANDREJ BAJUK:</speaker>

               <p>Hvala lepa, gospod predsednik.</p>
               <p>V zvezi s prodajo Nove kreditne banke Maribor vam podajam naslednja pojasnila.
               Ponudba malim vlagateljem v času od 19. do 27. novembra 2007 je potekala tako, da so
               le-ti lahko oddali naročilo za vpis delnic, tako da so navedli želeni znesek
               investicije v znesku do največ 50.000 evrov ter plačali želeni znesek najkasneje v
               roku dveh delavnih dni po oddaji naročila za delnice.</p>
               <p>Vlagatelji, ki pa so naročila za delnice oddali bodisi 26. ali 27. novembra, pa so
               morali želeni znesek investicije plačati najkasneje do 27.11. Plačila po izteku roka
               se niso upoštevala. Mali vlagatelji so želeni znesek za delnice vplačali v navedenem
               roku skladno z mednarodno poslovno prakso pri tovrstnih ponudbah delnic javnosti in z
               namenom zagotoviti učinkovito izvedbo prodaje delnic malim vlagateljem.</p>
               <p>Pri tem pa je potrebno poudariti, da so bili vsi pogoji, prav vsi pogoji ponudbe
               jasno določeni v prospektu za ponudbo delnic Nove kreditne banke Maribor, in sicer v
               javnosti, kjer je bilo izrecno navedeno tudi določilo, da bodo morebitni presežki
               vplačanih zneskov vlagateljem vrnjeni najkasneje do 12. decembra 2007. Dejansko so
               bili presežki vrnjeni prej, kot je bilo navedeno v prospektu, in sicer že 6.12.2007.</p>
               <p>Ponudba dobro poučenim vlagateljem v času od 19. do 29. novembra je pa potekala
               tako, da so le-ti lahko izkazali interes. To je število delnic, ki so jih
               pripravljeni kupiti in ceno znotraj že vnaprej določenega razpona, po kateri so bili
               pripravljeni kupiti delnice za nakup delnic na sedežu banke. Pri tem dobro poučeni
               vlagatelji od izkazanega interesa niso smeli odstopiti. Izbrani institucionalni
               vlagatelji so morali delnice plačati v roku treh dni po obvestilu o dodelitvi delnic.</p>
               <p>Kot navedeno so dobro poučeni vlagatelji delnice plačali šele po prejemu obvestila o
               dodelitvi delnic. Od izkazanega interesa pa niso smeli odstopiti. V primeru, da
               delnic ne bi plačali, bi Republika Slovenija tako do njih imela izpolnitveni
               zahtevek. V postopku prodaje so vsi izbrani dobro poučeni vlagatelji poravnali
               kupnino za delnice skladno z določili prospekta za ponudbo delnic Nove kreditne banke
               Maribor, ki je bila posredovana v javnosti. Republika Slovenija pa je v postopku
               prodaje od dobro poučenih vlagateljev prejela kupnino v višini 157.666.392 evrov.
               Hvala.</p>
            </sp>
            <sp xml:id="SDZ4-Redna-36-2008-02-28.sp196">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo minister za zunanje zadeve dr. Dimitrij Rupel odgovoril na vprašanje
               gospoda Sama Bevka o sodelovanju med slovensko in avstrijsko Vlado. Izvolite.</p>
            </sp>
            <sp xml:id="SDZ4-Redna-36-2008-02-28.sp197">

               <speaker>DR. DIMITRIJ RUPEL:</speaker>

               <p>Hvala lepa, gospod predsednik.</p>
               <p>V zvezi s tem vprašanjem spoštovanega poslanca gospoda Bevka lahko rečem naslednje.
               Najprej nekaj malega o dvojezičnih krajevnih napisih na Avstrijskem-Koroškem. Mislim,
               da mi ni treba dokazovati, da je skrb za slovensko manjšino kot izhaja iz zadnje
               Ustave Republike Slovenije, tradicionalna prioriteta slovenske zunanje politike.
               Imamo vsestranske obsežne, dvostranske odnose z Avstrijo. V teh odnosih, naših mnogih
               pogovorih je ta tema pomemben element, ki jo kar naprej izpostavljamo. Seveda, v
               Evropski uniji in med prijateljskimi državami je tako, da članice rešujejo odprta
               vprašanja in probleme v duhu prijateljstva, dobrega sosedskega sožitja in
               sodelovanja.</p>
               <p>Torej, mi imamo z Republiko Avstrijo reden dialog. Zelo intenziven dialog. In na
               vseh mogočih političnih ravneh dosledno zagovarjamo spoštovanje in izvajanje pravic
               slovenske manjšine. To izhaja iz mnogih naših dokumentov, zapisnikov, seveda tudi
               mednarodno-pravnih in avstrijskih notranje-pravnih dokumentov, dokumentov, ki
               zadevajo zaščito človekovih pravic, varstva manjšin in tako naprej.</p>
               <p>Recimo, tu je znana Okvirna konvencija za varstvo narodnih manjšin, je tukaj
               Avstrijska državna pogodba, zakonodaja Republike Avstrije, razsodbe ustavnega sodišča
               Avstrije in tako naprej. S takšno politiko bomo nadaljevali tudi v prihodnje.</p>
               <p>Meni je žal in najbrž nam vsem je žal, da je po lanskem neuspelem poskusu
               avstrijskega kanclerja dr. Gusenbauerja prišlo do zastoja v avstrijski notranji
               politiki pri reševanju tega vprašanja.</p>
               <p>Mislim, da pravzaprav še nikoli doslej ni bilo tako ugodnih objektivnih razmer in
               okoliščin za dosego neke dobre rešitve, trajne rešitve. Imamo dobre odnose, kot sem
               rekel. Imamo razmah čezmejnega sodelovanja. Imamo skupni schengenski prostor, imamo
               vse intenzivnejšo evropsko integracijo. Jaz mislim, da je treba to izkoristiti.
               Predvsem, širitev schengenskega prostora postavlja našo manjšino v povsem nov
               položaj. Jaz bi rekel, da v popolnoma drugačen in bistveno boljši položaj, kot ga je
               imela doslej. Ni več mejnih kontrol, ni več fizičnih meja med državama. Slovenci
               onstran te navidezne oziroma samo simbolične meje se udeležujejo življenja v
               Sloveniji kakor vsi slovenski državljani. Kot vsi drugi Slovenci.</p>
               <p>Drugo, kar bi rad rekel v zvezi s Svetom za Slovence v zamejstvu pri Vladi Republike
               Slovenije. Ta svet je bil ustanovljen 13. julija 2006 in se je sestal že večkrat.
               Recimo, prvič se je sestal v januarju 2007. Mi smo delo tega sveta še razvili.
               Obstajajo različni odbori tega sveta. Odbor za statusna in pravna vprašanja in tako
               naprej, Odbor za gospodarsko sodelovanje, Odbor za kulturo, šolstvo, ohranjanje
               slovenskega jezika. Predvideno je, da naj bi se ti odbori sestajali, pač kadar bo za
               to potrebno. Ko bo to potrebno.</p>
               <p>Še zadnje kar bi rad v zvezi s tem vprašanjem kolega Bevka rekel je, da Avstrijsko
               državno pogodbo mi seveda jemljemo kot pogodbo pri kateri smo sami udeleženi in se
               smatramo za naslednico Avstrijske državne pogodbe. Mi se imamo za državo zaščitnico
               slovenske manjšine v Republiki Avstriji. Notifikacija te pogodbe je vedno mogoča.
               Vendar je v tem trenutku, po mojem prepričanj, nesmiselna. To je neko kompleksno
               mednarodno pravno vprašanje, ki ga v naši državi kontinuirano in pozorno spremljamo
               in proučujemo z ustrezno politično in strokovno občutljivostjo.</p>
               <p>Da ne bo nobenega nesporazuma. Še enkrat naj rečem. Mi vodimo z Republiko Avstrijo
               reden dialog o manjšinskih vprašanjih in Republika Avstrija priznava Slovenijo kot
               sogovornika pri vprašanjih pravic slovenske manjšine, kot izhaja iz Avstrijske
               državne pogodbe. Hvala lepa.</p>
            </sp>
            <sp xml:id="SDZ4-Redna-36-2008-02-28.sp198">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev, izvolite gospod Bevk.</p>
            </sp>
            <sp xml:id="SDZ4-Redna-36-2008-02-28.sp199">

               <speaker>SAMO BEVK:</speaker>

               <p>Hvala lepa, gospod predsednik, za besedo. Hvala tudi gospodu ministru za odgovor na
               moje januarsko vprašanje.</p>
               <p>Namreč, zakaj sem se odločil za to vprašanje že nekajkrat; leta 2005 predsedniku
               Vlade, januarja leta 2006 prvič vam in tokrat že tretjič na to tematiko. Namreč po
               novem letu je bila v Poslanski skupini Socialnih demokratov v Državnem zboru
               delegacija Narodnega sveta koroških Slovencev, ki je izrecno sporočila naši poslanski
               skupini in mislim, da so obiskali tudi druge poslanske skupine, da niso zadovoljni z
               odnosom Vlade Republike Slovenije do tega vprašanja in še posebej do vprašanja
               dvojezične topografije na Koroškem. Skupaj smo ugotovili, da bi morala Vlada
               Republike Slovenije to vprašanje bilateralnih odnosov med Slovenijo in Avstrijo
               uvrstiti na vrh svojih prioritet in tako bi, po mojem, lahko tudi uspešneje reševali
               to vprašanje.</p>
               <p>Namreč prav konec januarja oziroma tam nekje v drugi polovici januarja ste gospod
               minister v eni izmed izjav rekli, da je to relativno lahko vprašanje in da ima
               lokalni značaj ter da se bo slej ali prej rešilo.</p>
               <p>V zvezi s Svetom za Slovence v zamejstvu pa bi dejal, da je to posvetovalni organ
               predsednika Vlade, ki je res bil ustanovljen, ampak se je v dveh letih sestal,
               kolikor vem, samo enkrat, in sicer na ustanovni seji. In tudi na to nas je opozorila
               delegacija Narodnega sveta koroških Slovencev. Tako da bi apeliral na Vlado, če
               ustanovi neko telo, da to telo tudi aktivno deluje. Hvala lepa.</p>
            </sp>
            <sp xml:id="SDZ4-Redna-36-2008-02-28.sp200">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp201">

               <speaker>DR. DIMITRIJ RUPEL:</speaker>

               <p>Hvala lepa. Spoštovani predsednik, spoštovani gospod poslanec! Sem pozorno poslušal,
               kar ste rekli, in se zavedam, da posebej, ko gre za manjšinska vprašanja, ko gre za
               odnose med Republiko Slovenijo, njeno Vlado, zunanjim ministrstvom in nekaterimi
               manjšinskimi organizacijami, zlahka pride do kakšnega nesporazuma, do kakšnega
               trenutka slabosti ali pa trenutka malodušja. Vendar bi vas želel informirati oziroma
               bi vam želel dopovedati, kako naj rečem drugače, da so to stvari, ki vendar tečejo v
               pravo smer. Procesi tečejo v pravo smer. Navsezadnje to, da bodo Slovenci lahko
               živeli skupaj, Slovenci v Avstriji, na Koroškem, skupaj s Slovenci v Sloveniji, da se
               bodo skupaj udeleževali, da tako rečem, istih dejavnosti, da bodo v istih procesih
               skupaj, to je velik napredek. Jaz mislim, da se bodo stvari popravljale, da bodo
               vedno boljše, da se bodo naši manjšinci čutili vedno manj izolirani, vedno manj
               odrinjeni. Nasprotno, postali bodo središče slovenskega nacionalnega dogajanja, naše
               kulture, navsezadnje gospodarstva, Evropske unije in tako naprej. Nezadovoljstvo se
               popravlja, po mojem prepričanju. Seveda, treba je razumeti tudi nekatere manjšinske
               voditelje, ki v teh novih časih vidijo tudi neke vrste izzive za svoj lasten položaj.</p>
               <p>Kar zadeva mojo izjavo, ki ste jo navedli. Kaj sem hotel reči: Vlada Republike
               Slovenije se ne more ubadati, se ne more ukvarjati, ne more iti v konfrontacijo z
               nekim deželnim glavarjem; to bi temu deželnemu glavarju najbrž povzročilo veliko
               zadovoljstvo. Jaz osebno in naša Vlada, bi rekel, ne želimo tega zadovoljstva delati
               nekomu, ki ima težave s svojo politiko do slovenske manjšine. Zaradi tega pravim,
               slovenska vlada se pogovarja z dunajsko vlado, ljubljanska vlada se pogovarja z
               dunajsko vlado, ne z lokalnimi avtoritetami, lokalnimi oblastmi v Celovcu. To je
               pravzaprav vse kar sem jaz hotel reči s tisto svojo izjavo in lepo vas prosim, upam
               da me poznate toliko, da mi verjamete, da nisem hotel reči ničesar drugega. Ne gre za
               podcenjevanje problema, gre za to, da mi ne želimo ustvarjati reklame ali pa nekega
               boljšega položaja nekomu za katerega smatramo, da tega položaja ni vreden.</p>
            </sp>
            <sp xml:id="SDZ4-Redna-36-2008-02-28.sp202">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo gospod minister Rupel odgovoril na vprašanje gospe Majde Širca v
               zvezi z diplomatsko prakso. Še eno vprašanje na katerega ste dolžni odgovor.
               Izvolite, gospod minister.</p>
            </sp>
            <sp xml:id="SDZ4-Redna-36-2008-02-28.sp203">

               <speaker>DR. DIMITRIJ RUPEL:</speaker>

               <p>Hvala lepa gospod predsednik. Spoštovana gospa poslanka! V zvezi z vašim vprašanjem,
               ki sem ga vzorno prebral in z marsičem kar je tam zapisano tudi soglašam, bi rekel
               naslednje. Mi smo imeli v okviru priprav na predsedovanje Evropski uniji, zelo veliko
               mednarodnih stikov, diplomatskih stikov, na mnogih ravneh. Da bi lahko ustrezno
               opravili svoje delo, da bi lahko predsedovali Evropski uniji, Svetu za splošne zadeve
               in zunanje odnose, smo v ministrstvu organizirali številne sestanke s predstavniki
               mnogih vlad, mnogih administracij in zapisniki teh sestankov oziroma vse to kar se
               nabira v teh naših pogovorih, je gradivo za naše delo. To je gradivo za naše notranje
               delovanje.</p>
               <p>V drugem polletju, leta 2007, to je tam nekje v obdobju med oktobrom in decembrom,
               so slovenski diplomati opravili največ takšnih pogovorov. V veliki meri so bili za to
               zadolženi veleposlaniki, številne pogovore so opravili tudi diplomati iz našega
               ministrstva, ki so osebno obiskali nekatere tuje države, sprejemali njihove
               predstavnike v prostorih ministrstva itn. Na teh pogovorih predstavniki držav
               seznanjajo naše diplomatske predstavnike s svojimi stališči do vprašanj, ki so
               predmet pogovora. Ne gre za nikakršno naročanje, ne gre za nikakršno podrejenost, gre
               za izmenjavo mnenj. Gre za to, da spoznamo stališča držav do nekaterih vprašanj. Ko
               je šlo za Združene države Amerike, smo želeli izvedeti kakšna so stališča te države
               do različnih problemov, ki jih imamo v mednarodnem življenju, do Kosova, do Srbije,
               do bližnjega vzhoda, do Irana itn., itn. In zapis o teh stališčih je eden od tisočih
               zapisov. To je običajno diplomatsko delo in jaz sem prepričan, da vi, gospa poslanka,
               to razumete. Objava enega samega od teh zapisov; kar je seveda svojevrsten škandal in
               sramota za tistega, ki si je to dovolil, ki je to povzročil in ki je to omogočil;
               zapis ali objava takega zapisa je pogled ene države ali pa nekega trenutka v zunanji
               politiki ali pogled nekega človeka, nekega posameznika v administraciji. Iz tega
               sklepati, da je Slovenije podvržena neki politiki neke druge države, je naivno. To je
               naivno. Je seveda tudi škodljivo in je nespodobno in je sramotno, če hočete, ampak je
               seveda tudi predvsem naivno.</p>
               <p>Torej, ker gre zgolj za gradivo, ki je po eni strani priprava za oblikovanje
               predlogov stališč o katerih nato odločajo druga telesa v Republiki Sloveniji,
               predvsem Vlada in Državni zbor, ta visoki zbor oziroma odbori, kot je OZP, kot je
               Odbor za zadeve Evropske unije. Torej, ker gre za takšno gradivo. Po drugi strani pa
               je to priprava na oblikovanje stališč znotraj institucionalnih teles Evropske unije,
               ministrstvo o teh pogovorih, ki sodijo med temeljne zadolžitve diplomacije, običajno
               ne obvešča drugih dejavnikov. Ministrstvo torej ni javnosti seznanilo preko medijev,
               ampak je bil omenjeni dokument protizakonito odtujen ministrstvu, zaradi tega je
               ministrstvo pač odredilo notranji nadzor, vložilo kazensko ovadbo proti neznani osebi
               in tako naprej.</p>
               <p>Ministrstvo za zunanje zadeve vsekakor zagotavlja, da bo tudi v prihodnje redno
               poročalo Državnemu zboru oziroma pristojnim telesom, predvsem Odboru za zunanjo
               politiko in Odboru za Evropske zadeve, o vseh pomembnih dogovorih in sklepih na
               področju zunanje politike, ni pa mogoče pričakovati, da bomo mi, ko zidamo veliko
               hišo, vsako opeko prinesli pregledat v uredništvo nekega časopisa.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp204">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Izvolite, želite dopolnitev, izvolite.</p>
            </sp>
            <sp xml:id="SDZ4-Redna-36-2008-02-28.sp205">

               <speaker>MAJDA ŠIRCA:</speaker>

               <p>Hvala, gospod minister.</p>
               <p>Veseli me, da sta dali tak izčrpni odgovor. Jaz sem vprašanje postavila tako rekoč
               isti dan, ko je, lahko ji rečem afera, prišla v javnost, in v tem času, s tem odmikom
               se je tudi dobilo kar nekaj odgovorov, ampak temeljnega pa ne. In ta me mogoče danes
               zanima. Ali se vam zdi, da je bila narejena velika škoda s tem? Kako ocenjujete to
               škodo? Nadzor, ki ste ga uvedli, kot razumem, še ni rodil rezultatov. Skrbi nas, ne
               prvo odtekanje, se opravičujem, tukaj ni šlo za zaupen dokument, ampak tudi zaupnih
               dokumentov iz ministrstva, kar da slutiti, da nekaj ni v redu znotraj organizacije
               samega ministrstva. Hkrati pa bi iz vašega odgovora še dodatno vprašanje postavila.
               Pravite, razumemo, gre za zapisnike pogovorov, ki imajo običajno status zaupnih
               dokumentov in predstavljajo delovno gradivo za sprejemanje odločitev. Ampak, sami ste
               dejali, da je šlo za izmenjavo mnenj med predstavnikom, med diplomatsko službo,
               diplomatom Ministrstva za zunanje zadeve in visokimi predstavniki ameriške
               administracije, funkcionarjem ameriške administracije. Sama pa mislim, da teh mnenj
               ni bilo kaj dosti izmenjano, saj smo pravzaprav v zapisniku slišali samo ena mnenja,
               s strani ameriške administracije. Ne morete in ne smete se čuditi, če je prišlo do
               takih zaključkov, kakršni so bili, to se pravi, da je Slovenija nekje vpeta v
               poslušanje ameriških diktatov. Še marsikaj bi rada slišala, ampak mogoče mi boste pa
               sami odgovorili, kako je z nadzorom pri takih, pri obvladovanju in ali sploh dovolj
               obvladujete notranje delo ministrstva?</p>
            </sp>
            <sp xml:id="SDZ4-Redna-36-2008-02-28.sp206">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp207">

               <speaker>DR. DIMITRIJ RUPEL:</speaker>

               <p>Gospa Širca, oba živiva v tem 21. stoletju in veva, kaj se dogaja v tem, 21.,
               stoletju z informacijami in kako je mogoče informacije nadzirati. Zelo težko. In, če
               se nekdo odloči, da nasprotuje politiki te države, kar jaz mislim, da je ta primer na
               nek način pokazal, nekdo, ki nasprotuje politiki te države lahko naredi škodo, če je
               pripravljen sebe, da tako rečem, žrtvovati na oltar te svoje politike in take ljudi
               navsezadnje imamo najbrž tudi v slovenski administraciji. Ljudi, ki imajo svoje
               politične poglede, ki imajo svoja politična prepričanja in ga ni pravila in ga ni
               mehanizma, ki bi mu lahko preprečil, da bi, če je res, bi rekel, negativno razpoložen
               do naše države, do našega naroda, da ne bo tega pač objavil oziroma dal v
               cirkulacijo, tudi škodo naredil, bodisi tej Vladi, bodisi tej državi, bodisi temu
               narodu. Jaz mislim, da tega ni mogoče niti preprečiti, niti tega ni treba dokazovati.
               Ampak, da se ne bomo narobe razumeli, mislim, da je že doslej bilo dokazano, da je
               teorija o tem, da bi bila Slovenija podvržena vplivu, usodnemu vplivu neke druge
               države, da je ta strah bil že ovržen oziroma da se je že izkazalo, da temu ni tako.
               Kot se spomnite je v tistem tekstu, ki nikoli ne bi smel biti objavljen, ker je pač
               ena opeka iz zgradbe, v tistem tekstu je bilo rečeno, da bo Slovenija prva priznala
               Kosovo; kot vidite, najbrž ste se prepričali, Slovenija ni bila prva, ki bi priznala
               Kosovo; je bila tista podmena, tista domneva popolnoma napačna. Ampak, glejte, škoda
               je povzročena, ampak škodi se ne da izogniti, treba je pač škodo omejiti. Škodi se ne
               da izogniti, če so ljudje slabi. Ljudje so slabi in tudi pri nas imamo nekaj slabih,
               da bi se jih otresli je pa po naši zakonodaji in naših pravilih včasih težko.</p>
               <p>Jaz vas prosim, da jemljete besede moje vlade in vladnih predstavnikov, ministrstva,
               kot tiste, na katere se lahko zanesete. In če hočete polemizirati s slovensko zunanjo
               politiko, polemizirajte z mano, polemizirajte z nami, polemizirajte z uradnimi
               dokumenti, ne z opekami, ki jih je nek hudoben človek odnesel na neko mesto, kjer ne
               bi smele biti. Hvala lepa.</p>
            </sp>
            <sp xml:id="SDZ4-Redna-36-2008-02-28.sp208">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite.</p>
            </sp>
            <sp xml:id="SDZ4-Redna-36-2008-02-28.sp209">

               <speaker>MAJDA ŠIRCA:</speaker>

               <p>Ni bil mišljen ta proceduralni predlog, ampak v bistvu mi ga je gospod minister sam
               položil v usta. Pravite: "Če hočete, polemizirajte z menoj". Prav imate, mi želimo,
               vsaj jaz želim o vprašanju, za katerega je potrebno, očitno, da mora dobiti odgovor,
               polemizirati. Zato uveljavljam poslovniško pravico do tega, še posebej tudi zaradi
               tega, ker ste sami navedli, da se soočate s slabimi ljudmi, z notranjimi sovražniki
               znotraj ministrstva, ki, ja, nekdo se pač odloči, da škoduje, škodo naredi, če je
               slab, ljudje so slabi, se jih ne moremo otresti, ker je delovna zakonodaja taka, in
               tako naprej. Dobro, to je vaš problem, ki ga boste očitno morali rešiti, čeprav vam
               ne dajo te možnosti, ampak očitno veste, za koga gre in v kakšnem kontekstu to gre.
               Prav je, da se o tem tukaj diskutira.</p>
               <p>Konec koncev, kar se tiče priznanja Kosova, pred meseci, ne vem točno, če je pred
               meseci, ampak zagotovo je Slovenija nekoč imela drugačen pristop do tega. Sam
               predsednik Vlade je dejal, kdaj bomo mi, kdaj bo Slovenija - čim prej, takoj, mogoče
               prva - priznala Kosovo. Hvala bogu, oziroma ne rečem, da zaradi te afere, sploh ne,
               ki ni afera "lopata", ampak afera informacijskih, pravite, nezmožnosti obvladovanja
               informacij znotraj 21. stoletja, je vendarle odmevala in mogoče rezultirala tudi v
               drugačne odločitve vizavi priznanja Kosova s strani Slovenije, bodočega, morebitnega,
               pač ko bo, zagotovo pa ne med prvimi. Skratka, prosim, da prisluhnete mojemu
               poslovniškemu predlogu, da se na naslednji seji opravi razprava. Hvala.</p>
            </sp>
            <sp xml:id="SDZ4-Redna-36-2008-02-28.sp210">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke, gospe Majde Širca, da Državni zbor na naslednji seji
               opravi razpravo o odgovoru ministra za zunanje zadeve na njeno poslansko vprašanje,
               bo Državni zbor odločil v okviru jutrišnjih glasovanj.</p>
               <p>Sedaj prehajamo na vprašanja, ki so bila postavljena ministru za kmetijstvo,
               gozdarstvo in prehrano, gospodu Iztoku Jarcu. Najprej bo odgovoril na vprašanje dr.
               Mitje Slavinca v zvezi s plačili za ukrepe kmetijske politike. Gospod minister,
               izvolite.</p>
            </sp>
            <sp xml:id="SDZ4-Redna-36-2008-02-28.sp211">

               <speaker>IZTOK JARC:</speaker>

               <p>Hvala, gospod predsednik. Hvala tudi za vprašanje.</p>
               <p>Torej, vprašanje se je nanašalo na domnevne zamude pri izplačilu tako imenovanih
               subvencij za leto 2007. Najprej bi rad povedal, da je formalno gledano za tako
               imenovana neposredna plačila ali EKO 0 plačila zakoniti rok in običajna praksa za ta
               izplačila med 1. decembrom tekočega leta, to se pravi v tem primeru leta 2007 in 30.
               junijem naslednjega leta, to se pravi leta 2008. Za ukrepe OMD, to se pravi za
               območje z omejenimi dejavniki, in za okoljska plačila pa celo en plus dva, to se
               pravi dve leti po tem, ko so bile te vloge za subvencije vložene. Rad bi povedal, da
               izplačilo subvencij že poteka in da gredo tako imenovana OMD plačila h kraju in bodo
               izplačana v roku nekaj naslednjih dni. Za tem, se pravi, v začetku marca bodo
               izplačana tudi izplačila, izdane bodo odločbe za drobnico. V sredini marca bomo pa
               začeli izdajati odločbe in izplačila za tako imenovana neposredna plačila. Skupaj gre
               za približno 270 milijonov evrov, ki bodo izplačani do konca tega junija. Rad bi
               rekel, da se je tokrat prvič zgodilo, da je Državni zbor potrdil dovolj veliki
               proračun, da se ta izplačila v bistvu izvršijo v tem obdobju, ki sem ga navedel. V
               lanskem letu pa so bila izplačana izplačila za celotno obdobje 2004-2006.</p>
               <p>Dodatno k temu bi rad želel pojasniti, da je lansko leto po svoje prelomno še iz
               enega razloga. Nastopilo je novo proračunsko obdobje v Evropski uniji in kot veste je
               kmetijska politika skupna in jo v Sloveniji pravzaprav izvajamo. V tem smislu je
               nastopil seveda tudi nov program razvoja podeželja 2007-2013, ki ga je bilo treba
               seveda potrditi in zdaj ga seveda tudi implementiramo, kar je zahtevalo določene
               priprave in čas. Prav tako pa je bilo lansko leto, tisto leto, ko smo v Sloveniji
               uvedli reformo skupne kmetijske politike glede neposrednih plačil iz leta 2003. To je
               zahtevalo popolnoma nov informacijski sistem. Z odločbami so bile dodeljene tako
               imenovane plačilne pravice za nekaj več kot 62.000 kmetij, kmetijskih gospodarstev.
               Za približno tisoč ta proces poteka zaradi tega, ker je zelo zahteven in ker se
               določene prevedbe še vedno morajo narediti.</p>
               <p>Glede prakse v preteklosti, o kateri je tudi veliko govora, bi rad povedal, da v
               mesecu januarju v preteklih letih ni bilo izplačil, tako imenovanih neposrednih
               plačil, da pa so bila včasih dodeljene akontacije, vendar nikoli v polni višini.
               Praksa drugih držav v bistvu ne odstopa veliko od tega kar počnemo v Sloveniji. Rad
               bi povedal še to, da se seveda velikokrat primerjamo v tem primeru z Avstrijo, vendar
               ima Avstrija poleg seveda daljše tradicije tudi mnogo močnejši izvedbeni in
               administrativni aparat za izvedbo teh plačil praktično pa enako število kmetijskih
               gospodarstev.</p>
               <p>Na koncu še en komentar glede tako imenovane narave plačil: Ali so to dohodkovna
               plačila ali niso dohodkovna plačila. Rad bi povedal, da je narava teh plačil
               utemeljena v Evropskem pravnem redu. Evropski pravni red pravi, da so kmetijsko
               okoljska plačila tista plačila, ki se dodeljujejo za kritje dodatnih stroškov, ki so
               posledica sprejetih obveznosti z naslova varovanja okolja. Plačila za območja z
               omejenimi dejavniki so tista, ki so namenjena povračilu dodatnih stroškov zaradi
               posledic kmetijske predelave na prizadetem območju z omejenimi možnostmi za pridelavo
               in da so neposredna plačila neposredno vezana tudi s tako imenovano navzkrižno
               skladnostjo, ki je splet osemnajstih direktiv povezanih z varovanjem okolja in
               blagostanjem živali. Hvala lepa.</p>
            </sp>
            <sp xml:id="SDZ4-Redna-36-2008-02-28.sp212">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Slavinec.</p>
            </sp>
            <sp xml:id="SDZ4-Redna-36-2008-02-28.sp213">

               <speaker>DR. MITJA SLAVINEC:</speaker>

               <p>Hvala lepa za besedo. Spoštovani gospod minister hvala lepa za odgovor.</p>
               <p>Predvsem me veseli, da je v tem mesecu dni, koliko je minilo od mojega vprašanja do
               vašega odgovora, kot zagotavljajte že prišlo do prvih izplačil. Bi pa seveda na tem
               mestu vsekakor izpostavil, to izhaja tudi iz magnetograma mojega vprašanja, da nisem
               govoril o izplačilih: "Do sedaj je namreč veljala praksa, da je bilo del izplačil za
               tekoče leto izplačanih že konec tistega leta." Torej del izplačil, akontacija. Ravno
               o tem sem govoril in to je tista največja težava, kajti ustaljena praksa je bila, da
               so del izplačil, akontacija, kakor koli, skratka, da so nekaj denarja dobili in ga
               lahko investirali v naslednjo setev, umetna gnojila in druge zadeve, kar je pač
               potrebno. In v dani situaciji, ko je situacija takšna kot je, je seveda vsak takšen
               zamik, tudi sem govoril o zamiku, citiram: "Zavedam se, da je formalni rok sredina
               leta 2008, vendar kot rečeno prihaja do zamikov." Jaz vem, da ni zamuda glede na
               prejšnja leta, ampak ravno to je povzročilo veliko nevšečnosti in težav.</p>
               <p>In sedaj me res samo še zanima: Ali lahko prejemniki teh plačil pričakujejo, da se
               bodo potem dejansko izvršila v kratkem roku 5 do 10 dni po izdaji posamezne odločbe?
               Kajti tudi s temi odločbami, v roki imam primer, ko so bile odločbe izpisane, recimo
               25.7.2007, pa poslane po pošti prejemniku komaj čez pol leta - 10.1.2008. Odločbe so
               zelo dolgo zadrževana, ali je to razlog, da ni zagotovljenih sredstev ali karkoli
               drugega, bi pa res želel v imenu vseh uporabnikov jasen odgovor ali bodo v kratkem
               roku, po prejemu odločb ta sredstva tudi dobili?</p>
            </sp>
            <sp xml:id="SDZ4-Redna-36-2008-02-28.sp214">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp215">

               <speaker>IZTOK JARC:</speaker>

               <p>Hvala za še to dodatno obrazložitev.</p>
               <p>Glede akontacij. Mislim, da sem to že prej poskušal obrazložiti. Lansko leto je bilo
               v nekem smislu izjemno leto, ker je pač potekal in se sedaj zaključuje ta proces
               podelitve plačilnih pravic na osnovi popolnoma novega sistema in se je že vnaprej
               vedelo, da teh izplačil ne bo, in to je bilo znano že celo preteklo leto. Tako da, v
               tem smislu je bil napovedan zamik, ki je bil tudi znan. Na drugi strani pa je seveda,
               pa bo v tem smislu na nek način kompenzirano s tem, da je večji del plačil, ki pa
               običajno ni bil izplačan, pa bo izplačan. Mislim na KOP, SKOP in na OMD plačila.</p>
               <p>Glede te odločbe, ki ste jo navedli, žal je konkretno ne poznam, lahko se pozanimam,
               vam obljubim, da vam bom dal odgovor na to. Je pa dejstvo, da so likvidnostna
               sredstva zagotovljena za to obdobje, ki se zdaj izplačuje, recimo OMD izplačila. Se
               pravi, za tem, ko kmetijska gospodarstva dobijo odločbe, morajo tudi v naslednjih
               nekaj dneh priti sredstva na njihove račune, kot je to zagotovljeno v okviru
               likvidnosti.</p>
            </sp>
            <sp xml:id="SDZ4-Redna-36-2008-02-28.sp216">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Sedaj bo gospod Jarc odgovoril na vprašanje poslanke Marie Pozsonec, v zvezi z
               zaščitenimi kmetijami.</p>
               <p>Prosim.</p>
            </sp>
            <sp xml:id="SDZ4-Redna-36-2008-02-28.sp217">

               <speaker>IZTOK JARC:</speaker>

               <p>Hvala, gospod predsednik. Hvala tudi vam, gospa poslanka, za vprašanje.</p>
               <p>Kot smo že pisno odgovorili, to področje ureja Zakon o dedovanju kmetijskih
               gospodarstev iz leta 1995, ki določa, da je zaščitena kmetija gospodarska enota, ki
               je v lasti ene fizične osebe oziroma v lasti ali solasti, skupni lasti zakoncev
               oziroma enega od staršev in otroka in da obsega najmanj 5 hektarov in ne več kot 100
               hektarov primerljive kmetijske površine. Zaščiteno kmetijo po uradni dolžnosti določi
               upravna enota, na območju katere leži pretežni del zemljišč, ki sestavljajo to
               kmetijo. Posebnost zaščitene kmetije je ta, da jo lahko deduje le en dedič, pod
               pogoji, ki jih določa zakon, preostali pa so po zakonodaji upravičeni do tako
               imenovanega nujnega deleža. Po splošnih predpisih nujni delež izplača dedič, ki je
               dedoval zaščiteno kmetijo, rok pa določi sodišče. Promet s kmetijskimi zemljišči na
               zaščiteni kmetiji ureja Zakon o kmetijskih zemljiščih iz leta 2003.</p>
               <p>Vprašanje, ki ste ga zastavili, je pravzaprav v tem, ali ministrstvo razmišlja, da
               bi institut zaščitenih kmetij, ker v praksi prihaja do težav, spremenili. Zavedamo
               se, da ponekod včasih prihaja do težav v zvezi z dedovanjem in prometom z zaščitenimi
               kmetijami. Vendar ocenjujemo, da ta institut zaščitene kmetije le daje pozitivne
               rezultate v državi, kot je Slovenija, ki ima zelo majhno in razdrobljeno kmetijsko
               strukturo, kjer povprečno kmetijsko gospodarstvo obsega le 6,3 hektarje zemljišča. V
               praksi se lahko zgodi, da se tudi zaščitene kmetije lahko smiselno delijo, vendar v
               glavnem, če gre za njihovo zaokroževanje oziroma povečevanje zemljišč, kar se dogaja
               in ugotavlja po posebnem postopku.</p>
               <p>Če zaključim, v tem trenutku ministrstvo zaradi, recimo temu vseeno, pozitivnih
               rezultatov in interesa, da se kmetijska posestva zaokrožujejo, ne razmišlja o
               spremembi zakonodaje na tem področju. Se pa zavedamo, da včasih v praksi prihaja do
               konkretnih problemov. Hvala lepa.</p>
            </sp>
            <sp xml:id="SDZ4-Redna-36-2008-02-28.sp218">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite, gospa Pozsonec.</p>
            </sp>
            <sp xml:id="SDZ4-Redna-36-2008-02-28.sp219">

               <speaker>MARIA POZSONEC:</speaker>

               <p>Hvala lepa za res obširen odgovor, vendar ta zadeva ni tako enoznačna. Mene so
               opozorili z urada, kjer se ukvarjajo s temi zadevami, da imajo ljudje zelo veliko
               problemov. Ta zakon je bil pred dvanajstimi leti sprejet v čisto drugih razmerah in
               od tistega časa je zrasla že druga generacija, ki ima verjetno drugačne načrte kot
               je, recimo, ta družinska kmetija. Tako da menim, da je ta zakon zelo, zelo tog, več
               prožnosti bi bilo potrebne. Vsekakor bi rada opozorila na ta problem, ne želim pa
               razprave na to temo.</p>
            </sp>
            <sp xml:id="SDZ4-Redna-36-2008-02-28.sp220">

               <speaker>PREDSEDNIK FRANCE CUKJATI:</speaker>

               <p>Hvala. Želite odgovoriti, gospod minister. (Ne.) Ni potrebno, saj je bila jasna.</p>
               <p>Dolgujete še odgovor na vprašanje mag. Boruta Sajovica v zvezi s kemično zaščito
               sadja. Izvolite, gospod minister.</p>
            </sp>
            <sp xml:id="SDZ4-Redna-36-2008-02-28.sp221">

               <speaker>IZTOK JARC:</speaker>

               <p>Hvala, gospod predsednik. Hvala vam za vprašanje.</p>
               <p>Torej vprašanje je zelo tehnično, tako da mi dovolite, da preberem nekatere zadeve,
               informacijo, ki je bila pripravljena skupaj z Ministrstvom za zdravje. Glede
               zakonodaje, ki ureja to področje, lahko povem to, da so sredstva za zaščito pred
               gnitjem svežega sadja urejena le za citruse in to so antioksidanti, in sicer to ureja
               pravilnik o aditivih za živila medtem ko Pravilnik o konzervansih za površinsko
               obdelavo citrusov določa največje dovoljene osebnosti konzervansov ter označevanje
               teh konzervansov. Pravilnik o aditivih za živila - tudi to je bilo vprašanje - ureja
               tudi žveplov dioksid in sulfite, kjer so izražene največje dovoljene osebnosti,
               vendar naj bi se to uporabljalo le za predelano sadje in sadne izdelke ne pa za sveže
               sadje.</p>
               <p>Glede izvajanja nadzora nad uporabo teh sredstev, ki so opredeljene v obeh
               pravilnikih, navajam, da uradni nadzor nad uporabo dovoljenih sredstev za zaščito
               pred gnitjem, opravlja Zdravstveni inšpektorat Republike Slovenije in ta opravlja
               tudi tovrstne analize. Aditivi zajeti v prvem pravilniku, ki sem ga omenil, so
               obravnavani tudi v okviru letnega načrta programa vzorčenja in sicer so v letu 2006
               vzeli 65 vzorcev različnih citrusov, v letu 2007 pa podobno število, natančno 61.
               Noben vzorec ni bil ocenjen kot živilo, ki ni bilo več varno oziroma primerno za
               prehrano.</p>
               <p>Glede razvoja na tem področju lahko rečem, da je Slovenija z vstopom v EU prevzela
               zakonodajo EU, in da tako imenovan risk assessment oziroma oceno tveganja glede
               aditivov in enostavnih snovi izdeluje tako imenovana EFSA oziroma Evropska agencija
               za varno hrano. In ta določa, glede na oceno tveganja, katera živila oziroma katere
               snovi se smejo uporabljati in tudi pod kakšnimi pogoji. V principu zakonodaja tudi
               predvideva, da se tudi potem, ko je neka snov že dovoljena, spremlja prisotnost te
               snovi v živilih, ugotavlja morebitne posledice prisotnosti teh snovi in predvideva se
               tudi ukrepanje v primerih, ko tako dobljeni podatki in nova znanstvena spoznanja
               kažejo, da obstaja tveganje za varno uživanje kakšnega živila.</p>
               <p>Pri oceni zdravstvenega tveganja za posamezno snov se upoštevajo tudi vnosi te snovi
               v človeški organizem. Kakovost in označevanja citrusov je na ravni Evropske unije
               določeno v uredbi o tržnih standardih za citruse iz leta 2001. Države članice, ki
               izvajajo to uredbo, jo morajo uporabljati v vseh fazah trženja. Nadzor pa izvaja
               Inšpekcija za kontrolo kakovosti kmetijskih pridelkov in živil v okviru Ministrstva
               za kmetijstvo, gozdarstvo in prehrano. Ta uredba določa zahteve glede kakovosti
               razvrščanja, vsebnosti in tako naprej. Na vsaki enoti pakiranja plodov citrusa mora
               biti na zunanji strani čitljivo in neizbrisljivo označeno vrsta, sorta, poreklo in
               tudi ali se uporabljajo nekemične substance. Citrusi so lahko na trgu le toliko časa,
               dokler so plodovi še v skladu z uredbo o tem tržnem standardu za citruse.</p>
               <p>Glede vprašanja, ali je potrošnik potem na primeren način informiran o tako
               obdelanem sadju, lahko rečem, da je potrošnik, v bistvu bi moral biti, zaščiten z
               vsebino in z izvajanjem uredbe, ki sem jo citiral in z oznakami na embalaži za
               posamezne vrste sadja oziroma citrusa. Toliko. Hvala lepa.</p>
            </sp>
            <sp xml:id="SDZ4-Redna-36-2008-02-28.sp222">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-36-2008-02-28.sp223">

               <speaker>MAG. BORUT SAJOVIC:</speaker>

               <p>Hvala lepa gospod minister za dokaj izčrpen odgovor, ki pa je predvsem precej
               birokratski.</p>
               <p>V naravi in v vsakdanjem življenju pa stvari potekajo na žalost drugače. Dejstvo je,
               da so bile pomaranče, ki jo bomo danes ali jutri lupili, in ostali citrusi, obrane že
               pred več kot mesecem in da, seveda zdaj, v bistvu sploh ne gnijejo več. Doma imam na
               sobni temperaturi že štiri mesece grejpfrut, katerega velikost se je zmanjšala za
               polovico, vendar pa noče zgniti. V revijah za vrtičkarje in kmetovalce lahko
               preberete, da lupine agrumov niso primerne za kompostiranje, ker so preveč obdelane s
               kemičnimi sredstvi. Kaj potem? So to posebni odpadki, nevarni odpadki, je tak kompost
               primeren in tako naprej. Tiso kar me pa najbolj skrbi in pa kar hočem povedati je, da
               so o tem ljudje premalo obveščeni, premalo ozaveščeni. Prej sem pogledal po internetu
               kaj piše. Nekaj receptov. Pomaranča Bacher: rezine pomarančnih lupin, kandirane, v
               aromatiziranem sirupu. Skutine tortice z jagodami: limonino lupino z lupilnikom
               ostrgamo na rezance. Potem naslednji recept: mascarpone in drobno nastrgano limonino
               lupino. Dejstvo je, da ljudje lupine agrumov, razno raznih, še vedno uporabljajo v
               prehranski verigi in seveda to ni v redu in to ni prav, ker so sredstva, ki se za to
               uporabljajo škodljiva. Ne bom se spuščal v kemijsko analizo teh substanc, ki se za to
               uporabljajo, vendar so nekatere med njimi so tudi na nekih dvomljivih in črnih
               spiskih. Včeraj sem se sprehodil po dveh večjih ljubljanskih trgovinah in moram reči,
               da je označba na tem področju pomanjkljiva. Zdravje je pa ena osnovnih vrednot
               človeštva, zato moramo zaščiti pred vnosom škodljivih substanc nameniti še večjo
               pozornost. In upam, da gre tudi... /Izklop mikrofona./</p>
            </sp>
            <sp xml:id="SDZ4-Redna-36-2008-02-28.sp224">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, želite odgovoriti? Izvolite.</p>
            </sp>
            <sp xml:id="SDZ4-Redna-36-2008-02-28.sp225">

               <speaker>IZTOK JARC:</speaker>

               <p>Strinjam se z vami, da je obveščanje ni zadostno. Na tem področju poskušamo narediti
               več, in mislim, da imate glede tega prav. Po pravilniku bi sicer moralo v prodaji na
               drobno, recimo, biti zelo jasno označeno z vidno označbo za potrošnika, da je sadež,
               ki ga kupi, površinsko obdelan s konzervansom oziroma s kemično snovjo in da lupina
               ni užitna. Prav tako je jasno, ker so to površinsko obdelane lupine, da ti olupki
               niso primerni za kompostiranje, ampak so pač gospodinjski odpadek, kakorkoli. Zavedam
               se, da je treba na tem področju vršiti stalen in nenehen nadzor inšpekcijskih služb.
               Tako da, s tega vidika imate popolnoma prav.</p>
            </sp>
            <sp xml:id="SDZ4-Redna-36-2008-02-28.sp226">

               <speaker>PREDSEDNIK FRANCE CUKJATI:</speaker>

               <p>Hvala. Sedaj bo minister za kulturo dr. Vasko Simoniti odgovoril na vprašanje gospoda
               Kristijana Janca v zvezi s financiranjem ljubiteljske kulture v Sloveniji. Izvolite,
               gospod minister.</p>
            </sp>
            <sp xml:id="SDZ4-Redna-36-2008-02-28.sp227">

               <speaker>DR. VASKO SIMONITI:</speaker>

               <p>Hvala lepa, gospod predsednik. Zahvaljujem se gospodu Jancu za vprašanje v zvezi s
               financiranjem ljubiteljske kulture v Sloveniji na katerega podajam naslednji
               odgovor.</p>
               <p>Ministrstvo za kulturo se seveda ne strinja z očitki o neangažiranosti ministrstva v
               delu ljubiteljske kulture, kajti prav temeljni dokumenti, strategije in neposredno
               tudi sofinanciranje dokazujejo prav nasprotno. Nacionalni program za kulturo v letih
               2004-2007 in pa novi, ki čaka na končen sprejem v parlamentu, dokazujeta, da je skrb
               države za delovanje tega pomembnega dela kulture velika. Ministrstvo za kulturo
               skrbno spremlja delo Javnega sklada Republike Slovenije za kulturne dejavnosti, ki s
               centralno službo in 59 izpostavami po Sloveniji poleg izvedbe lastnega programa
               zagotavlja tudi celovito delovanje mreže za strokovno in organizacijsko podporo,
               administrativno in tehnično pomoč ljubiteljskim kulturnim društvom in skupinam ter
               zagotavlja tudi organizacijsko in strokovno pomoč pri izvedbi kulturnih programov
               pokrajinam in lokalnim skupnostim. Na to kaže tudi financiranje s strani Ministrstva
               za kulturo, ki namenja Javnemu skladu za kulturne dejavnosti po našem mnenju znatna
               sredstva, če lahko povem, v letu 2006 833 milijonov tolarjev (zaokrožujem), v letu
               2007, prevedeno iz evrov, 885 milijonov in v letu 2008 920 milijonov.</p>
               <p>Torej, v treh letih se je to povišalo približno tako, da znese ta odstotek za vsako
               leto posebej, so sicer nihanja, ampak vendar povprečno po 5% letnega finančnega
               prirasta. Poleg tega se posvečajo prav v letošnjem letu, tudi še dodatna sredstva v
               zvezi s predsedovanjem. 39. tabor slovenskih zborov v Šentvidu bo še posebno obogaten
               in slovesen. To, da je namenjena precejšnja pozornost in zavedanje kaj Javni sklad za
               kulturne dejavnosti pomeni, kaže tudi na to, da je na plačilnem spisku javnega sklada
               kar 96 ljudi, vsega skupaj pa 110 ljudi, kar kaže, da je na tem področju ljubiteljska
               kultura tudi v dobršnji meri profesionalizirana v tistem smislu kot sem prej govoril,
               ko gre za vse podpore in suporte v organizacijske, tehnične in podobne. Torej, da bi
               zagotovili skladen in enakopraven razvoj kulturnih dejavnosti in izenačevanje
               razvojnih standardov je, kot vemo, bil leta 1996 s posebnim zakonom ustanovljen sklad
               in na podlagi tega, iz njega je izveden tudi akt o ustanoviti javnega sklada, ki je
               pripeljal do današnje oblike. Bistveni okvir in pravna podlaga pa je Zakon o
               uresničevanju javnega interesa za kulturo. Javni sklad Republike Slovenije za
               kulturne dejavnosti predstavlja tudi v mednarodnem pogledu uveljavljen zgled dobre
               oblike mrežne organiziranosti za podporo ljubiteljskim kulturnim društvom in zvezam
               pri izvajanju njihove lastne kulturne dejavnosti. Tako je bil v preteklih desetih
               letih uveljavljen kot nosilec ali soorganizator neinstitucionalnih kulturnih
               dogodkov, hkrati pa tudi posrednik kulturnih programov poklicnih, torej
               profesionalnih kulturnih ustanov. Sklad je bil ves čas tudi izvajalec programa
               sofinanciranja ljubiteljskih kulturnih društev in pa mladinskih kulturnih centrov in
               zaradi tipičnega delovanja ljubiteljskih društev, katerega temelj je prostovoljnost,
               je bilo mogoče obnoviti tudi mnogo krajevnih dvoran in drugih prostorov, da bi
               vzpostavili primerne razmere za dejavnosti društev in mladinskih kulturnih centrov.
               Bom pa v nadaljevanju. Če boste, gospod poslanec, dodatno vprašanje dali, da lahko
               pojasnim še naprej. Hvala lepa.</p>
            </sp>
            <sp xml:id="SDZ4-Redna-36-2008-02-28.sp228">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Janc.</p>
            </sp>
            <sp xml:id="SDZ4-Redna-36-2008-02-28.sp229">

               <speaker>KRISTIJAN JANC:</speaker>

               <p>Hvala lepa, gospod predsednik. Spoštovani gospod, ministrica, ministri, kolegice in
               kolegi! Gospodu ministru hvala za ta odgovor, ki ste mi ga dali. Vse to, kar ste
               našteli, v glavnem verjamem, da drži in da tudi te podatki, da jim je težko oporekati
               in se vam zahvaljujem. Pa vendarle, namen mojega vprašanja je bil, kako bi država
               lahko več prispevala tem 4000 društvom po Sloveniji, ki ohranjajo to ljubiteljsko
               kulturo, ki ohranjajo to slovenstvo, na takšen ali drugačen način, od petja,
               godbenikov, plesalcev in tako naprej. In tukaj je, bom rekel, malce vam očitek ali pa
               državi očitek, da je teh 2,5%, ki se namenja za tovrstno dejavnosti, premalo. Kljub
               temu, da je javni sklad, da so tukaj izpostave, vse to drži, ta suport, ampak problem
               je denar. Ta društva, te birokratski postopki za ta razpis, odgovornost predstavnikov
               društev, postopki in tako naprej je tem društvom v bistvu ob tem, da so ljubiteljski,
               da to želijo, ustvarjajo in tako naprej, ob tem, da občine sicer prispevamo del tega
               denarja, donatorjev je žal vedno manj na kulturi, sploh na lokalni kulturi. In tukaj
               bi jaz vas prosil, jaz ne očitam, da to ni v redu, kar počnete vi. Problem je, da
               tega, kar vsi, vi ponujate danes, od tega društva ne morejo živeti. Društva rabijo
               minimalne materialne pogoje, da lahko tudi nekaj organizirajo, pripravijo. In to je
               bolj ali manj izključeno na njihovih plečih, morebiti lokalnih skupnosti in tukaj in
               tam kakšnega donatorja. To je ključno. Vsemu ostalemu, kar ste rekel, verjamem,
               štima, problem je samo več denarja za ljubiteljsko kulturo direktno tem društvom, ki
               se ukvarjajo s tem, bom rekel, za slovenstvo pomembnim poslanstvom. Hvala.</p>
            </sp>
            <sp xml:id="SDZ4-Redna-36-2008-02-28.sp230">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp231">

               <speaker>DR. VASKO SIMONITI:</speaker>

               <p>Hvala lepa, gospod predsednik. Prej mi je zmanjkalo časa, bi lahko nadaljeval in s
               tem tudi odgovoril na to zaskrbljenost, ki jo gospod poslanec Janc izraža. Namreč, ne
               zanikam, da je ta ljubiteljska kultura podlaga iz katere je izšla konec koncev cela
               vrsta resnično vrhunskih ustvarjalcev na najrazličnejših področjih in logično, nihče
               ne zanika potrebe take ljubiteljske kulture in te razslojene mreže po celi državi.
               In, če sem rekel prej, da Ministrstvo za kulturo namenja javnemu skladu okoli 900
               milijonov ali pa, da se popravim 3 milijone 700 tisoč evrov letno, vsaj v letu 2008,
               moram povedati, da seveda, kot ste sami ugotovili, tudi lokalne skupnosti prispevajo
               v skladu s potrebami in seveda tudi z odgovornostjo in zakonom, da je treba
               suportirati te ljubiteljske kulture. Torej skupno vendarle v državnem "budgetu" za
               kulturo znese to 2,5%, vendar pa s prispevki občin, ki prispevajo recimo v letu 2006
               1.264.000.000 ali pet milijonov evrov recimo, pač ta podatek imam za leta 2005, 2004
               in tako naprej. Skupno vendarle to znese na leto okoli osem milijonov in pol evrov,
               okoli dve milijarde, dvesto milijonov starih tolarjev, kar seveda omogoča po našem
               gledanju kar primerno dejavnost vseh teh kulturnih dejavnosti po celi Sloveniji. Res
               pa je, da so med posameznimi občinami velike ali precejšnje razlike, ampak to je
               stvar, logično, tudi medsebojnih dogovorov in zavedanja tistih lokalnih skupnosti, pa
               tudi regij nenazadnje, kaj pomeni ljubiteljska kultura za identiteto posameznega
               kraja, kaj pomeni pravzaprav tisto, kar vzpostavlja tisto regijo, tisto okolje, tudi
               lokalno skupnost v tako imenovano samozavedanje iz katerega seveda izhajajo večja
               pričakovanja. Ne nazadnje, posledično se to pozna, ta dvig kulturne samozavesti, če
               hočete in samega dela, tudi na gospodarstvu, to tudi mislim.</p>
               <p>Seveda tukaj je še cela vrsta stvari, rekel bi samo to, da v letu 2008, ko smo
               sprejeli proračun in usklajevali s predstavniki javnega sklada smo vendar...
               .../izklop mikrofona/...</p>
            </sp>
            <sp xml:id="SDZ4-Redna-36-2008-02-28.sp232">

               <speaker>PREDSEDNIK FRANCE CUKJATI:</speaker>

               <p>Hvala gospod minister. Sedaj bo minister za šolstvo in šport dr. Milan Zver odgovoril
               na vprašanje mag. Majde Potrata v zvezi z upoštevanjem dosežkov učencev naših šol pri
               spremembah učnih načrtov. Prosim.</p>
            </sp>
            <sp xml:id="SDZ4-Redna-36-2008-02-28.sp233">

               <speaker>DR. MILAN ZVER:</speaker>

               <p>Hvala lepa gospa poslanka za postavljena vprašanja. Spoštovani gospod predsednik,
               poslanke in poslanci.</p>
               <p>Na začetku mandata smo na Ministrstvu za šolstvo in šport ugotovili, da bi bilo
               dobro, da slovenski šolski sistem oziroma učence vključimo v čim več mednarodnih
               raziskav ravno zaradi tega, da bi si postavili neko ogledalo in da bi lahko ocenili,
               kje so prednosti in tudi slabosti našega šolskega sistema v primerjavi z drugimi v
               Evropi. Želi smo ustvariti čim širšo strokovno podlago za oblikovanje politik. Danes
               v Evropi, brez vključitve v različne raziskave, brez upoštevanja strokovnih,
               znanstvenih in drugih razprav, ni mogoče voditi tako imenovano "Evidence-based
               policy", ki recimo lahko edina pravilno usmerja šolsko politiko. Rezultati, zadnji
               rezultati, različni rezultati mednarodnih raziskav kažejo, da je slovenski šolski
               sistem soliden oziroma celo zelo dober na nekaterih področjih, kljub temu pa bom
               poskušal nekatere rezultate vseh teh raziskav pridom uporabiti tudi v nadaljevanju
               izboljševanja šolskega sistema v prihodnje. Recimo raziskava PIRLS, ki jo omenjate,
               eksplicitno kaže, da se je bralna kultura v Sloveniji v zadnjih petih letih bistveno
               izboljšala, celo tako, da so bile omenjene kompetence desetletnikov oziroma nekoliko
               manj starih, pa vendarle, da se je v petih letih izboljšala, tako da učenci dosežejo
               neke standarde, kompetence, na področju bralne pismenosti pet mesecev prej, kot se
               jih v letu 2001. To je izjemno velik skok in lahko rečem, da je Slovenija poleg
               Rusije in Hong Konga edina država, ki je tako temeljito povečala bralno pismenost. Po
               tem elementu se uvršča med boljše države v svetu, zlasti v okviru Evropske unije,
               kjer je, kot veste, po neki drugi raziskavi, v zadnjem mesecu poročila izobraževanje
               in usposabljanje 2010, bralna pismenost nazadovala. To je bil edini benchmark, edino
               merilo, indikator, kjer evropski šolski sistemi niso dosegli ne samo ciljev, ampak
               niti ne napredka. Zakaj? To je veliko vprašanje, ki ga bo potrebno temeljito
               analizirati v vseh državah. Deloma zaradi veliko večjih migracij in pa slabše
               integracije priseljeniških otrok v šolske sisteme, deloma tudi zaradi tega, mogoče,
               ker nismo uspeli ali pa niso v Evropi uspeli ustvariti nekega ravnotežja med vse
               večjo porabo sodobnih medijev, interneta, računalniške tehnologije ki se bojim,
               zamenjuje bralno kulturo, kulturo knjige. Po nekaterih drugih raziskavah, kot je
               PISA, so prav tako uspeli doseči izjemno dober rezultat. Naši otroci se, generalno
               gledano, po znanju naravoslovja, matematike, fizike, uvrščajo med dvanajst najboljših
               na svetu, po nekaterih elementih celo višje. To pomeni, da imamo solidno, dobro
               zastavljen šolski sistem, dober kurikul. Vendar sta učinkovitost in uspešnost
               šolskega sistema dinamični kategoriji. Slovenski šolski sistem bo dober tako dolgo,
               dokler bomo uspeli iti v korak s časom, v korak z zahtevami in se tudi hitro
               prilagajati le tem.</p>
               <p>Če bi zaspali eno mandatno obdobje ali pa eno leto, bi lahko naredili ogromno škode
               ne samo šolskemu sistemu v celoti, ampak predvsem tistim zaradi katerih je šolski
               sistem, to so udeleženci vzgojno-izobraževalnega sistema, njih pa želimo opremiti
               maksimalno, z ustreznimi kompetencami, ki jih postavljajo v družbi in pa na trgu dela
               v maksimalno konkurenčen položaj. Skratka, te raziskave nas pa opozarjajo, da je
               potrebno paziti tudi na nekatere razlike, razlike se pojavljajo tako v regionalnem
               smislu, vzhodna Slovenija, jugovzhodna malo slabše kot ostali predel Slovenije, med
               spoloma, pa tudi v družinah, ker so otroci bolj izobraženih staršev uspešnejši v
               šolah. Vse to nas napeljuje k nekaterim ukrepom, da bi zagotovili kar se da visoko
               stopnjo pravičnosti, enakosti v šolskem sistemu in mi iščemo ustrezne ukrepe, da bi
               zagotovili, ne samo učinkovitost in kakovost šolskega sistema, ampak tudi pravičnost.
           </p>
            </sp>
            <sp xml:id="SDZ4-Redna-36-2008-02-28.sp234">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospa Potrata.</p>
            </sp>
            <sp xml:id="SDZ4-Redna-36-2008-02-28.sp235">

               <speaker>MAG. MAJDA POTRATA:</speaker>

               <p>Hvala lepa, gospod predsednik. Ko sem vas poslušala, gospod minister, sem mislila,
               da me boste hoteli prepričati, da so se mednarodne raziskave standardov znanja začele
               šele s to vlado, ampak kasneje ste vendarle sami omenjali, da se vključenost v
               raziskave nadaljuje od prej že in tako so tudi možne primerjave, kaj se je zgodilo
               prej in kakšni so bili rezultati prej, kakšni so zdaj. Seveda pričakujem, da boste v
               drugem delu odgovora odgovorili tudi na tisto, kar vas pravzaprav sprašujem:</p>
               <p>Kako pojasnjujete spreminjanje šolske zakonodaje in spreminjanje šolskih načrtov
               ravno v luči ugotovitev, ki jih lahko potegnemo iz mednarodnih raziskav znanja?</p>
               <p>Namreč, gre za to, da je že lepo, če vemo, da je bralna pismenost pokazala, da so
               naši 13-letniki na 12. mestu, ampak je treba povedati, ko zraven rečemo na svetu, da
               je 57 držav sodelovalo v tem, svet ima nekoliko več držav. Ampak, nisem hotela o tem
               govoriti. Mene bolj vznemirja dejstvo, da ste pohod na šolsko zakonodajo začeli z
               domnevno slabimi rezultati. Zdaj smo na teh mednarodnih raziskavah dosegli dobre
               rezultate. Na strokovnem svetu, pa kot po "žnurci", kot se reče, sprejemamo
               spremenjene učne načrte, ne da bi strokovni svet imel dovolj časa za to, ne da bi
               tudi praksa imela dovolj časa, prediskutirati v ozkih skupinah pripravljene
               spremenjene učne načrte. In naj citiram strokovnjaka, ki pravi, da je za premišljeno
               šolsko politiko potrebna potrpežljivost in široko politično soglasje.</p>
            </sp>
            <sp xml:id="SDZ4-Redna-36-2008-02-28.sp236">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp237">

               <speaker>DR. MILAN ZVER:</speaker>

               <p>Se absolutno strinjam z mnenjem tega gospoda. Potrebno je širše soglasje za to, da
               šolski sistem lahko napreduje in dosega svoje zastavljene cilje. Kar se tiče
               uspešnosti naših otrok je potrebno reči, da OECD vključuje sveženj najbolj razvitih
               držav na svetu, pa še nekatere priključi zraven, tako da lahko z zagotovostjo rečemo,
               da so naši otroci med najboljšimi, ne samo v okviru držav OECD, ampak tudi na svetu.
               Zato, ker se primerjajo z najboljšimi. Rad bi poudaril, da smo bili prej dejansko
               vključeni v PURS pa TIMMS, vendar smo se kasneje vključili tudi v TIMMS-Advanced,
               PISA in nekatere raziskave in primerjave, ki so še v nekaterih drugih raziskavah, ki
               jih meri, recimo, Education at aGlance, pa tudi še nekatere druge. Zadnje vmesno
               poročilo bo tako. Pripravlja se jezikovni indikator in jaz bi želel, da so naši
               vključeni v vse, kar je možno. Vem, da je to deloma napor, ta monitoring, nenehna
               zunanja evalvacija, vendar brez tega, to je tudi politično naporno, vam odkrito
               povem, so nekateri ministri v Evropi, ki so skeptični, nočejo primerjati svojih
               rezultatov po posameznih področjih, ravno zaradi tega, ker je to politično zelo
               delikatna zadeva. Vendar, če ne bo tega, če ne bo teh primerjav dejansko ne veš, kje
               si, ali si še primerljiv, konkurenčen z drugimi ali ne. Torej, če ni primerjave,
               težko oceniš svojo kakovost. Zaradi tega bomo pač, dokler bomo imeli vpliv na
               oblikovanje šolske politike, vztrajali na tem, da smo vključeni v čim več širokih
               raziskav. Te raziskave zagotovo vplivajo na oblikovanje, Zavoda za šolstvo Republike
               Slovenije jih ima, predmetne komisije, ki so pri zavodu ali pa pri RIC-u, kadar gre
               za predmetne, maturitetne in tako naprej so seznanjene s temi raziskavami. In tukaj
               spoštovana gospa poslanka deluje nekaj sto ljudi, nekaj sto ljudi, ne pa ozke
               skupine, kjer bi se oblikovali kurikuli. Jaz nimam pogleda na primer, na noben
               predmetni kurikul, kako se prenavlja, ker so strokovnjaki tam in delajo pridno. Leto
               in pol so delali na spreminjanju kurikula učnih načrtov, in to je permanentna naloga.
               Jaz ne verjamem, .../Opozorilni znak za konec razprave./... da bo imel kateri
               minister čas, da se bo ukvarjal s temi stvarmi, ker je ogromno stvari, to je prava
               piramida strokovnih delavcev, ekspertov, znanstvenikov, ki se ukvarjajo s temi
               zadevami. Prosim vas, da mi ne pripisujete nekaterih stvari, za katere, prvič, ali
               nisem usposobljen, drugič, pa nimam časa, da se z njimi ukvarjam. Vendar pa zaupam
               komisijam, ki so strokovno sestavljene in dovolj kompetentne, da opravljajo to svoje
               delo, in to permanentno in hitro. Hitreje, kot je bilo mogoče potrebno včasih, ko so
               .../Opozorilni znak za konec razprave./... se kurikuli spreminjali vsakih nekaj let
               ali nekaj podobnega. Danes gre čas hitreje in šolski sistem mora biti bolj odziven,
               kot je bil kadarkoli doslej.</p>
            </sp>
            <sp xml:id="SDZ4-Redna-36-2008-02-28.sp238">

               <speaker>PREDSEDNIK FRANCE CUKJATI:</speaker>

               <p>Hvala. Želite, izvolite, imate predlog?</p>
            </sp>
            <sp xml:id="SDZ4-Redna-36-2008-02-28.sp239">

               <speaker>MAG. MAJDA POTRATA:</speaker>

               <p>Izkoristila bom poslovniško možnost in predlaga, da o odgovoru ministra, dr. Milana
               Zvera Državni zbor opravi razpravo. Kako to utemeljujem? Na peti redni seji Državnega
               zbora aprila leta 2005 je Državni zbor opravil razpravo o delnih rezultatih TIMSS-a
               2003. Takrat je ta razprava bila izhodišče za dokazovanje, kako so korenite spremembe
               v šolskem polju nujno potrebne. Takrat je bila to priložnost za kadrovski obračun na
               Pedagoškem inštitutu, prenovljen je bil strokovni svet in odprte so bile možnosti za
               številne spremembe. Jaz mislim, da je, glede na to, da imajo tudi v drugih državah
               podobne izkušnje, da takrat kadar razpravljajo o rezultatih merjenja znanja, politika
               in stroka ne najdeta vedno soglasja, da mi skušamo opraviti to razpravo in razmisliti
               tudi o tistih rečeh, o katerih smo, hočeš, nočeš tudi dopoldan razpravljali. Namreč v
               zvezi z ugotovitvami PISE 2006 je mogoče govoriti tudi o tem, kako je mogoče
               povezovati socialnoekonomske in kulturne izvire posameznika in njegove dosežke. V
               večini vseh držav, tudi v Sloveniji, ni mogoče spregledati, da je od
               socialno-ekonomskega in kulturnega statusa družine, iz katere posameznik izvira,
               odvisen tudi dosežek. In nižje dosežke iz socialno manj spodbudnih okolij je mogoče
               omiliti z različnimi oblikami pomoči šibkejšim učencem, zagotavljanjem enakih
               možnosti, denimo z izboljšanjem jezikovne kompetence pred vstopom v šolo ali takšnim
               vpisnim sistemom, ki daje prednost otrokom iz takih okolij. In o tem smo
               razpravljali. Namesto da bi usmerjali svojo šolsko politiko tako, da bi v resnici
               spodbujali možnosti za izenačitev možnosti za tiste iz socialno šibkejših okolij,
               ponujamo v novi šolski zakonodaji take možnosti, ki bodo deprivilegiranim, že tako
               deprivilegiranim učencem puščali še več prostora za to, da se njihova možnost za
               uveljavitev, namesto da bi se širila možnost za uveljavitev, se bo ta prostor ožil.
               Mislim, da je razpravo o tem dobro opraviti, ker nacionalnega konsenza o tem nismo
               dosegli, dialoga o teh vprašanjih ni, ampak gre za vprašanje preglasovanja. Mislim,
               da bi razprava o tem koristila. Hvala.</p>
            </sp>
            <sp xml:id="SDZ4-Redna-36-2008-02-28.sp240">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanke gospe Majde Potrata, da Državni zbor na naslednji seji
               opravi razpravo o odgovoru ministra za šolstvo in šport na njeno poslansko vprašanje,
               bo Državni zbor odločal v okviru jutrišnjih glasovanj. Minister za javno upravo,
               ministrica za delo, družino in socialne zadeve ter minister za gospodarstvo so
               odsotni. Zato bodo na poslanska vprašanja poslank mag. Majde Potrata in gospe Barbare
               Žgajner Tavš, ter poslancev gospoda Saša Pečeta, gospoda Bojana Kontiča in gospoda
               Boštjana Zagorca, odgovorili na naslednji seji zbora.</p>
               <p>Sedaj prehajamo na vprašanja poslank in poslancev.</p>
               <p>Gospod Bojan Kontič, glede na to, da je prisoten samo minister za okolje in prostor,
               boste vseeno postavili vprašanje?</p>
               <p>Izvolite.</p>
            </sp>
            <sp xml:id="SDZ4-Redna-36-2008-02-28.sp241">

               <speaker>BOJAN KONTIČ:</speaker>

               <p>Zanesljivo bom postavil vprašanje, gospod predsednik, ker naslednjič lahko da ne bo
               nikogar od obeh, na katere naslavljam vprašanje. Tako je danes na tej seji
               zagotovljen vsaj polovični izplen.</p>
               <p>Drugi del vprašanja, ki se navezuje na ministra za promet, predlagam oziroma skladno
               s Poslovnikom prosim, da mi odgovori na naslednji seji, ko bo prisoten.</p>
               <p>O tretji razvojni osi in hitri cesti smo v tej dvorani govorili že velikokrat.
               Veliko se govori predvsem tudi v okolju, iz katerega prihajam. Že nekajkrat sem po
               poslanskem vprašanju, ki sem ga naslovil na pristojna ministra, povedal, da bom v tej
               dvorani spraševal o tretji razvojni osi in hrbtenici te tretje razvojne osi, to je
               hitra cesta, tako dolgo, dokler ta cesta ne bo služila svojemu namenu. Seveda če mi
               volitve v jeseni ne bodo prekrižale tega načrta, ampak to niti ni tako pomembno, bo
               pa to storil kdo drug v naslednjem mandatu.</p>
               <p>Zelo pereča je situacija glede povezav Šaleške doline z avtocestnim križem. Minister
               to dobro pozna, ker to zadevo spremlja. Naj podkrepim težave in opozorila s tem, da
               imamo v Šaleški dolini poleg vseh ostalih uspešnih podjetij Gorenje. Iz Gorenja in v
               Gorenje v dopoldanskem času vsako minuto, ponavljam vsako minuto, pripelje ali
               odpelje tovorno vozilo. Popoldne se to sicer zmanjša na tri minute, je interval tri
               minute, ampak v bistvu je to 570 kamionov dnevno na velenjskih cestah, kar je
               grozovit podatek in sam po sebi pove, s kakšnimi težavami se srečujejo prebivalke in
               prebivalci, da ne govorim tudi gospodarstvo.</p>
               <p>Zato seveda sprašujem ministra: Kako daleč je postopek umeščanja te tretje razvojne
               osi oziroma hitre ceste v prostor?</p>
               <p>Pri tem želim opozoriti, da pričakovati popolno soglasje seveda ni mogoče. Ga ne bo,
               ga ni nikjer bilo in ga tudi v Šaleški dolini in verjetno tudi na Koroškem nikoli ne
               bo. Ampak, če bi računali na popolno soglasje, se tudi osamosvojili ne bi. Nikoli ni
               bilo popolnega soglasja. Vedno je kakšen odstotek ljudi, ki nasprotujejo posameznim
               predlogom in tako bo tudi v tem primeru. Ljudje smo namreč zelo za to, da se hitra
               cesta zgradi, da se avtocesta zgradi, dokler ne pripelje na naše dvorišče. Še huje pa
               je, če je v bližini in moraš potem s to cesto tudi dejansko živeti.</p>
            </sp>
            <sp xml:id="SDZ4-Redna-36-2008-02-28.sp242">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp243">

               <speaker>JANEZ PODOBNIK:</speaker>

               <p>Hvala lepa, gospod predsednik. Spoštovani gospod poslanec Bojan Kontič, jaz bom
               storil vse, da prihodnjič še bom, drugače pa sem vam hvaležen za to vaše vprašanje.</p>
               <p>Najprej ste dobro opredelili, da je hrbtenica tretje razvojne osi prometna dimenzija
               le-te. Mi na našem ministrstvu tudi trdimo še nekoliko drugače, da je tretja razvojna
               os regionalna razvojna hrbtenica, katere osnovni cilj je ohranjanje in razvijanje
               razvojnih potencialov tega območja, v katerega se umešča. Eden od zelo pomembnih
               problemov je pa tudi prometni. Še posebej omenjate, kar je zelo spodbudno, to odlično
               delovanje enega od največjih slovenskih gospodarskih sistemov, ki vsak dan, vsako uro
               in minuto producira napolnjene tovornjake z zelo dobrimi proizvodi, ki jih je
               potrebno odpeljati v svet. Tudi ta misel, ko ste rekli, da popolnega soglasja ni,
               delim z vami to mnenje. Res pa je, da praviloma v tistih procentih, kjer ni soglasja,
               praviloma tam domujejo civilne iniciative.</p>
               <p>In sedaj dovolite, da naredim kratko kronologijo. Začel bi jo z oktobrom 2007, ko
               smo občinam predstavili študijo variant, najustreznejšo varianto, skupaj z okoljskim
               poročilom. To je bil zelo pomemben trenutek. To se je zgodilo nekje na Koroškem.
               Takrat na naše pozitivno presenečenja v prvih dneh je bil zelo dober sprejem te
               predlagane najustreznejše variante, ampak ta tišina se nam je zdela nekoliko
               sumljiva. In naslednji tedni so pokazali to realnost, da smo v mesecu dni prejeli
               pripombe številnih občin, prosili smo za stališča glede predlagane variante, prosili
               smo, da nas opozorijo, če vidijo, kje vidijo optimizacijo naše predlagane rešitve,
               predvsem smo pa rekli, da bi radi, da se v svojih odzivih skoncentrirajo na predloge
               izboljševanja predlagane variante, ne pa, da se le-ta zavrača. Kaj se je zgodilo? Po
               tem mesecu dni še vedno naprej dežujejo posamezni odzivi s strani civilnih iniciativ
               ali pa tudi gospodarskih subjektov in posameznikov. Tudi v medije to prihaja. Te
               pripombe in predlogi so bili vsi sproti posredovani izdelovalcem študije variant in
               okoljskega poročila, pa tudi projektantom. Zakaj? Mi želimo ta občutljiv postopek
               umeščanja trase v prostor voditi zelo transparentno in do vsake pripombe zavzemamo
               strokovno stališče in povemo, kaj bi to pomenilo z gradbenotehničnega vidika, če bi
               se neka rešitev, ki je predlagana, tudi sprejela. Zaradi obsega pripomb in predlogov
               smo se z vsemi občinami, z območja katerih smo prejeli pripombe, že sestali, razen z
               občino Ravne na Koroškem. To srečanje bo pa v kratkem. Kaj je bistvo tega postopka,
               ki ga nam formalno zakon niti ne zapoveduje? Naša ambicija je, da bi uskladili
               najustreznejšo varianto z občinami, prav tako pa tudi z resornimi ministrstvi,
               predvsem MKGP, delno tudi kultura, pa tudi v okviru naše hiše, pa območja ohranjanja
               narave in voda. Tukaj smo že zelo dobro praktično usklajeni.</p>
               <p>Ko bi mi dosegli največji možni konsenz, potem ocenjujemo, da bi bistveno lažje šel
               v okviru postopka naslednji pomembni korak, za katerega se sedaj pripravljamo. To je
               dopolnjen osnutek državnega prostorskega načrta, ki je javno razgrnjen 30 dni in bo
               tudi javno obravnavan. V okviru novega zakona je pravzaprav tukaj ta formalni
               trenutek, ko v javni obravnavi vstopajo pripombe na samo rešitev. Z ministrom mag.
               Žerjavom načrtujeva kljub obremenitvam, ki jih imava vsak na svojem področju, da bi v
               mesecu marcu obiskala morda na dveh srečanjih vse občine, zgornjega in spodnjega
               dela, da bi šli še enkrat skozi pripombe in nato, ne bom rekel, da bi tvegali, ampak
               da bi zelo odgovorno tam, kjer bo mogoče, se uskladili in predlagali dopolnjeni
               osnutek državnega prostorskega načrta in ga tudi obravnavali v javnosti.</p>
               <p>Še en problem je. Na koncu je vedno pomembna tudi ekonomska učinkovitost predlaganih
               rešitev. Povedati moram zelo odkrito, da vsi predlogi in pripombe, ki gredo v smeri
               umika trase izven predlaganega koridorja in predlagajo gradbenotehnično bolj zahtevne
               rešitve, od predorov, nasipov itn., pomnenijo, da se bo ekonomska učinkovitost
               predlagane variante odmaknila. To pa lahko tudi pomeni odmik roka za predajo objekta
               v promet v tistih rokih, o katerih smo javno tudi že govorili.</p>
            </sp>
            <sp xml:id="SDZ4-Redna-36-2008-02-28.sp244">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Kontič.</p>
            </sp>
            <sp xml:id="SDZ4-Redna-36-2008-02-28.sp245">

               <speaker>BOJAN KONTIČ:</speaker>

               <p>Hvala lepa, gospod predsednik. Spoštovani gospod minister! Roki, ki jih je napovedal
               predsednik Vlade, pa pri tem ne bom ocenjeval, ali je šlo za zavestno zavajanje ali
               je šlo za pomanjkanje podatkov in vedenja o tem, koliko je potrebno napora vložiti,
               da se cesta umesti v prostor in potem zagotovijo sredstva ter izvede izgradnja, so že
               mimo. Glede na to, da govorite o tem, da si želite največji možni konsenz, jaz sicer
               ne vem, kateri je tisti največji možni konsenz, bi želel opozoriti, da se težave z
               lokalnimi skupnostmi odmikajo, če se trasa premakne za nekaj sto metrov recimo v
               primeru, kot je bilo predlagan tudi s strani premogovnika Velenje. Ta predlog
               verjetno poznate. Pred časom je šlo za informacijo, da varianta, ki jo sedaj predlaga
               premogovnik Velenje, ni sprejemljiva iz razlogov, ker je to območje pridobivanje
               premoga. Sedaj se je premogovnik odzval na te trditve in pritrdil mnenju, da je ta
               trasa mogoča. Se pa strinjam z vami, da je nekoliko dražja, odpravlja pa veliko
               nesoglasje, ki se pojavlja s strani civilne iniciative, o kateri govorimo oziroma ste
               tudi vi govorili.</p>
               <p>Pri tem želim opozoriti tudi na to, ko govorimo o aktivnosti tako civilne
               iniciative, ki jim seveda ne oporekam njihovega delovanja, civilna iniciativa je
               vedno dobrodošla, želim pa si, da bi ta civilna iniciativa iskala izhod in pomagala
               pri umestitvi trase v prostor. Nekako nelogično pa se mi zdi zgolj nasprotovanje, ko
               rečemo, mi ceste ne bom imeli, čeprav vemo, da jo naš prostor potrebuje. Torej želim
               opozoriti na to, da dlje kot boste odlašali, več bo predlogov, več bo pripomb. Hvala
               lepa.</p>
               <p/>
            </sp>
            <sp xml:id="SDZ4-Redna-36-2008-02-28.sp246">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister izvolite.</p>
            </sp>
            <sp xml:id="SDZ4-Redna-36-2008-02-28.sp247">

               <speaker>JANEZ PODOBNIK:</speaker>

               <p>Hvala lepa za to vaše dodatno stališče. Z večino vaših stališč se tudi strinjam
               gospod poslanec.</p>
               <p>Morda bi rad uvodoma vendarle povedal, da ko je predsednik Vlade pred, mislim,
               dobrim leto dni napovedal to zelo optimistično možnost, smo takrat imeli predvsem v
               mislih, da bi prioritetno šli v prostorsko umestitev spodnjega dela ceste, razvojne
               ceste, ki je tudi najbolj potreben, med Velenjem in pa obstoječo avtocesto. Nato smo
               se skupaj odločili, da gremo za celoten del. Tukaj nam je nekoliko postopkovno stvar
               zakompliciral, nenazadnje lahko skupaj ugotovimo, da je v prometnotehničnem smislu ta
               povezava med Velenjem in obstoječo avtocesto daleč najbolj prioritetna tudi s
               prometnotehničnega vidika.</p>
               <p>Drugače pa bi izrazito podprl tudi to vaše mnenje, da lahko spoštujemo civilne
               iniciative. Jaz sem sam kot minister v zadnjem obdobju, ker še posebej se me dotikajo
               številne njihove aktivnosti, ampak najprej kot Vlada in vladne službe so naš
               sogovornik župani oziroma občinski sveti. Civilna iniciativa naj bo tudi prostor za
               komunikacijo med občinami in civilnimi iniciativami. Jaz bi tudi želel, da ko pridejo
               župani k nam na pogovor, da so oni tisti, ki ali povzamejo mnenje civilne iniciative
               ali pa odkrito povedo, kakšno je njihovo stališče. Nekateri se nekoliko premišljeno
               tudi skrijejo za njihovo stališče. Razumeli me boste, da je včasih takšen postopek za
               nas silno zapleten, kajti se nam kasneje lahko zgodi presenečenje.</p>
               <p>Poznam predlog Premogovnika Velenje, ki je tudi javno objavil, da je trasa možna
               tudi tam, kjer so pričakovani nekoliko večja posvetovanja zaradi posledic rudarjenja,
               če bo odločitev, da gre trasa tam moram javno povedati, da bo ta rešitev s
               prometnotehničnega in gradbenega vidika nekoliko dražja, bo pa lahko s strateškega
               vidika boljša in bomo tudi nekatera odprta vprašanja, ki se pa objektivno pojavljajo
               zaradi teh bližnjih krajevnih skupnosti, rešili na en mah.</p>
               <p>Tukaj bi tudi rad povedal, da je Mestna občina Velenje zelo transparentno sodelovala
               z nami v teh komunikacijah. Ko smo našli tisto dobro rešitev, zdaj ne bom delal
               reklame tukaj prisotnemu poslancu, torej poslancu z mozirskega območja, gospodu
               Presečniku, da smo tudi pokrili ambicije občin iz gornje Savinjske doline, se je
               pokazalo, da je bila ta komunikacija med njimi in Mestno občino Velenje zelo
               korektna. Da zaključim. V naslednjih tednih bomo pogumno naredili potezo in šli v
               postopno pripravo dopolnjenega osnutka državnega prostorskega načrta, ki bo javno
               razgrnjen. Bi bilo pa z moje stvari zelo tvegano, če bi tak javno razgrnjen osnutek
               bil deležen velikih pripomb s strani številnih občin. Zato je ta napor, ki ga v teh
               mesecih v to komunikacijo vlagamo, tako dragocen.</p>
               <p>Hvala lepa.</p>
            </sp>
            <sp xml:id="SDZ4-Redna-36-2008-02-28.sp248">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Kontič, ker je bil čas za vprašanja in odgovore v celoti izčrpan, če želite,
               da minister za promet prihodnjič odgovarja na to vprašanje, boste morali na novo
               postaviti vprašanje.</p>
               <p>Gospod Borut Sajovic bo postavil poslansko vprašanje ministru za pravosodje, če ga
               želite, kajti ministra ni.</p>
               <p>Izvolite.</p>
            </sp>
            <sp xml:id="SDZ4-Redna-36-2008-02-28.sp249">

               <speaker>MAG. BORUT SAJOVIC:</speaker>

               <p>Hvala lepa, spoštovani predsedujoči. Spoštovani ministrica in ministri.</p>
               <p>V zadnjih tednih v Sloveniji na veliko beremo o prodaji Telekoma. Milijone in
               milijone evrov bo seveda šlo v druge roke, mene pa zanima, kdaj bodo drobiž v tej
               zgodbi dobili slovenski državljani in državljanke. V letu, kot je letošnji, ko znaša
               inflacija med 6 in 7%, bodo na vsakih 100 evrov izgubili 7 evrov tega denarja. Za kaj
               gre? Postopki bi namreč morali biti že zdavnaj zaključeni. Slovenska odškodninska
               družba je 28. maja lansko leto izvedla prva vračila vlaganj v javno
               telekomunikacijsko omrežje. Takrat je bilo s strani Ministrstva za gospodarstvo
               gospoda Andreja Vizjaka in direktorja Slovenske odškodninske družbe gospoda Marka
               Pogačnika jasno povedano, da naj bi bila večina upravičencev do teh sredstev
               poplačana do konca lanskega leta, to je do novembra 2007. To se na žalost ni zgodilo.
               Takrat je bilo tudi rečeno, da naj bi Slovenska odškodninska družba od državnega
               pravobranilstva tedensko prejemala 50 do 70 zahtevkov z izvršilnimi naslovi, ki
               omogočajo izplačilo odškodnine. Ta napoved se je izkazala za preoptimistično in
               obstajajo cela področja, cele regije v Sloveniji, kjer do izplačil ni prišlo.
               Gorenjska, iz katere prihajam, je eno takšnih področij.</p>
               <p>Vzrok za to naj bi bilo Državno pravobranilstvo Slovenije, kjer nastajajo tako kot
               večinoma v sistemu pravosodja zaostanki in zamude pri reševanju teh problemov.</p>
               <p>Zato spoštovanega gospoda ministra prosim, da mi odgovori na naslednja vprašanja:
               Kakšni so zaostanki pri reševanju zahtevkov po posamezno krajevno pristojnih zunanjih
               oddelkih Državnega pravobranilstva v Ljubljani? Koliko zahtevkov je bilo do sedaj že
               rešenih?</p>
               <p>Nadalje me zanima: Kje so ključni vzroki, da kljub drugačnim obljubam do teh
               zaostankov prihaja?</p>
               <p>Zanima me: Koliko je bilo sklenjenih pisnih poravnav vlagateljev in kakšen povprečen
               znesek dejansko tisti ljudje, ki so omogočali, da je zgodba o Telekomu zgodba o
               uspehu, dejansko dobivajo nazaj? Koliko od teh zahtevkov pa ni šlo skozi poravnano in
               bo dobilo epilog na pristojnih okrajnih sodiščih? Kaj bo minister, odgovoren za
               pravosodje, storil, da se ti zaostanki, ki ljudem dobesedno jemljejo iz žepa na
               državnem pravobranilstvu, zmanjšajo in pa zahtevki in pa izplačila izvedejo v
               najkrajšem možnem času? Hvala lepa že vnaprej za odgovor.</p>
            </sp>
            <sp xml:id="SDZ4-Redna-36-2008-02-28.sp250">

               <speaker>PREDSEDNIK FRANCE CUKJATI:</speaker>

               <p>Niste pa še povedali, ali želite pisni ali ustni odgovor.</p>
            </sp>
            <sp xml:id="SDZ4-Redna-36-2008-02-28.sp251">

               <speaker>MAG. BORUT SAJOVIC:</speaker>

               <p>Vztrajam pri ustnem odgovoru na naslednji seji.</p>
            </sp>
            <sp xml:id="SDZ4-Redna-36-2008-02-28.sp252">

               <speaker>PREDSEDNIK FRANCE CUKJATI:</speaker>

               <p>V redu. Hvala. Naslednji bo gospod Ivan Grill postavil poslansko vprašanje
               ministrici za zdravje. Prosim.</p>
            </sp>
            <sp xml:id="SDZ4-Redna-36-2008-02-28.sp253">

               <speaker>IVAN GRILL:</speaker>

               <p>Hvala lepa za besedo. Spoštovani gospod predsednik, spoštovani gospod minister in
               seveda gospa ministrica! Kot je znano, je Ministrstvo za zdravje nedavno tega
               pripravilo, ne samo za Slovenijo, ampak predvsem za uporabnike zdravstvenih storitev
               izredno pomemben strateški dokument z naslovom Resolucija o nacionalnem programu
               zdravstvenega varstva. To je dokument, ki bo dolgoročno začrtal pot, na kakšen način
               bomo v Sloveniji zagotavljali zdravstveno varstvo vsem nam uporabnikom.</p>
               <p>Kot ključni cilj v tem dokumentu ste navedli predvsem zadovoljstvo uporabnikov in
               tudi izvajalcev zdravstvenih storitev. Kot poslanstvo, kot drugi pomemben del tega,
               pa ste navedli oblikovanje pogojev in postavljanje politike zdravja v korist
               uporabnikov in s tem tudi motivacijo izvajalcev zdravstvenih storitev. To, da ste v
               tem dokumentu kot ključni cilj navedli ravno korist naših uporabnikov, se mi zdi
               izredno pomembno. To zagotavlja, da bo nadaljnji razvoj zdravstvenih storitev v
               Sloveniji šel v korist našim uporabnikom.</p>
               <p>Seveda pa je istočasno tudi motivacija izvajalcev zdravstvenih storitev ravno tako
               pomembna, zato sta oba cilja medsebojno tudi povezana.</p>
               <p>V zvezi s tem dokumentom pa bi vas prosil, če mi lahko oziroma če nam lahko nekoliko
               več informacij posredujete na naslednja vprašanja: Kaj konkretno pomeni ta dokument
               za naše paciente in seveda tudi za izvajalce teh storitev?</p>
               <p>Katera prednostna področja so v tem dokumentu opredeljena in seveda tudi cilji?</p>
               <p>Na podlagi kakšnih, do sedaj sprejetih, dokumentov ste to resolucijo tudi
               pripravljali?</p>
               <p>Katere so tisti bistvene rešitve, ki jih ta dokument vsebuje?</p>
               <p>V kakšni fazi nastajanja je sedaj ta dokument? Vemo, da je v javni razpravi, ampak
               še nekaj več konkretnih informacij.</p>
               <p>Kdaj načrtujete, da bi bil ta dokument lahko tudi v Državnem zboru sprejet?</p>
               <p>Številne kritike je možno zaslediti predvsem s strani opozicije, da pri nastajanju
               takšnih dokumentov ni udeležena civilna družba ali pa društva. Znano pa je, da je
               ravno pri tem bila vključena tako civilna iniciativa kot društva. Zanima me:</p>
               <p>Kakšno vlogo je tukaj imela vsa ta publika in kako bo tudi v prihodnje možno
               sodelovati s tem društvom, kajti to se zdi meni osebno izredno pomembno. Hvala lepa.
           </p>
            </sp>
            <sp xml:id="SDZ4-Redna-36-2008-02-28.sp254">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-36-2008-02-28.sp255">

               <speaker>ZOFIJA MAZEJ KUKOVIČ:</speaker>

               <p>Hvala lepa, gospod predsednik. Hvala za vprašanje. Spoštovane poslanke in poslanci!
               Resolucija o nacionalnem planu bi naj zapolnila tisto praznino, ki jo vsi čutimo
               takrat, ko ne vemo, kam se obrača dolgoročno. In veliko vprašanj v slovenskem
               prostoru na področju zdravstva je odprtih tudi zato, ker se ljudje počutijo dovolj
               nesigurno, če ne vedo, kaj bo jutri. Tako na primer na področju zdravstvenih domov po
               občinah so različna razmišljanja. Ob teh obiskih Vlade, ko smo bili okrog, se kaže,
               da resnično ljudje, marsikdo ne ve, kako in kam. In sprašujejo torej, kje je pot in
               kje je dolgoročni cilj. Mi smo postavili vizijo v tej resoluciji, da moramo
               ozavestiti odnos do skrbi za lastno zdravje, da vzpostavimo kakovosten in finančno
               vzdržen sistem zdravstvenega varstva, kjer je pacient partner. In ravno to
               partnerstvo smo izkazali tudi že skozi zadnjo zakonodajo o pacientovih pravicah, kjer
               resnično želimo vzpostaviti tisti odnos in mogoče zmanjšati tiste bolečine, ki se
               navzven ne vidijo, ampak vendar človeka najbolj boli takrat, če gre nekdo mimo njega
               v čakalnici, in to nekajkrat, nekaj ur. Če recimo pridejo tisti, ki prodajajo
               zdravila, med delovnim časom v ambulanto, pacienti čakajo zunaj in pravzaprav ne
               vedo, kako dolgo. Želimo torej vzpostaviti ta odnos, ki se ne bo zgodil čez noč,
               ampak vsaj temelji so tukaj zastavljeni. In v teh dneh oziroma danes je potekala
               konferenca o etiki na Brdu, evropska konferenca in mi smo postavili etiko kot eno
               izmed šestih ključnih vrednot. Zato ker etika in zaupanje sta tisto, kar smo
               prepričani, da je treba posebej v zdravstvenem sistemu dvigniti na višji nivo.</p>
               <p>Katera področja pa smo sicer močno izpostavili? Gotovo, da je tukaj poudarek na
               varnosti pacientov, na kakovosti, na tem, da nismo izkoristili informacijske
               infrastrukture tako daleč, da bi bila v korist vsem, tako izvajalcem kakor
               uporabnikom. Nazadnje ob otvoritvi Onkološkega instituta mi je tudi dr. Drnovšek
               dejal, razvijajte v smeri te medicine. In tudi o tej smeri smo imeli včeraj v
               Düsseldorfu nastop in konferenco, ker je to tudi ena izmed naših razvojnih
               priložnosti za naprej. Da pa odpiramo tematiko povečanega nadzora, ki je definitivno
               potreben, tako finančni kot strokovni, vse bolj organiziran mora biti, da se
               ukvarjamo s tem, kako tiste manjkajoče vire, predvsem vire na področju zdravstvenega
               osebja, na področju zdravnikov, povečati, kako jih uskladiti, da ne bomo danes pod
               povprečjem Evropske unije s človeškimi viri. Z vsemi ostalimi, materialnimi,
               finančnimi in siceršnjimi, smo nekako v povprečju, zanemarili smo pa že kar nekaj
               časa nazaj tudi politiko izobraževanja.</p>
               <p>O investicijah in urgentnih centrih, ki naj bi nastali po Sloveniji v naslednjem
               dolgoročnem obdobju, ter o tem, kako s sredstvi, ki so načrtovana, zagotoviti
               resnično bolj učinkovito oskrbo in tudi bolj učinkovito preventivo. Ljudje
               sprašujejo, zakaj govorimo o zdravem načinu življenja, brez da bi na tem kaj naredili
               tudi pri izobraževanju in implementaciji tega. To je namen, več bomo investirali v to
               področje, zato da bo to ozaveščanje močnejše, kajti pri teh kapacitetah, ki jih imamo
               in jih bomo imeli, je nujno, da delujemo na obeh straneh, torej na preventivi in na
               kvalitetnem zdravstvenem varstvu.</p>
            </sp>
            <sp xml:id="SDZ4-Redna-36-2008-02-28.sp256">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite, gospod Grill.</p>
            </sp>
            <sp xml:id="SDZ4-Redna-36-2008-02-28.sp257">

               <speaker>IVAN GRILL:</speaker>

               <p>Hvala lepa za ta pojasnila. Verjetno vam je zmanjkalo časa, da bi nam lahko
               posredovali še nekaj pojasnil. Bi pa nadaljeval tam, kjer ste že tudi sami navedli,
               da moramo uporabniki predvsem sami poskrbeti za zdrav način življenja, kajti to je
               najboljša garancija, da nas bolezen ne dohiti tako hitro kot sicer. Vendar ko pride
               bolezen, pa je potrebno tudi zdravljenje in zdravila so tu pomemben element. In me
               zanima, na kakšen način se bo Slovenija v prihodnosti spopadala s tem področjem,
               predvsem oskrbe z zdravili, z zagotavljanjem zdravil in tudi s finančnim sistemom
               zdravstvenega varstva, ki je s tem tudi pogojen, da bomo imeli, tako kot zdaj, lahko
               kvalitetna zdravila. Nenazadnje je sedaj tudi pripravljen predlog sprememb zakona o
               zdravilih, kjer bo to celovito urejeno na sistematičen način. Hvala lepa.</p>
            </sp>
            <sp xml:id="SDZ4-Redna-36-2008-02-28.sp258">

               <speaker>PREDSEDNIK FRANCE CUKJATI:</speaker>

               <p>Hvala. Gospa ministrica, izvolite.</p>
            </sp>
            <sp xml:id="SDZ4-Redna-36-2008-02-28.sp259">

               <speaker>ZOFIJA MAZEJ KUKOVIČ:</speaker>

               <p>Hvala lepa. Najprej še dodatek na prvo vprašanje, da pričakujemo, da bo dokument, to
               je Resolucija o nacionalnem programu, na Vladi v začetku aprila. Do takrat bomo
               zbrali vse pripombe, opravili še eno strateško dvodnevno konferenco in dopolnili vse,
               kar je moč dopolniti, tako da bi dokument bil res kvaliteten. Imamo predvideno še
               predstavitev tudi na Gospodarski zbornici z republiškimi strokovnimi kolegi s
               področja medicine. S civilno družbo pa smo v glavnem že imeli srečanja, nekaj pa jih
               bomo še imeli v bodoče. Upam, da bo ta dokument, in koristno bo za vse nas, če bo ta
               dokument sprejet do tega poletja ali v poletju, zato ker bomo resnično lažje dihali
               naprej na tem področju. Zdravila pa so tista, za katera tudi smo pripravili novelo
               zakona o zdravilih, kajti tukaj je moč na eni strani biti bolj racionalen, pa ne
               racionalen na škodo pacienta, ampak predvsem racionalen tako, kot moramo biti
               racionalni sicer na vseh področjih. Da ne plačamo tisto, kar je mogoče odveč, da
               nimajo farmacevtska podjetja dobička, trikratnega dobička proračuna Ministrstva za
               zdravje v enem letu, recimo. To so gotovo priložnosti, ki se dajo nekako prilagoditi
               in s tem tudi odpiramo možnosti za to, da bodo biološka zdravila in tista, ki pač
               prihajajo na trg, dosegljiva v tisti razumni možni meri. Tukaj se pojavljajo tudi
               izjemno velike razlike v cenah zdravil. Dogaja se tudi to, da lahko strošek zdravil
               po človeku stane tudi do 200 tisoč evrov na leto. Pri tem pa imamo mi v povprečju
               1850 evrov na prebivalca Slovenije. Toliko denarja je iz zdravstvenega zavarovanja.
               Tukaj govorim samo o enem ekstremu in gotovo bomo morali iskati poti, različne poti,
               ki se v naslednjih petih letih, ne bodo še toliko umaknile s tega povprečja. Imam pa
               analize za naslednjih 40 let približno narejene, da bo pa področje zdravstvenega
               varstva in pa potem tudi dolgotrajne oskrbe nosilo pa večje spremembe.</p>
            </sp>
            <sp xml:id="SDZ4-Redna-36-2008-02-28.sp260">

               <speaker>PREDSEDNIK FRANCE CUKJATI:</speaker>

               <p>Hvala. Naslednja lahko postavi vprašanje, gospa Darja Lavtižar Bebler ministru za
               pravosodje. Želite, čeprav je odsoten? Izvolite.</p>
            </sp>
            <sp xml:id="SDZ4-Redna-36-2008-02-28.sp261">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod predsednik. Čeprav je odsoten gospod minister Šturm, bi
               mu zastavila neko vprašanje oziroma pobudo.</p>
               <p>Na javni predstavitvi mnenj prejšnji teden v Državnem zboru se je več kot jasno
               pokazalo, da so velika razhajanja v ocenah primernosti predloga novega kazenskega
               zakonika. Še več. Številni predstavniki večinske in osrednje kazensko-pravne teorije
               v Sloveniji so si bili enotni v tem, da je povsem neprimerno sprejemati povsem nov
               kazenski zakonik, da je ta zakonski predlog premalo pretehtan, da ni bilo zadostne
               javne in še posebej strokovne razprave o njem. Tudi vsi objavljeni prispevki doslej v
               strokovni periodiki so bili izrazito kritični do tega predloga. Enako kritična je
               bila tudi vladna služba za zakonodajo, pa je z Ministrstva za pravosodje dobila
               enostaven odgovor, da ta kritika s strani Vlade oziroma vladne službe razodeva
               popolno nerazumevanje predloga. Pred dvema dnevoma je tudi varuhinja človekovih
               pravic izrazila svoje kritično mnenje do vsebine in načina priprave in sprejemanja
               tega predloga. Doslej pohvalnih ocen s strani stroke o novem kazenskem zakoniku ni
               bilo mogoče ne slišati, ne prečitati. Razen seveda s strani tiste stoke, ki je novi
               zakonik pripravljala, ali pa gre za zaposlene na Ministrstvu za pravosodje in drugih
               ministrstvih, ki so očitno dobili ustrezno domačo nalogo in so na primer na javni
               predstaviti mnenj v Državnem zboru prejšnji petek zakonik na vso moč hvalili. Najbolj
               pa je zaskrbljujoče dejstvo, da so v splošnem delu kazenskega zakonika spremembe
               konceptualno nedosledne in posegajo v temeljne pojme, kot so protipravnost, kazenska
               odgovornost, zastaranje in tako dalje. Vemo pa, da sprememba enega instituta zahteva
               prilagoditev drugih in da je nujno potrebna močna sistemska povezanost institutov v
               kazenski zakonodaji. Vsa ta zmeda ni samo teoretično vprašljiva in neopravičljiva,
               ampak bo povzročila veliko problemov tudi tožilcem in sodnikom, da ne govorim o
               problemu, da ni ustrezne teoretične utemeljitve in tudi ne sodne prakse.</p>
               <p>Po vsem tem torej sprašujem ministra: Ali ne bi predlagali umika tega kazenskega
               zakonika iz zakonodajne procedure in bi se raje lotili sprememb in dopolnitev
               posameznih delov sedaj veljavnega kazenskega zakonika?</p>
               <p>In ker nekako slutim, da minister Šturm ne bo ugodil mojemu predlogu, bi me tudi
               zelo zanimalo, iz katerih razlogov in argumentov ne bo ravnal tako. Hvala lepa.</p>
            </sp>
            <sp xml:id="SDZ4-Redna-36-2008-02-28.sp262">

               <speaker>PREDSEDNIK FRANCE CUKJATI:</speaker>

               <p>Želite odgovor v pisni ali ustni obliki? Ja, v redu. To se pravi, dobite ustni
               odgovor na naslednji seji.</p>
               <p>Dr. Mitja Slavinec, želite postaviti vprašanje ministru za gospodarstvo, čeprav je
               odsoten? Izvolite, imate besedo.</p>
            </sp>
            <sp xml:id="SDZ4-Redna-36-2008-02-28.sp263">

               <speaker>DR. MITJA SLAVINEC:</speaker>

               <p>Želim postaviti. Hvala lepa za besedo in pričakujem potem tudi ustni odgovor na
               naslednji seji.</p>
               <p>Spoštovanega gospoda ministra mag. Andreja Vizjaka sem želel vprašati v zvezi z
               ukrepi za podjetja, katerih značilnost je, da so delovnointenzivna.</p>
               <p>Pred kratkim je Vlada sprejela več ukrepov, s katerimi je hotela zmanjšati negativne
               posledice visoke inflacije. Izkaže se, da pa visoka inflacija najbolj prizadene prav
               tiste, ki imajo najnižje prihodke. In tako so bili seveda tudi ti ukrepi naravnani.
               Po drugi strani pa je spet povezava, korelacija med zaposlenimi z najnižjimi prihodki
               in podjetji, katerih značilnost je, da so delovnointenzivna. Torej ti, ki so najbolj
               ogroženi in za reševanje njihovih težav so bili protivladni ukrepi sprejeti, so
               zaposleni v delovnointenzivnih podjetjih, kjer je strošek plač preko 50%. Tudi do 70%
               v nekaterih podjetjih. In sedaj bodo ti ukrepi, po eni strani smo že slišali, tudi
               prispevali k dvigu inflacije, hkrati pa bistveno vplivali na konkurenčnost teh
               podjetij. Ne gre samo za njihovo poslovanje, ne gre samo za konkurenčnost na trgu,
               ampak pogosto celo za njihovo eksistenco. Če bodo delovnointenzivna podjetja prišla
               na rob stečaja, je to seveda, kajti v teh podjetij je zaposlenih zelo veliko ljudi,
               povezano tudi z zelo, zelo velikim povečanjem brezposelnosti, z izgubo delovnih mest.</p>
               <p>In zaradi tega me zanima: Ali ministrstvo pripravlja kakšne ukrepe? Če jih, potem s
               katerimi ukrepi bo kompenziralo ta vpliv na delavnointenzivna podjetja? Kaj bo
               ministrstvo naredilo, da ohrani delovna mesta?</p>
               <p>Če sem zelo konkreten. V tovarni Mura so stroški dela približno 70%. Po včeraj
               sklenjenem dogovoru se bodo še povečali, kar pomeni, da bo podjetje še težje
               pozitivno poslovalo, če ministrstvo ne sprejme neke ukrepe, s katerimi bo tako ali
               drugače razbremenilo obveznosti delovnointenzivnih podjetij in na ta način seveda
               prispevalo k obvarovanju zelo velikega števila mest. Zavedati se moramo, da gre za
               štiri tisoč delovnih mest po eni strani in seveda po drugi strani gospodarske panoge,
               ki ob ustrezni preorganizaciji prav gotovo lahko posluje uspešno tudi na globalnem
               trgu. Hvala lepa.</p>
            </sp>
            <sp xml:id="SDZ4-Redna-36-2008-02-28.sp264">

               <speaker>PREDSEDNIK FRANCE CUKJATI:</speaker>

               <p>Hvala. Želite pisni ali ustni odgovor?</p>
            </sp>
            <sp xml:id="SDZ4-Redna-36-2008-02-28.sp265">

               <speaker>DR. MITJA SLAVINEC:</speaker>

               <p>Sem že uvodoma povedal, da ustnega.</p>
            </sp>
            <sp xml:id="SDZ4-Redna-36-2008-02-28.sp266">

               <speaker>PREDSEDNIK FRANCE CUKJATI:</speaker>

               <p>V redu. Gospa Majda Širca bo postavila poslansko vprašanje ministru za kulturo.</p>
            </sp>
            <sp xml:id="SDZ4-Redna-36-2008-02-28.sp267">

               <speaker>MAJDA ŠIRCA:</speaker>

               <p>Hvala lepa. Moje poslansko vprašanje se nanaša na dva ministra; na ministra za
               finance in ministra za kulturo. Razdelili ste ga v dva dela, ampak gre za enako
               vprašanje.</p>
               <p>Vprašanje se pa nanaša na RTV prispevek. Sprašujem ministra: Kako bosta rešila
               paradoks ali konflikt, kjer je na eni strani politični na drugi pa javni interes?</p>
               <p>Namreč prvo politično obljubo je stranka oziroma Vlada dala v času, ko je
               prepričevala ljudi na referendumu, da bo novi zakon o RTV prinesel cenejšo in boljšo
               RTV Slovenija. Druga politična obljuba pa je bila dana pred kratkim, ko je premier
               Janez Janša obljubil, da bo RTV prispevek znižal vsem socialno ogroženim, tem ga bo
               odpravil, sicer ga bo pa vsem znižal v prid zajezitve inflacije oziroma v prid
               volilnemu letu, bi še lahko dodali.</p>
               <p>Toda realnost govori drugače in tukaj nastopi konflikt oziroma paradoks med javnim
               in političnim interesom. Sam generalni direktor RTV Slovenija zahteva oziroma
               razmišlja o nujnosti višjega RTV prispevka, ker jim gre na RTV Slovenija slabo.
               Zaradi nepovišanega RTV prispevka v preteklosti so se jim prihodki iz te kvote
               bistveno zmanjšali, posledice so znane.</p>
               <p>Zavod poziva k zvišanju prispevkov, politika, Vlada, ne vem, kako vi, gospod
               minister, pa želite prispevek znižati, ker ste ujeti v politične obljube in v volilno
               leto, ko je seveda dobro dajati odpustke.</p>
               <p>Sprašujem: Ali bo prevladovala politična računica, ki bo RTV Sloveniji škodovala,
               ali bo prevladovalo razumevanje javnega interesa, ki bo javnemu zavodu koristilo?
               Hvala.</p>
            </sp>
            <sp xml:id="SDZ4-Redna-36-2008-02-28.sp268">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp269">

               <speaker>DR. VASKO SIMONITI:</speaker>

               <p>Hvala lepa, gospod predsednik. Vprašanje, ki ste ga postavili, ni tako, kot smo ga
               dobili, vendar vam bom skušal odgovoriti.</p>
               <p>Vprašanje, ki ste ga postavili, verjetno ne temelji na poročilih v medijih, ampak
               očitno, vsaj po stavkih, ki ste jih uporabili, imate verjetno boljše in kompletnejše
               informacije. Rekli ste, da generalni direktor Guzej zahteva, da se pride do večjega
               RTV prispevka. Torej, da zahteva. Drugič, ker jim gre slabo. Bi bilo imenitno slišati
               v tem parlamentu, da bi to argumentirali, in da so posledice znane. Tudi to bi rad
               slišal, ker bi verjetno tudi širša slovenska javnost rada slišala, s katerimi podatki
               razpolagate v zvezi s tem. Dejstvo je, in je treba še enkrat znova poudariti, da se v
               zadnjih štirih letih prispevek RTV ni povečal in je realno znatno padel, medtem ko je
               koalicija v prejšnjem obdobju povečevala prispevek vsako leto, včasih tudi po dvakrat
               na leto. Sedaj se je zgodilo to, da štiri leta prispevek ni bil povečan. In prav v
               zvezi z inflacijo tudi, kot je prej poslanec govoril o inflaciji, je privedlo do
               tega, da je znatno šlo na roke predvsem tistim, ki imajo najnižje dohodke. Zgodilo se
               je, da ob vseh teh ukrepih koalicije, ki je izpolnila svoje obljube, ni v ničemer, po
               mojih podatkih, oškodovala javnega zavoda, niti njegove infrastrukture niti
               programske zasnove, ampak je olajšala ljudem dostopnost do javnega medija in tudi do
               javnih vsebin.</p>
               <p>Tako glede na vaše vprašanje, ali me skrbi, kot ste ga postavili v vprašanju po
               uradni poti, ali me skrbi, da bo nespremenjenem RTV prispevku prišlo do zmanjšanega
               obsega programov in multimedijskih storitev ter upočasnitve tehnološkega digitalnega
               posodabljanja javne RTV, vam moram odgovoriti, da me seveda ne skrbi. RTV Slovenija
               se ne napaja zgolj s sredstvi iz prispevka, ampak tudi iz tržne dejavnosti,
               sponzorstva in podobnih stvari. Za celotno digitalizacijo, ki je ena glavnih
               prioritet RTV Slovenija in je obvezana tudi po mednarodnih kriterijih, zahtevah, da
               se do leta 2012 digitalizacija zgodi, torej že sedaj in v preteklih letih teče in
               tudi v letošnjem letu, v letu 2008, je rezervirana zadostna količina sredstev, da
               bodo to v polni meri lahko izpeljali tako v letošnjem letu kot tudi v naslednjih
               letih.</p>
               <p>Ker ste pa večkrat opozarjali ali pa spraševali, tudi mene v preteklem času, kdaj se
               bo pa znižal prispevek, sem vam torej jasno odgovoril, da se je prispevek znatno
               realno znižal. In glede na vašo informacijo, ki bi jo morda javnosti sporočili, bi
               bilo dobro slišati, če predlagate, da se RTV prispevek poveča, da vaša poslanska
               družba pravzaprav predlaga povečanje RTV prispevka. Po mojih informacijah ga ni
               potrebno zvišati.</p>
            </sp>
            <sp xml:id="SDZ4-Redna-36-2008-02-28.sp270">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-36-2008-02-28.sp271">

               <speaker>MAJDA ŠIRCA:</speaker>

               <p>Mene skrbi to, da vas ne skrbi, gospod minister, kajti mene me stanja na RTV
               Slovenija skrbi. Skrbi me zato, ker v dokumentih, ki so vsem dostopni in jih je tudi
               programski svet nedavno tega skozi sporočilo o izvajanju dejavnosti v preteklem letu
               imel na mizi, v teh dokumentih je več kot razvidno, da se je za več kot 10%, če ne
               celo 15%, zmanjšal denar, ki prihaja od nas, od ljudi, ki plačujemo prispevek za RTV
               Slovenija. To pomeni, da se je moral zvečati nek drug denar. In tukaj je tisti ključ,
               na katerega so opozarjali vsi, predvsem tisti tako imenovani strokovnjaki tudi iz
               tujine, ki so dejali, da nikoli ne sme biti javni zavod ujetnik Vlade v tem smislu,
               da bo padel na kolena pred njo, da bo dosegel popravke.</p>
               <p>Mi ne bomo v opoziciji predlagali, da se RTV prispevek zviša zaradi tega, ker je to
               - dobro poznate, Grimsov zakon - naloga Vlade, ki mora preučiti in reflektirati
               situacijo, zakaj, kako in komu koristi. Mi vidimo, da se trenutno na RTV Slovenija
               gledanost znižuje, da je večja komercializacija tudi zaradi tega, ker je treba na
               vsako silo pripeljati tržne programe, da je tretji parlamentarni program, za katerega
               vemo, da je ogromno sredstev morala vložiti RTV Slovenija, zelo drag, ne glede na to,
               da še ne funkcionira, da z RTV zaradi tega odhajajo, pa ne zaradi plače, mimogrede,
               dobri novinarji, in da je situacija tam dosti zastrašujoča, in da bi vas moralo to
               skrbeti, predvsem pa, da ste vi odgovorni, tisti, ki izvajate ustanoviteljske pravice
               javnega zavoda RTV Slovenija.</p>
               <p>Zato vas sprašujem: Kako, da vas ne skrbi?</p>
            </sp>
            <sp xml:id="SDZ4-Redna-36-2008-02-28.sp272">

               <speaker>PREDSEDNIK FRANCE CUKJATI:</speaker>

               <p>Hvala lepa. Gospod minister.</p>
            </sp>
            <sp xml:id="SDZ4-Redna-36-2008-02-28.sp273">

               <speaker>DR. VASKO SIMONITI:</speaker>

               <p>Hvala lepa za te močne besede gospe poslanke, ko govori, da je stanje zastrašujoče,
               in da je v dokumentih, ki so vsem dostopni, to jasno. Niti enega ni naštela, če ste
               opazili, dragi poslanci, dragi državljani, če še gledate prenos. Niti enega dokumenta
               ni naštela, dovolite, niti enega ni naštela. In strokovnjaki iz tujine, mislim, da
               ste rekli, tako imenovani strokovnjaki. Tudi če niste rekli, tako imenovani, mislim,
               da so bili tako imenovani strokovnjaki. Lahko jih poimensko naštejete, pa bova o
               vsakem posebej govorila, ker sem se o vseh natančno dobro pozanimal, kaj znajo in kaj
               vedo in v kakšni službi so nastopali v tistih letih s svojimi grobimi in jasnimi
               besedami, potem so se pa kar naenkrat potuhnili, ko smo intervenirali na pravih
               mestih, ker niso govorili v imenu nobene institucije, ampak v svojem osebnem imenu
               pod vplivom ne vem kakšnih čudnih in zlohotnih informacij.</p>
               <p>Glede tega, kakšno je pa stanje na televiziji in kakšni so dokumenti, pa pravi
               dokument iz leta 2006, da je bil presežek nad odhodki v višini 6 milijonov 400 tisoč
               evrov, da so bili v letu 2007 presežki in da v letu 2007 beleži RTV čisti dobiček. V
               letu 2008 pa pravi, da leto 2008 bo zaznamovala uporaba novih digitalnih tehnologij,
               vključno s televizijo visoke ločljivosti z razširjenim formatom TV ekrana, obogatili
               bojo ponudbo interaktivnih multimedijskih storitev tudi na mobilnih napravah ter
               oddajanje digitalnega radijskega in televizijskega signala.</p>
               <p>Poleg tega ima RTV Slovenija na voljo sredstva, ki so od delnic v znesku 45
               milijonov 700 tisoč evrov in v letošnjem letu bo namenila prav za vse tiste stvari,
               ki jih očitate, če me skrbi, samo v letošnjem letu 28 milijonov evrov, potem pa še
               ostala sredstva, tako da bo izpeljala vse svoje projekte natančno in korektno.</p>
               <p>Še enkrat bi pa prosil, to je retorično vprašanje, ker itak ne bom dobil odgovora,
               da slovensko publiko in poslance seznanite, s katerimi dokumenti v tem trenutku in
               tukaj razpolagate, da trdite, da je na RTV zastrašujoče stanje.</p>
            </sp>
            <sp xml:id="SDZ4-Redna-36-2008-02-28.sp274">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite, gospa Širca.</p>
            </sp>
            <sp xml:id="SDZ4-Redna-36-2008-02-28.sp275">

               <speaker>MAJDA ŠIRCA:</speaker>

               <p>Tudi v tem primeru, kot že prej nisem nameravala širiti tega vprašanja s predlogom,
               da opravimo diskusijo o odgovoru, ampak glede na to, da me je tako kot prej gospod
               Rupel, tokrat gospod Simoniti pozval k temu, da je potrebno opraviti diskusijo,
               predlagam, da izkoristimo poslovniško možnost in opravimo razpravo o odgovoru, v
               kateri se tudi lahko referiramo na dokumente, nekaj jih imamo skupnih vidim,
               podatkov, ki bi razjasnili našo skrb glede stanja v edinem medijskem javnem zavodu v
               Sloveniji, v RTV Slovenija, ki po naših razumevanjih ne opravlja več javne službe,
               temveč je v službi Vlade, in se mu bo, če ne danes, toliko bolj jutri, poslabšala
               situacija, ker se izčrpuje. Danes se še rešuje znotraj tistega vlaganja in uporabe
               tistih sredstev, ki so jih nekoč vlagali v delnice Eutelsata. Danes se porabijo, ne
               za tisto, kar je potrebno, da bi se, jutri bo pa stanje toliko slabše, kot je danes.
               Ne bo osiromašeno samo zaradi vzdušja, zaradi zapuščenih mest najboljših novinarjev,
               ki odhajajo drugam, ne za boljšo plačo ali zaradi boljše plače, ampak zaradi stanja,
               kakršno je. Pravilno je, da opravimo to diskusijo, konec koncev ustanoviteljica RTV
               Slovenija je Republika Slovenija, ministrstvo za kulturo pa je skrbnik teh
               ustanoviteljskih pravic. In moja teza je, da je slab skrbnik. Hvala.</p>
            </sp>
            <sp xml:id="SDZ4-Redna-36-2008-02-28.sp276">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanke gospe Majde Širca, da Državni zbor na naslednji seji
               opravi razpravo o odgovoru ministra za kulturo na njeno poslansko vprašanje, bo
               Državni zbor odločil v okviru jutrišnjih glasovanj.</p>
               <p>Poslansko vprašanje ministru za zunanje zadeve je postavil gospod Srečko Prijatelj.
               Gospod Prijatelj, lahko postavite vprašanje, vendar ste bili seznanjeni z odgovorom
               ministra za zunanje zadeve. Če ne, vam lahko njegov odgovor na vaše poslansko
               vprašanje preberem, ker je kratek: "Vprašanje ni iz pristojnosti zunanjega
               ministrstva in zato nanj ne morem odgovoriti." Želite proceduralno ali
               ponoviti...?</p>
            </sp>
            <sp xml:id="SDZ4-Redna-36-2008-02-28.sp277">

               <speaker>SREČKO PRIJATELJ:</speaker>

               <p>Želel bi postaviti vprašanje, ker to možnost imam.</p>
            </sp>
            <sp xml:id="SDZ4-Redna-36-2008-02-28.sp278">

               <speaker>PODPREDSEDNIK MAG. VASJA KLAVORA:</speaker>

               <p>Izvolite, prosim, to pravico imate.</p>
            </sp>
            <sp xml:id="SDZ4-Redna-36-2008-02-28.sp279">

               <speaker>SREČKO PRIJATELJ:</speaker>

               <p>Hvala lepa. Seznam ste delali 27., minister je bojda odgovarjal 25., jaz tega
               odgovora nisem dobil. Pa vendar, vprašanje ministru je sledeče: Nezakonito in
               nenadzorovano širjenje meje dvojezičnega območja na Primorskem je kot pojav prisotno
               iz dneva v dan bolj. V protest tega so se odvijala že številna zborovanja tudi
               domačinov iz Tomaja, Križa in Lokev pri Sežani. Sem pa tudi sam že opozarjal gospoda
               ministra, pa tudi Vlado, na to, da se bodisi podarjajo državljanstva na osnovi
               spremenjenega zakona, ki ga je Italija sprejela, tako da tisti, ki so imeli starše,
               živeče v fašistični Italiji, lahko dobijo državljanstvo, vnuki in sinovi teh staršev.
               In nenazadnje imamo brezplačne vrtce na Obali, medtem ko morajo naši to plačevati,
               brezplačno šolsko in obšolsko dejavnost. To so vse malice, kosila. Imamo tudi v
               nacionalnem programu 70% televizijskega programa. Nič hudega, če je 70%, vendar je
               katastrofa, da ni podnaslovljen italijanski program v slovenščino in obratno, takrat,
               kadar je slovenski program, v italijanščino. Nazadnje pa smo pristali tudi na tem, da
               Italija zelo podpira nakup nepremičnin italijanskim rezidentom z ugodnimi krediti,
               seveda samo do meje tam nekje do Postojne. Da se meja resnično širi, sem opozoril
               tudi sam, ko sem bojda nezakonito odstranil tablo in zato sem bil tudi primerno
               kaznovan. Tabla na vaški poti v Lokvi je dvojezična in tam ni dvojezično območje. Jaz
               sem hotel danes ministra vprašati, in nonšalanca njegova je velika, zakaj se to
               početje dovoljuje. Jaz nisem proti zmanjševanju pravic italijanske manjšine, niti ne
               madžarske manjšine, da se razumemo. Vendar takšno početje mora dobiti, če ne drugega,
               vsaj neko kritiko .../Opozorilni znak za konec razprave./... in neko uradno stališče
               tudi predstavnikov uradne oblasti. Pa vendar se nič ne dogodi.</p>
               <p>Znani so tudi primeri, ko se Hrvaška posesivno obnaša do našega teritorija, pa ne
               ukrepamo. Mogoče napišemo kakšno protestno noto. In že smo bili priča, da so kar
               nekaj prisvojili protipravno.</p>
               <p>Mene zanima ta italijansko - slovenski odnos. Tudi ob uradnem obisku gospoda
               Napolitana je bilo zaznati sovražne in .../Opozorilni znak za konec razprave./...
               nekorektne besede. Sam sem pozval tudi predsednika države, da se opraviči, vsaj
               uradno, zaradi pobojev, ki jih je storila fašistična Italija v Sloveniji, pa nič.</p>
               <p>Kaj bo vlada storila v zvezi s tem, .../Izklop mikrofona./...</p>
            </sp>
            <sp xml:id="SDZ4-Redna-36-2008-02-28.sp280">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Poslansko vprašanje ministru za notranje zadeve ter ministru za pravosodje bo
               postavila gospa mag. Potrata. Želite kljub temu, da sta oba odsotna, postaviti
               vprašanje?</p>
               <p>Izvolite prosim.</p>
            </sp>
            <sp xml:id="SDZ4-Redna-36-2008-02-28.sp281">

               <speaker>MAG. MAJDA POTRATA:</speaker>

               <p>Hvala lepa in seveda pričakujem tudi ustni odgovor, pri čemer že vnaprej vem, da bo
               smiselno terjati ustni odgovor samo od ministra za notranje zadeve, ker se je stanje
               od takrat, ko sem vprašanje zastavljala do seje Vlade, na kateri je sprejela predlog
               zakona o kazenskih sankcijah, že toliko spremenilo, da je minister za pravosodje
               uporabo električnega paralizatorja za pravosodno policijo umaknil zaradi številnih
               pripomb strokovne javnosti in nevladnih organizacij, kar nedvomno štejem za pametno
               odločitev, da ne bo predvidel pri pravosodni policiji uporabe nekega novega
               prisilnega sredstva, ki ga policija v specialnih enotah že testira, pa se minister
               Mate za to, ali bo vpeljal električne paralizatorje na splošno v policijo, še ni
               odločil.</p>
               <p>Vprašanja, povezano z uporabo in možnostjo nakupa, nošenja in posedovanja
               paralizatorja, ne zastavljam prvič. Že junija leta 2005 je Miran Potrč zastavil pisno
               vprašanje ministru Mateju, ker smo v Poslanski skupini Socialnih demokratov
               prepričani, da je uporaba paralizatorja poseg v posameznikove pravice zaradi
               posledic, ki jih uporaba paralizatorja upošteva. Tudi ni uporaba tega sredstva čisto
               brez možnih posledic, ki se lahko končajo celo s smrtjo. Zato sem naslednje leto,
               marca 2006, na ministra Mateja naslovila pobudo, da bi omejil možnost nakupa
               električnega paralizatorja, ker je uporaba paralizatorja bila opažena tudi pri
               nepooblaščenih osebah.</p>
               <p>Zastavljata se mi v zvezi s tem še vedno dve vprašanji, in to sprašujem ministra
               Mateja. Zakaj slovenska policija po poldrugo leto dolgi preizkusni dobi uporabe
               električnega paralizatorja le tega ne vpelje v splošno rabo ali pa pove, da je to
               neprimerno sredstvo za uporabo v slovenski policiji.</p>
               <p>Kot rečeno, pričakujem, da bom dobila na svoje vprašanje ustni odgovor. Hvala
               lepa.</p>
            </sp>
            <sp xml:id="SDZ4-Redna-36-2008-02-28.sp282">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Preden gremo naprej, k naslednjemu poslanskemu vprašanju, gospod Srečko
               Prijatelj, nisva se razumela. Bil sem prepričan, da želite še proceduralno vprašanje
               in vi ga tudi res želite. Izvolite.</p>
            </sp>
            <sp xml:id="SDZ4-Redna-36-2008-02-28.sp283">

               <speaker>SREČKO PRIJATELJ:</speaker>

               <p>Hvala lepa spoštovani predsedujoči. Jaz vem, da ni bilo namenoma pa vendarle. Ker
               ste odgovor prej prebrali, kot jaz vprašanje, bi bilo prav, da izkoristim poslovniško
               možnost in da vam povem, da v bistvu na dogodke, ki so se dogajali po tem, ko sem jaz
               v bistvu samoiniciativno ukrepal, vem, da v neskladju z zakonom, ampak v neskladju je
               postavljena tudi tabla, in vsi to pojmujejo kot neko "haidersko" početje. Prej
               našteta dejstva kažejo, da to ni res. Govoril sem celo, da nacionalna televizija ne
               zmore podnapisov, kadar predvaja italijanski program, pa kar 70%, kar je svojevrstna
               sramota. K temu so me spodbudili, da odprem to vprašanje, tudi eminentni državljani.
               Aleksej Možina je odvetnik v Ljubljani, doktor upravnega prava in docent s področja
               prava, pravi, če bom potreboval pravno pomoč in če bom sankcioniran za to, kar sem
               naredil, da mi je na voljo tudi sicer z drugo strokovno literaturo. Sam živi na
               območju nedvojezičnega območja in ima probleme z izkaznico, osebno in pa s potnim
               listom, ki ga želi imeti v slovenščini, pa mu ga ne dajo. Zanimivo. Ker je teh
               problemov kar nekaj, in jaz sem na to opozarjal, minister je bil s tega mesta
               naprošen nič kolikokrat, da vendarle dajo te podnaslove na televizijo in da se
               brezplačni vrtci vpeljejo tudi za slovenske državljane in državljanke oziroma za
               najmlajše uporabnike teh storitev, če že imajo to vzorno urejeno manjšinci. In da se
               seveda tudi brezplačno osnovno šolstvo, govorim o obšolskih in šolskih dejavnostih,
               to so malica, kosila, ekskurzije in tako naprej, da postane to tudi za nas, za naše
               otroke brezplačno, za matično prebivalstvo. Nič od tega.</p>
               <p>Seveda to, kar je pa izlilo kapljo čez rob kozarca, je pa zadnja akcija Italije, na
               katero pa ni reagiral nihče. V bankah se namreč odobravajo brez problema velike vsote
               denarja za nakup nepremičnin. Kupna moč Italije je pač večja kot v Sloveniji in tudi
               Italijanov je 60 milijonov, nas pa samo 2 milijona.</p>
               <p>Od ministra sem danes hotel slišati, ali bomo uvedli načelo recipročnosti, enakosti,
               in se obnašali evropsko, državotvorno in tudi zaščitili interese. Na žalost nisem
               dobil tega odgovora in zato v skladu s poslovnikom zahtevam, da se v Državnem zboru
               opravi razprava v širšem krogu. Hvala lepa.</p>
            </sp>
            <sp xml:id="SDZ4-Redna-36-2008-02-28.sp284">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. O predlogu poslanca gospoda Prijatelja, da Državni zbor na naslednji seji
               opravi razpravo o odgovoru ministra za zunanje zadeve na njegovo poslansko vprašanje,
               bo Državni zbor odločil v okviru jutrišnjih glasovanj.</p>
               <p>Gospod Miran Potrč, imate poslansko vprašanje za ministra za notranje zadeve ter
               ministra za pravosodje. Želite kljub odsotnosti ministrov postaviti vprašanje?</p>
            </sp>
            <sp xml:id="SDZ4-Redna-36-2008-02-28.sp285">

               <speaker>MIRAN POTRČ:</speaker>

               <p>Hvala lepa. Ker ne vem, kdaj ju bom imel čast videti, bom postavil vprašanje in
               prosim za ustni odgovor.</p>
               <p>Pred dnevi smo lahko na nacionalni in privatni televizijski mreži skoraj sočasno,
               vsekakor pa ob istem terminu, poslušali zapis telefonskega prisluha pogovora med
               osumljenimi v kazenskem postopku zoper nekatere direktorje gradbenih podjetij,
               osumljene dajanja in jemanja podkupnine. Glede na fazo kazenskega postopka so zapisi
               prisluhov lahko prišli do novinarskih hiš tako koordinirano le iz vrst
               kriminalistične policije, državnega tožilstva ali pristojnega preiskovalnega sodnika,
               torej iz kroga pooblaščenih oseb, ki spadajo pod pristojnost enega ali drugega
               ministra. Nekaj ocen, da dokumenti niso pravi, je sicer z Ministrstva za pravosodje
               prišlo, vendar so bile te ocene zelo nejasne in neprepričljive. Problem pa je lahko
               velik za oceno verodostojnosti služb, ki vodijo te postopke.</p>
               <p>Glede na to bi želel, da mi oba ministra odgovorita na naslednja tri vprašanja:</p>
               <p>Ali sta zaradi odtekanja zaupnih informacij v svojih ministrstvih že uvedla
               preiskavo? Kdaj sta jo uvedla in kakšni so izsledki preiskave? Ali je utemeljen sum,
               da je šlo za politično motivirano ravnanje znotraj teh organov? Kaj bosta v okviru
               odgovornih služb okrenila, da se taka ravnanja ne ponovijo? Ali lahko taka ravnanja
               in javno objavljanje pomembni zaupnih podatkov vpliva na potek in rezultate
               kazenskega postopka, glede katerega si predsednik Vlade v svojem govoru ob obletnici
               ustanovitve stranke v Mariboru, pripisuje posebno pozornost in posebne zasluge?</p>
               <p>Ker bo odgovor ustni čez mesec dni in gre še za eno aktualno vprašanje, še
               naslednje:</p>
               <p>Spet smo izvedeli za probleme v notranjih odnosih v državnih institucijah. Tokrat
               gre za državno tožilstvo. Posebej za odnos med generalno državno tožilko Barbaro
               Brezigar in vrhovnim državnim tožilcem gospodom Boštjanom Penkom.</p>
               <p>Želel bi vedeti: Ali je sprejemljivo, da se vprašanja notranjih odnosov v državnem
               tožilstvu javno razčiščujejo, in to le zato, da bi se dokazalo, da delovanje
               državnega tožilca v zadevi Orion posega le v odgovornost gospoda Boštjana Penka, ne
               pa tudi v odgovornost generalne državne tožilke gospe Barbare Brezigar? Hvala lepa.
           </p>
            </sp>
            <sp xml:id="SDZ4-Redna-36-2008-02-28.sp286">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Naslednji bi postavil vprašanje dr. Slavko Gaber. Ugotavljam, da ga ni.
               Veliko poslancev se je odpovedalo poslanskemu vprašanju zaradi odsotnosti. Prehajamo
               že na drugi krog. Edina, ki je prisotna od drugega kroga tukaj, je gospa Marjetka
               Uhan, ki je ravnokar prišla. Izvolite prosim.</p>
            </sp>
            <sp xml:id="SDZ4-Redna-36-2008-02-28.sp287">

               <speaker>MARJETKA UHAN:</speaker>

               <p>Hvala lepa. Moje vprašanje je namenjeno gospodu ministru Janezu Podobniku.</p>
               <p>V številnih delih Slovenije se v zadnjih letih, milo rečeno, dogaja urbanistični
               gradbeni masaker, saj se po vaseh gradijo večstanovanjski bloki, ki prav gotovo ne
               sodijo v to okolje. Dopušča se gradnja satelitskih naselij v bližini vasi. Nenačrtno
               se posega v prostor, nasilno se urbanizira slovensko podeželje in v preveliki meri
               nenačrtna povezava kmetijske površine. Številni državljani so zaskrbljeni nad takšnim
               načinom gradnje izven zazidalno urejenih zemljišč, gradnje, ki niso bile
               predstavljene v zakonskih okvirih z javnimi predstavitvami, gradnja brez ustrezne in
               premišljene infrastrukture, ki mora biti v skladu s standardi in določeno zakonodajo.
               Širitev stanovanjske soseske je mogoče načrtovati le na stavbnih zemljiščih, ki so v
               planskih aktih določena kot stavbna. Občina bi morala pripraviti zazidalni načrt, ki
               ta območja urbanistično in arhitekturno podrobno razdela, se opre na krajinske
               značilnosti in predvidi vso infrastrukturo, kot so dovoz, elektrika, vodovod,
               kanalizacija. Novi prebivalci pa potrebujejo tudi vrtec, šolo, zdravstveni dom,
               igrišče, trgovina in še kaj.</p>
               <p>Zanima me, gospod minister: Kaj boste kot minister in vaše ministrstvo naredili, da
               se bo izvajala zakonodaja na tem področju? Ali boste v prihodnosti povečali nadzor
               nad nezakonitimi posegi v prostor?</p>
               <p>Za odgovor se vam zahvaljujem.</p>
            </sp>
            <sp xml:id="SDZ4-Redna-36-2008-02-28.sp288">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister za okolje in prostor. Prosim.</p>
            </sp>
            <sp xml:id="SDZ4-Redna-36-2008-02-28.sp289">

               <speaker>JANEZ PODOBNIK:</speaker>

               <p>Hvala lepa. Hvala gospe poslanki, da je tukaj prisotna, da ji lahko na to vprašanje
               odgovorim. Zelo pomembno problematiko ste odprli. Rad bi poudaril, da včasih imam
               vtis, da so za to stanje, ki ga opisujete, ključni razlog črne gradnje, gradnje, ki
               se izvajajo brez ustreznih upravnih dovoljenj in jih pač pokrivajo ustrezni
               inšpekcijski ukrepi. Po našem mnenju je problematika, na katero opozarjate, tudi
               posledica neustreznih in zastarelih, lahko pa rečemo, tudi pomanjkljivih prostorskih
               aktov občin. Če se skupaj spomnimo, v veliki meri so bili sprejeti v daljnem letu na
               podlagi takratne zakonodaje leta 1984 in jih je sedanji čas in številne varstvene
               zahteve v okviru evropskih varstvenih režimov preprosto prehitel in prerasel. Res je,
               občine so kasneje te akte večkrat delno spreminjale in dopolnjevale, ampak ne
               sistemsko, ampak parcialno, velikokrat tudi na popolnoma tudi legitimne pritiske
               posameznih investitorjev. Ob tem pa je bilo premalo strokovnih preveritev, pa tudi
               cilji prostorskega razvoja posamezne občine so bili premalo jasno določeni. Leta 2002
               je bil sprejet z dobrimi nameni sistemski zakon o urejanju prostora. Žal se je
               pokazalo, da je bil v nekaterih rešitvah takšen, da njegove rešitve niso več živele v
               praksi. Zato smo pogumno šli v nov zakon o urejanju prostora in sedaj smo v ključnem
               trenutku začetka njegovega izvajanja. Gremo tudi v intenzivno prenovo prostorske in
               gradbene zakonodaje. Tudi zakon o spremembah in dopolnitvah zakona o graditvi
               objektov ima tukaj pomembno vlogo, podzakonski predpisi pa so tisti, ki omogočajo, da
               se ta ustrezni pravni okvir preko sodelovanja občinam omogoči, da le-te pripravijo in
               sprejmejo nove prostorske akte. Šele na ta način je po naši oceni pravilen celovit
               sistemski pristop, da občine odgovorno in načrtno ravnajo s prostorom.</p>
               <p>Tukaj bi še posebej rad poudaril, da je zakon o prostorskem načrtovanju in na
               njegovi podlagi podzakonski predpisi zelo natančno določil vsebino občinskih
               prostorskih aktov in jasno določa tudi pravila ravnanja v prostoru. Usmerjamo ga v
               obstoječa naselja, na prosta nezadostno izkoriščena oziroma degradirana območja,
               večji poudarek pa dajemo urbanističnemu in arhitekturnemu urejanju mest in naselij.
               Posegi v prostor izven naselij so omejeni samo na tiste, ki zaradi njihove narave ni
               mogoče, da se gradijo v naseljih, to še posebej velja za kmetijsko podeželski
               prostor. Zakon tudi omejuje širitev naselij, ki je dopustna šele takrat, ko znotraj
               obstoječih naselij nadaljnji prostorski razvoj ni več mogoč. Pri tem pa se širitev
               prvenstveno usmerja na tista zemljišča, ki so povezana z obstoječim naseljem ali pa
               so z vidika trajnostne rabe naravnih dobrin ohranjanja kmetijskih zemljišč in
               ohranjanja narave ali pa varstva kulturne dediščine manj pomembna. Ne glede na to, da
               je urejanje občinskega prostora v izvirni pristojnosti občine, kar je pravilna
               usmeritev, pa Zakon o prostorskem načrtovanju daje Ministrstvu za okolje in prostor v
               postopku priprave temeljnih občinskih prostorskih aktov izredno aktivno vlogo, preko
               teh se zagotavlja tudi hitrejša in kvalitetnejša priprava teh planov prek teh aktov.
               Ministrstvo v teh postopkih zagotavlja občinam tudi ustrezne prostorske podatke, ki
               jih potrebujejo za pripravo občinskih prostorskih aktov in jih dobijo zastonj.
               Pridobiva tudi smernice in mnenja o nosilcu urejanja prostora in kar nas zelo
               obremenjuje, ampak to delamo z veseljem, koordiniramo usklajevanje med občinami in
               nosilci urejanja prostora na državni ravni. Istočasno pa občine sprotno opozarjamo na
               morebitne nezakonitosti in na koncu tudi potrdimo temeljne prostorske akte občin, to
               so občinski prostorski načrti, preden jih potem sprejmejo občinski sveti. Večina
               občin na podlagi nove prostorske zakonodaje zelo intenzivno pripravlja svoje
               prostorske akte, nekatere so tik pred tem, da jih sprejmejo. S temi novimi akti bodo
               odpravljene nepravilnosti in tudi nekatere anomalije, na katere ste v vašem
               poslanskem vprašanju, gospa poslanka, tudi zelo korektno opozorili. Hvala lepa.</p>
            </sp>
            <sp xml:id="SDZ4-Redna-36-2008-02-28.sp290">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Želite dopolnili odgovor? Prosim.</p>
            </sp>
            <sp xml:id="SDZ4-Redna-36-2008-02-28.sp291">

               <speaker>MARJETKA UHAN:</speaker>

               <p>Jaz se vam zahvaljujem za te informacije, vseeno pa nisem mislila tu samo na črne
               gradnje, ampak tudi na legalne, ki pa po vsej kmečki logiki ne sodijo v kmečko
               okolje. Dobesedno se na dvoriščih kmetij gradijo bloki, večstanovanjske hiše, ki po
               nobeni logiki ne sodijo v to okolje. Sožitje ali enih ali drugih bo nemogoče. Recimo
               velike kmetije ali pa kmetije gredo na kant, pokupijo jih tako imenovani tisti
               kmetje, ki sicer imajo status kmeta, dejansko imajo pa denar, pridejo v tistem letu
               praktično do gradbenega dovoljenja, pridejo bagri in v treh mesecih stoji na sredi
               vasi na dvorišču kmetije blok. In ljudje so zgroženi nad takšnimi gradnjami, zato bi
               pričakovala oziroma apelirala na vaše ministrstvo, da po moji logiki mora poostriti
               nadzor nad takšnimi gradnjami. Pa se vam zahvaljujem za dodatna pojasnila.</p>
            </sp>
            <sp xml:id="SDZ4-Redna-36-2008-02-28.sp292">

               <speaker>PODPREDSEDNIK MAG. VASJA KLAVORA:</speaker>

               <p>Hvala.</p>
               <p>Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp293">

               <speaker>JANEZ PODOBNIK:</speaker>

               <p>Prav to delamo. Včasih smo v nekaterih občinah razumljeni kot nezaželeni gost, ampak
               to delamo.</p>
               <p>Rad bi vam tudi povedal, da sem iz odgovornosti, ki jo čutim do teh vprašanj, pred
               nekaj tedni sklical delovni posvet na temo Vloge urbanistične, naravovarstvene in
               drugih strok pri reševanju nekaterih poselitveno urbanističnih vprašanj slovenskega
               podeželja, še posebej pa smo se takrat koncentrirali na slovenski Kras, ki postaja
               zaradi padca schengna, zaradi izgradnje novih prometnih modernih povezav, pa tudi
               zaradi bližine morja in zelo dobre klime ena najbolj atraktivnih lokacij za življenje
               številnih Slovenk in Slovencev, pa tudi drugih evropskih državljanov in državljank.
               Moje načelno stališče je, da naj najprej Kraševci tam živijo, ampak da naj ob tem
               upoštevajo kraško izročilo njihove stavbarske in poselitvene dediščine, da pa ob tem
               seveda najdemo takšne načine, da bo v okviru poselitvenih, prostorsko urbanističnih
               in tudi naravovarstvenih pogojih možen tudi razvoj. Ampak na tak način, da ne
               zadenemo izvirne vedute kraških vasi, da še vedno tam omogočimo, da se nadaljuje tudi
               tista kmetijska proizvodnja, ki je pomembna za kulturno krajino slovenskega Krasa.
               Zakaj govorim več o Krasu? Zato, ker smo ga vzeli kot primer, ampak ta vprašanja so
               aktualna tudi drugod.</p>
               <p>Pred nekaj dnevi smo na pobudo ministra za kmetijstvo imeli zelo dobro delovno
               srečanje, kjer smo odprli vprašanje, kako združiti tudi finančne potenciale, ki jih
               ima resor za kmetijstvo v okviru razvoja podeželja in nekaterih evropskih finančnih
               virov in strokovne usmeritve našega direktorata za prostor, in smo se dogovorili, da
               bomo še okrepili to stalno sodelovanje, torej med resorjem za kmetijstvo in našim
               resorjem, s posebnim poudarkom na moderni, ampak, jaz bi rekel, spoštujoč tradicijo
               usmeritvi slovenskega podeželja. Ob tem pa seveda ne ostajamo gluhi ali neprizadeti
               za vprašanje urbanih centrov v Sloveniji. Znano je, da so mesta tista, ki na poseben
               način določajo življenja nacije in države. Tudi Evropska unija ima posebno področje v
               okviru leibziške deklaracije, ki govori o velikem pomenu razvoja mest, tudi določajo
               razvojna vprašanja.</p>
               <p>Vprašanja, na katera ste opozorili, gospa poslanka, so tudi naša tema naših ravnanj,
               ki se dotikajo občutljivega vprašanja odnosa do prostora.</p>
               <p>Hvala.</p>
            </sp>
            <sp xml:id="SDZ4-Redna-36-2008-02-28.sp294">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Prej sem vas opomnil, da se je veliko poslancev odpovedalo poslanskemu vprašanju,
               zato je mag. Sajovic za hip zamudil in je dobila besedo gospa Marjetka Uhan. Ker pa
               je gospod minister vztrajal in še vztraja, mislim, da od prisotnih štirih poslancev z
               mano vred nihče ne nasprotuje, da postavi mag. Sajovic poslansko vprašanje.</p>
               <p>Izvolite.</p>
            </sp>
            <sp xml:id="SDZ4-Redna-36-2008-02-28.sp295">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za dobro voljo. Hvala tudi ministru. Krivda za
               zamudo je izključno moja in jo seveda priznavam in se zanjo opravičujem.</p>
               <p>Moje vprašanje se nanaša na delovanje Ministrstva za finance. Tam deluje kot
               pritožbeni organ za reševanje pritožb zoper davčne odločbe in sklepe Sektor za
               upravni postopek na drugi stopnji s področja carinskih in davčnih zadev, s sedežem na
               Vojkovi 57. To naj bi bil pritožbeni organ, ki rešuje zaplete, ki večkrat nastanejo
               med občinami in davčno službo države.</p>
               <p>Zato ministra za finance sprašujem: Kakšen je v resnici odzivni čas za reševanje
               pritožb pri tem pritožbenem organu? Kakšni so zaostanki pri reševanju teh zadev,
               glede na čas po preteku dveh mesecev odloženih pritožb?</p>
               <p>Za kakšno vrednost gre v teh pritožbenih zadevah? 28. člen zakona določa, da naj bi
               pritožbeni organ v primeru, da je preteklo več kot dva meseca odložitve popolne
               pritožbe, rešil pritožbo najkasneje v 7 dneh od prejema zahteve za takojšnjo rešitev
               s strani pritožnika.</p>
               <p>Zato ministra za finance sprašujem: Kolikšno je število zadev pri zgoraj navedenem
               pritožbenem organu, ki so bile rešene po prejemu zahtev po členu 28/2 omenjenega
               zakona?</p>
               <p>V kolikšnem času so na splošno zadeve rešene v skladu z zakonom ali po preteku
               navedenega roka? Kolikor pritožnikov je do sedaj vložilo zaradi nepravočasnega dela
               organa druge stopnje upravne tožbe zaradi molka upravnega organa druge stopnje na
               Upravno sodišče?</p>
               <p>Za te podatke smo prosili od leta 2004 naprej. Je pa seveda, ne bom tajil, v ozadju
               županska zgodba. Občini Tržič je bilo, bom rekel, mi menimo, na nepravilen način
               odvzetih 264 tisoč evrov denarja za nadomestilo stavbnega zemljišča, za kar v občini
               nismo krivi. O teh postopkih nas tudi niso obveščali. In za tako občino, kot je moja,
               kjer smo podedovali 5,5 milijona evrov dolgov, je to fantastično velik denar. In zdaj
               nam gre za to, da bi od Ministrstva za finance slišali mnenje, se skušali pogovoriti,
               dogovoriti, da bi vedeli končno rešitev, ali čez ta denar naredimo križ ali še upamo.
               Hvala lepa.</p>
            </sp>
            <sp xml:id="SDZ4-Redna-36-2008-02-28.sp296">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod minister dr. Bajuk, izvolite.</p>
            </sp>
            <sp xml:id="SDZ4-Redna-36-2008-02-28.sp297">

               <speaker>DR. ANDREJ BAJUK:</speaker>

               <p>Spoštovani! Najprej bi se rad opravičil, ker s konkretnim problemom občine, v kateri
               ste vi župan, nisem seznanjen in bo moj odgovor bolj širšega značaja. Ko smo prevzeli
               odgovornosti ministrstva decembra 2004, smo kmalu odkrili, da je dejansko druga
               stopnja, kar se tiče davčne uprave in carinske uprave, da je bilo nad 10 tisoč
               primerov nerešenih. Tega smo se lotili s tem, da smo naredili določene spremembe. Med
               drugim tudi, da smo preselili drugo stopnjo davčne uprave, ki je bila v isti stavbi z
               davčno upravo, in smo imeli občutek, da se, če smem po domače reči, žogico podajajo,
               od prvega na drugo pa od druge na prvo. Sedaj zadeva v zadnjih dveh letih zelo dobro
               teče. Jaz vam bom posredoval daljše poročilo, ki so ga strokovne službe pripravile.</p>
               <p>Sicer pa bi vam rad samo nakazal sledeče sedaj. Kar se tiče števila rešenih pritožb,
               zdaj govorim samo o davkih. Če vzamete obe skupaj, smo približno za polovico znižali
               zaostanke. Je pa še vedno polovica, ki še ni rešena, to je okrog 5.000 primerov.
               Nekaj nad 5.000. Število rešenih pritožb je bilo 4.107, leta 2007 pa 5.910. Že to vam
               kaže, da gremo malo hitreje. Stvari, ki so rešene, so bolj številčne, jih je več, kot
               pa tistih, ki se dejansko odpirajo. Dejansko smo rešili za 44% več pritožb kot pa v
               letu 2004. Število nerešenih zadev na davčnem področju se bistveno zmanjšuje. Leta
               2004 je bilo število nerešenih pritožb 7.126. Leta 2007 pa 4.337. Na dan 31.12.2007
               je bilo v primerjavi s stanjem 31.12 za 23% manj nerešenih pritožb. To je, kar se
               tiče teh nerešenih. Potrebujemo neke vrste Lukenda tudi za to drugo stopnjo in to se
               dejansko izvaja.</p>
               <p>Glede odzivnega časa lahko navedemo, da je bilo v letu 2007 rešenih 5.900 pritožb.
               Od tega jih je bilo 54% rešenih v roku do enega leta. Za 45% pritožb znaša čas
               reševanja manj kot eno leto. Vi ste pravilno omenili, da zakon o davčnem postopku
               govori o šestdesetih dneh. Ampak kot veste, ob teh zadevah ima vedno država prav. To
               ni zavezujoče, ampak tako naj bi bilo. Ampak če pa ni, pa se nič hudega ne zgodi.
               Zato je naša odgovornost seveda tudi na tem, da to stvar rešimo in čim večjo
               verodostojnost ustvarimo, kar se tiče celotne procedure. Število nerešenih pritožb,
               ki so starejše od dveh mesecev, se zmanjšuje. Leta 2004 jih je bilo 6.356 v vrednosti
               79 milijonov evrov. Zdaj jih je pa nerešenih za več kot dva meseca 4.562. Pardon. V
               letu 2007 je bilo število teh pritožb 3.398 v vrednosti 396 milijonov evrov. To je za
               47% manj pritožb starejših od dveh mesecev, kot je bilo leta 2004.</p>
               <p>Kot sem rekel, zakon o pravnem sporu v drugem odstavku 28. člena določa, da lahko
               stranka sproži upravni spor, če organ druge stopnje o pritožbi ne odloči v dveh
               mesecih in če tudi na nadaljnjo zahtevo pritožnika ne odloči v roku sedmih dni. Če
               upoštevamo rešene zadeve, v katerih so bile vložene tako urgence po 28. členu kot
               urgence, v katerih pritožniku sedemdnevnega roka ne postavijo, je bilo leta 2004 408
               primerov rešenih pritožb po vloženi urgenci, leta 2005 694, leta 2006 898 in 2007 pa
               606. Leta 2004 je bilo vloženih 174 tožb zaradi molka, leta 2005 111, leta 2006 67,
               leta 2007 pa 48. V letu 2007 je bilo v primerjavi z letom 2004 za 72% manj tožb
               zaradi molka. Jaz vam moram priznati, da smo še daleč od tega, kar bi moralo biti, a
               vendar se zadeva znatno izboljšuje, v primerjavi s tistim, ko smo prevzeli
               odgovornost.</p>
               <p>Sicer vam bom pa zdaj še enkrat posebno oddal, dal širše poročilo, ker ne verjamem,
               da ste sledili vsem tem tabelicam in tem podatkom, da boste s tem razpolagali. Smo pa
               vam na razpolago, če lahko še kaj naredimo za konkreten primer občine, kjer ste
               župan. Hvala.</p>
            </sp>
            <sp xml:id="SDZ4-Redna-36-2008-02-28.sp298">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite gospod mag. Sajovic.</p>
            </sp>
            <sp xml:id="SDZ4-Redna-36-2008-02-28.sp299">

               <speaker>MAG. BORUT SAJOVIC:</speaker>

               <p>Hvala lepa za korekten in pa dobronameren odgovor.</p>
               <p>Vidim, da ministrstvo vlaga v to velike napore in pa veliko energije, vendar
               razumeti morate tudi, recimo v naši občini izgleda to v praksi tako, da je zdaj
               dvanajst dni, kar je ta rok pretekel. Najprej se zjutraj pošta premeče, če je kaj od
               Ministrstva za finance, ker gre enostavno za velik denar v neki zgodbi, ki jo bo
               težko razumeti. Zato bi prosil, v dobro te Slovenije je, če se takšni večji zahtevki,
               ki imajo večjo finančno vrednost ali pa zadevajo odnos občina pa države, če se
               skušajo rešiti v čim bolj razumnem roku. Se mi ne zdi korektno tako kot v družini, če
               se mož in žena preganjata po sodišču, da se seveda tudi občina in država morata
               zmeniti drugače, ne pa na sodišču. Drugače za dobro voljo in pa za pripravljenost in
               pa za odgovor se vam pa zahvaljujem.</p>
            </sp>
            <sp xml:id="SDZ4-Redna-36-2008-02-28.sp300">

               <speaker>PODPREDSEDNIK MAG. VASJA KLAVORA:</speaker>

               <p>Gospod minister, izvolite.</p>
            </sp>
            <sp xml:id="SDZ4-Redna-36-2008-02-28.sp301">

               <speaker>DR. ANDREJ BAJUK:</speaker>

               <p>Samo na kratko, jaz upam, da ne vidite v ministru za finance ženo, ki vas priganja,
               ker to bi bilo zelo hudo. Dejstvo pa je, to vam moram pa priznati, da je vse te
               ustanove, predvsem davčna uprava, delujejo zelo neodvisno od ministrstva, čeprav
               druga stopnja deluje pod okriljem Ministrstva za finance, so to zelo neodvisni
               ljudje. Poleg tega, da jih obiščem, pa zahtevam, da gredo malo hitreje, je pa zelo
               težko, bom pa prosil konkretno za te stvari, da se pregledajo, ker razumem pa, da je
               tukaj neka prav posebna stiska, kar se tega tiče. Moram pa priznati, vsi so v stiski.
               Vsi ti primeri ne delajo nobene slave pravni državi na tem področju, prav gotovo
               ne.</p>
            </sp>
            <sp xml:id="SDZ4-Redna-36-2008-02-28.sp302">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem smo izčrpali poslanska vprašanja predsedniku Vlade, ministrici in
               ministrom Vlade se zahvaljujem za podane odgovore. Prav tako se zahvaljujem obema
               poslankama in obema poslancema, da ste vztrajali z nami do konca. Hvala. Lahko noč.</p>
               <p>Prekinjam 36. sejo Državnega zbora Republike Slovenije, ki jo bomo nadaljevali jutri
               ob 9.00 uri. <title>(SEJA JE BILA PREKINJENA 28. FEBRUARJA 2008 OB 18.40)</title>
               </p>
            </sp>
         </div>
      </body>
   </text>
</TEI>
