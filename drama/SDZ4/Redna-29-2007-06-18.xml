<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ4-Redna-29-2007-06-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|C26AAD9D9069AF81C125730600464F36</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=C26AAD9D9069AF81C125730600464F36</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-29-2007-06-18.DZ" n="29">
               <name>Redna</name>
               <date when="2007-06-18"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-29-2007-06-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">29. seja</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 14.01. </stage>


            <sp xml:id="SDZ4-Redna-29-2007-06-18.sp1">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci! Prosim, da zasedete svoja mesta in se
               umirite. Hvala.</p>
               <p>Vsi še enkrat lepo pozdravljeni. Pričenjam 29. sejo Državnega zbora Republike
               Slovenije, ki je bila sklicana na podlagi prvega odstavka 57. člena Poslovnika
               Državnega zbora. Obveščen sem, da se današnje seje ne morejo udeležiti naslednje
               poslanke in poslanci: gospod Anton Anderlič, Roberto Battelli, Miran Jerič, mag.
               Majda Potrata od 15. ure dalje in gospod Bojan Starman.</p>
               <p>Na sejo sem vabil predsednika Vlade Republike Slovenije gospoda Janeza Janšo k 1.
               točki, predstavnike Vlade Republike Slovenije k vsem točkam dnevnega reda,
               predstavnika Državnega sveta Republike Slovenije k 17. točki in predstavnika Urada
               predsednika republike ter predstavnika Sodnega sveta k 34. točki dnevnega reda. Vse
               prisotne lepo pozdravljam!</p>
               <p>Prehajamo na določitev dnevnega reda 29. seje Državnega zbora Republike Slovenije.
               Predlog dnevnega reda ste prejeli s sklicem seje 8. junija 2007. O predlogu dnevnega
               reda bomo odločali v skladu z drugim odstavkom 64. člena Poslovnika Državnega zbora.
               Predlogov za umik točke z dnevnega reda nisem prejel.</p>
               <p>Poslanska skupina Nepovezanih poslancev je v petek, 15. junija 2007, predložila
               predlog za širitev dnevnega reda 29. seje zbora z obravnavo mnenja predsednika
               Republike Slovenije, glede imenovanja guvernerja Banke Slovenije.</p>
               <p>V skladu z drugim odstavkom 223. člena Poslovnika Državnega zbora bo zbor o
               predloženem mnenju razpravljal v okviru predloga predsednika Republike Slovenije za
               imenovanje guvernerja Banke Slovenije. Mnenje predsednika Republike Slovenije ste za
               obravnavo v okviru 34.a točke dnevnega reda prejeli z dopisom v petek, 15. junija
               2007.</p>
               <p>Zato zbor o predlogu Poslanske skupine Nepovezanih poslancev za širitev dnevnega
               reda ne bo odločal.</p>
               <p>Prehajamo torej na določitev dnevnega reda. Poslanke in poslance prosim, da
               preverite delovanje glasovalne naprave. Hvala. Zboru predlagam, da za današnjo sejo
               določi dnevni red, kot ste ga prejeli s sklicem seje. Glasujemo. Navzočih je 64
               poslank in poslancev. Za je glasovalo 59, proti nihče.</p>
               <p>(Za je glasovalo 59.) (Proti nihče.)</p>
               <p>Ugotavljam, da je dnevni red 29. seje zbora določen.</p>
               <p>Prekinjam sejo zbora, ki jo bomo nadaljevali ob 15. uri z obravnavo 1. točke
               dnevnega reda - to je z vprašanji poslank in poslancev.</p>
               <p>(Seja je bila prekinjena ob 14.04 in se je nadaljevala ob 15.00.)</p>
            </sp>
            <sp xml:id="SDZ4-Redna-29-2007-06-18.sp2">

               <speaker>PREDSEDNIK FRANCE CUKJATI:</speaker>

               <p>Spoštovane poslanke, spoštovani poslanci. Prosim, da zasedete svoja mesta! Hvala.</p>
               <p>Prehajamo na <title>1. TOČKO DNEVNEGA REDA - VPRAŠANJA POSLANK IN POSLANCEV. </title>
               </p>
               <p>V zvezi s to točko dnevnega reda sem v poslovniškem roku prejel pisne prijave 25-ih
               poslank in poslancev. Vrstni red postavljanja poslanskih vprašanj je določen na
               podlagi dogovora z vodji poslanskih skupin in v skladu z 244. členom in drugim
               odstavkom 245. člena Poslovnika Državnega zbora.</p>
               <p>Na prva tri vprašanja poslancev opozicije in na poslansko vprašanje poslanca
               vladajoče koalicije bo odgovoril predsednik Vlade. Vsak poslanec ima za postavitev
               vprašanja na voljo 3 minute. Predsednik Vlade in ministri odgovorijo na vprašanja v
               največ 5-tih minutah.</p>
               <p>Če je vprašanje postavljeno več ministrom, imajo vsi skupaj na voljo 5 minut za
               odgovor. Poslanec, ki ne bo zadovoljen z odgovorom, lahko zahteva dopolnitev
               odgovora. Ne more pa postaviti dodatnega vprašanja. In prosim, poslanke in poslance,
               da ste na to pozorni. Obrazložitev zahteve za dopolnitev odgovora poslanec postavi v
               2 minutah. Dopolnitev odgovora pa sme trajati največ 3 minute.</p>
               <p>V zvezi s to točko so se za danes opravičili naslednji ministri: minister za šolstvo
               in šport dr. Milan Zver, minister za zunanje zadeve dr. Dimitrij Rupel, minister za
               javno upravo dr. Gregor Virant in minister za visoko šolstvo, znanost in tehnologijo
               dr. Jure Zupan.</p>
               <p>V primeru, da poslanec na postavljeno vprašanje danes ne bo dobil odgovora, mu
               morata predsednik Vlade ali minister v 30-tih dneh predložiti pisni odgovor.
               Poslanec, ki je postavil vprašanje, na katerega ni bilo odgovorjeno, lahko izjavi, da
               vztraja pri ustnem odgovoru. V tem primeru bom vprašanje uvrstil na naslednjo redno
               sejo Državnega zbora.</p>
               <p>Na klopi ste prejeli pregled poslanskih vprašanj in pobud, na katere v poslovniškem
               roku še ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovarjal
               predsednik Vlade gospod Janez Janša. Prvi bo poslansko vprašanje postavil gospod Sašo
               Peče. Izvolite, imate besedo.</p>
            </sp>
            <sp xml:id="SDZ4-Redna-29-2007-06-18.sp3">

               <speaker>SAŠO PEČE:</speaker>

               <p>Spoštovani prisotni! Gospod Janez Janša, pred časom ste medijem in slovenski javnosti
               zatrdili, da je opozicija v Državnem zboru, v slovenski politiki in slovenski družbi
               nervozna. Osebno se bojim, da bi bil čas, da je nervozna slovenska država, da je
               slovenska država nervozna do oblike in vsebine vodenja, ki ga ponujate vi.</p>
               <p>Po moji oceni ste prišli na oblast s kritiko preteklega sistema, pretekle vlade
               skozi klientelizem, korupcijo in pranje denarja.</p>
               <p>Ampak dejstvo je, gospod Janez Janša, da mogoče ravno zaradi tega, ker vas
               gospodarska situacija v tej naši državi ne zanima, ravno vi in pokazal bom s prstom
               na vas omogočate klientelizem, korupcijo, pranje denarja, predvsem pa politično
               prijateljstvo, razslojevanje državljanov v okviru naše države. Da se tiste, ki vam po
               eni strani izkazujejo vso čast in bedno zaupanje, nagrajuje.</p>
               <p>Vse tiste, ki opravljajo svoje delo na pošten način, pa se kaznuje s tem, da se
               pomikajo vedno niže na lestvici socialne uspešnosti ali preživetja. Dovolite, da s
               tega mesta izpostavim, da ta del zelo dobro po vsej verjetnosti na podlagi vaše
               vojaške izobrazbe - vodite, kar je nenazadnje tudi razvidno iz okvira poročanja
               dnevnega časopisja.</p>
               <p>Nedolgo pred tem sem zasledil z veliko žalostjo v okviru mariborskega Večera članek
               na drugi strani z naslovom "Vlada ima podporo poslancev SDS".</p>
               <p>Vlada ima podporo poslancev SDS in to na drugi strani dnevnega časopisja. Nedolgo za
               tem se pojavi v medijih kritika oziroma opozorilo vsem tistim, ki vam slepo ne
               sledijo, da vaša politika več kot aktivno vpliva na dnevno poročanje. Po drugi strani
               pa vsi tisti poslanci, ki dnevno spremljajo posamezne zadeve, vidijo, da se v okviru
               gospodarske privatizacije upošteva izključno samo en moment - moment strankarske
               pripadnosti, moment prijaznosti do vas, gospod premier Janez Janša.</p>
               <p>Ob tem vas seveda opozarjam, da ste premier Vlade Republike Slovenije. Nenazadnje s
               tega mesta bi rad izpostavil, kar ocenjujem, da je najpomembnejše, in sicer v okviru
               vaše Vlade je Ministrstvo za gospodarstvo, Ministrstvo za finance odobrilo nakupe
               posameznih podjetij v sklopu privatizacije, ampak seje Vlade potekajo v tisti obliki,
               da se končnega ponudnika, ki je bil izbran, torej na nivoju posameznih ministrstev,
               ne izbere .../Opozorilni znak za konec razprave/...</p>
               <p>Zakaj? Zaradi tega, ker pripada tako imenovani skupini neodvisnih, ne vam
               priljubljenih političnih strank in oseb.</p>
               <p>Dovolite, da za zaključek tega osnovnega dela, gospod Janez Janša, vi ste predsednik
               Vlade. .../Izklop mikrofona/...</p>
            </sp>
            <sp xml:id="SDZ4-Redna-29-2007-06-18.sp4">

               <speaker>PREDSEDNIK FRANCE CUKJATI:</speaker>

               <p>Hvala. Gospod premier, imate besedo. Izvolite!</p>
            </sp>
            <sp xml:id="SDZ4-Redna-29-2007-06-18.sp5">

               <speaker>JANEZ JANŠA:</speaker>

               <p>Zelo mi je žal, ampak v teh petih minutah ali treh minutah nisem slišal niti enega
               vprašanja tako, da nimam na kaj odgovarjati.</p>
            </sp>
            <sp xml:id="SDZ4-Redna-29-2007-06-18.sp6">

               <speaker>PREDSEDNIK FRANCE CUKJATI:</speaker>

               <p>Želite dopolnitev odgovora, čeprav vprašanje ni bilo postavljeno? Izvolite, vam dam
               besedo.</p>
               <p>Dovolite gospod Peče, avtomatika zahteva, da se nekoliko počaka, ker ste prekoračili
               rok. Bomo počakali, da poteče tista zahtevana minuta. Izvolite, imate besedo!</p>
            </sp>
            <sp xml:id="SDZ4-Redna-29-2007-06-18.sp7">

               <speaker>SAŠO PEČE:</speaker>

               <p>Ne moram reči, da sem vesel, da je tudi tehnika pod vplivom aktualne vladne politike.
               Ampak ne glede na to, spoštovane poslanke, poslanci, zdaj predvsem vam naslednji
               stavek: Zelo sem razočaran glede na to, da vsi veste, da je poslansko vprašanje
               najavljeno vnaprej in da ste seveda aplavzirali predsedniku Vlade, ki niti z besedo
               ni odgovoril na obtožbe nekdanje državne sekretarke, ki vplivajo na tisto, kar določa
               demokracijo v okviru naše države. To je svoboda besede in svoboda misli. Ampak
               pristali smo na tisto po moji oceni najbolj pritlehtno, nizkotno politiko, ki se jo
               lahko vodi in označuje kot totalitarni sistem.</p>
               <p>Ampak dovolite s tega mesta, da vas vprašam, gospod Janez Janša, v okviru vašega
               vladanja, kateremu ste na začetku zagotovili, da bo potekalo brez klientelizma,
               protekcije in pa pranja denarja.</p>
               <p>Zakaj je potrebno, v kolikor posamezna ministrstva izberejo posamezno bodoče
               podjetje v okviru lastniške strukture, na Vladi Republike Slovenije s tem zavlačujete
               in delate škodo, ne samo posamezni regiji, ampak v tem primeru - bom rekel - koroški
               regiji?</p>
               <p>Govorim o zadevi RSCM, kjer Vlada Republike Slovenije v celoti ne odobri že
               sklenjenega posla in zavlačuje z njim za preko treh mesecev.</p>
               <p>V nadaljevanju bi rad izpostavil: Kako to, da vi, ki ste bili še nedolgo tega
               največji borec proti korupciji in klientelizmu, dovolite, da se izvaja novogradnja
               asfaltnih baz, čeprav na to ni obstoja nobene pravne podlage?</p>
               <p>Govorim o primeru iz Lenarta, kar bo minister za promet, okolje in prostor zelo
               vedel. Gre za korupcijo in povezane osebe s področja SCT-ja.</p>
               <p>In nenazadnje dovolite tudi, da vas s tega mesta vprašam:</p>
               <p>Gospod Janez Janša, ne bi bilo veliko bolj smiselno, da se ukvarjate z domačimi
               temami, z domačimi temami privatizacije, prodaje in s tem z Republiko Slovenijo, kot
               da zgolj in le uvajate vaš totalitarni sistem v okvir naše države?</p>
               <p>Hvala.</p>
            </sp>
            <sp xml:id="SDZ4-Redna-29-2007-06-18.sp8">

               <speaker>PREDSEDNIK FRANCE CUKJATI:</speaker>

               <p>Hvala. Gospod premier, izvolite.</p>
            </sp>
            <sp xml:id="SDZ4-Redna-29-2007-06-18.sp9">

               <speaker>JANEZ JANŠA:</speaker>

               <p>Torej, sedaj iz tega govorjenja, nekakšnega jasnega vprašanja ni možno izbrati, zato
               bom gospodu poslancu pomagal s tem, kar so najavili, in sicer, Slovenska nacionalna
               stranka je najavila vprašanje, ki se glasi:</p>
               <p>Kako poteka prodaja državnega premoženja v stvarni obliki, v odnosu na gospodarsko
               situacijo v Sloveniji?</p>
               <p>Torej kot vedno imam pripravljene podatke glede na vprašanje, ki je zastavljeno. In
               če želi gospod poslanec slišati te podatke, jih bom z veseljem predstavil. Iz tega,
               kar je bilo pa prej povedano, pa pri najboljši volji in trudu ne morem potegniti neke
               rdeče niti vprašanja, na katerega bi se dalo odgovarjati.</p>
               <p>Kar se tiče prodaje premoženja je ta Vlada na začetku povedala, da bo bistveno
               zmanjšala delež države v gospodarskih družbah. Sprejeta je bila strategija, ki se
               izvaja. Za vsak posamičen primer je vedno javno znano. Znana je tudi statistika za
               prvi leti, še posebej, ko gre za oba paradržavna sklada, kjer je tega premoženja
               največ.</p>
               <p>Tako je bilo v letu 2005 prodanih 37 naložb Slovenske odškodninske družbe. V letu
               2006 je bilo teh naložb prodanih 55. Za letošnje leto pa je načrtovana prodaja še
               60-ih naložb. Tempo je bistveno večji, kot je bil prej. Vse prodaje so transparentne.</p>
               <p>Tudi pri Kapitalski družbi je stvar podobna. V letu 2005 je družba prodala 34
               naložb, v lanskem letu 54, do konca letošnjega leta naj bi jih prodala še 56.
               Sprejeta je bila strategija, ki se izvaja. Poleg tega, da se prodajajo deleži obeh
               paradržavnih skladov, se Vlada umika tudi iz lastništva ostalih podjetij. To se dela
               premišljeno. In tako kot smo obljubili na samem začetku, ob konca tega mandata bo
               delež države v gospodarskih družbah bistveno nižji kot je bil na začetku tega
               mandata.</p>
            </sp>
            <sp xml:id="SDZ4-Redna-29-2007-06-18.sp10">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite, gospod Peče.</p>
            </sp>
            <sp xml:id="SDZ4-Redna-29-2007-06-18.sp11">

               <speaker>SAŠO PEČE:</speaker>

               <p>Hvala lepa. Uporabil bom pravilo oziroma pravico 264. člena Poslovnika. Po vsej
               verjetnosti gospod premier pravilno ugotavlja, da se država umika iz lastništva.
               Ampak to lastništvo veste je lastništvo državljank in državljanov. Zato ni prav, da
               se Vlada umika na račun svojih prijateljev. Torej, da lastništvo, ki so ga zgradili
               ne samo moj oče, ne samo moj ded, ampak, ki so ga zgradili vsi, ki so bili pred nami
               v tej državi, da se politika gospoda Janeza Janše temu lastništvu umika na račun
               strankarskih prijateljev.</p>
               <p>In vsi vemo, ki tu notri sedimo, da temu je tako. Če slučajno kdo poseže v kontekst,
               da bo prišel kateri pošten kupec v okvir posamezne prihodnje prodaje, potem se zgodi,
               da mu Vlada gospoda Janeza Janše ponovi prvi razpis, ponovi drugi razpis.</p>
            </sp>
            <sp xml:id="SDZ4-Redna-29-2007-06-18.sp12">

               <speaker>PREDSEDNIK FRANCE CUKJATI:</speaker>

               <p>Gospod Peče, to ni proceduralni predlog, ampak je polemika, za katero dobro veste,
               da premier ne more več odgovarjati.</p>
            </sp>
            <sp xml:id="SDZ4-Redna-29-2007-06-18.sp13">

               <speaker>SAŠO PEČE:</speaker>

               <p>Gospod predsednik, tri minute časa imam, da obrazložim proceduralni predlog.
               Dovolite mi, prosim! Vlada gospoda Janeza Janše ponovi prvi razpis, ponovi drugi
               razpis, ponovi tretji razpis kljub temu, da je na prvem razpisu bil najugodnejši
               kupec, na drugem razpisu bil najugodnejši kupec in na tretjem. Vmes spremeni pravila
               in ko ne gre več drugače, ko Dnevnik, ljubljanski Dnevnik obelodani zadevo, takrat se
               Vlada Republike Slovenije odloči, ker pa le ne gre za njihovega strankarskega človeka
               kot kupca, se Vlada Republike Slovenije odloči, da krovnega žiga na to ne bo dobila.</p>
               <p>Torej, da se v okviru Vlade ne bo odločalo o tem. Enaka zgodba je tisto, kar sem
               govoril prej, ko prijatelji iz gradbinstva posežejo na področje Lenarta in navkljub
               vsem dolgoročnim planom, aktom, uredbam, ustvarijo asfaltno bazo, sena enkrat ta
               asfaltna baza dovoljuje.</p>
               <p>Zgodb okoli privatizacije po vaši oceni premišljeno, ki poteka. Ne, gospod Janez
               Janša. Gre izključno za strankarsko privatizacijo, za privatizacijo SDS-a v okviru
               naše države. In to je bojazen, ki jo izpostavljam skozi ta proceduralni predlog.</p>
               <p>Premoženje, ki ga trenutno upravljate vi, vi ga niste ustvarili. "Probajte" narediti
               rezultat oziroma ustvariti rezultat, ki bo omogočil, da se lahko enakomerno na
               razpise prijavljajo gospodarski subjekti. Tisti, ki so vam blizu, in tisti, ki vam
               niso blizu.</p>
               <p>Ampak, glede na to, da imam še 10 sekund časa, jaz prosim poslanke in poslance, da
               jutri v okviru glasovanj omogočijo Slovenski nacionalni stranki .../Opozorilni znak
               za konec razprave./... opoziciji, komurkoli hočete, da se o predlogu načina prodaje
               državnega, našega premoženja razpravlja pred televizijskimi kamerami, razpravlja na
               transparenten način, ne pa, da se to omogoči. .../Izklop mikrofona./...</p>
            </sp>
            <sp xml:id="SDZ4-Redna-29-2007-06-18.sp14">

               <speaker>PREDSEDNIK FRANCE CUKJATI:</speaker>

               <p>Gospod Peče, vam in vsem ostalim, ki izkoriščate proceduralni predlog za polemiko
               predlagam, da v kolikor si ne upate postaviti novih vprašanj ali raznih
               obremenjujočih trditev tako, da bi lahko obtoženi na to odgovoril, potem jih raje
               zadržite zase.</p>
               <p>Naslednji bo poslansko vprašanje postavil gospod Jožef Školč.</p>
            </sp>
            <sp xml:id="SDZ4-Redna-29-2007-06-18.sp15">

               <speaker>JOŽEF ŠKOLČ:</speaker>

               <p>Gospod Cukjati, tam slišim, da hoče kolega Zagorac proceduralno vprašanje. Mislim, da
               ima po Poslovniku prednost.</p>
            </sp>
            <sp xml:id="SDZ4-Redna-29-2007-06-18.sp16">

               <speaker>PREDSEDNIK FRANCE CUKJATI:</speaker>

               <p>Dovolite, da še naznanim, da bomo o predlogu poslanca gospoda Pečeta, da Državni zbor
               na naslednji seji opravi razpravo o predlogu predsednika Vlade na njegovo poslansko
               vprašanje, odločali v okviru jutrišnjih glasovanj.</p>
               <p>Gospod Zagorac, imate proceduralni predlog. Izvolite.</p>
            </sp>
            <sp xml:id="SDZ4-Redna-29-2007-06-18.sp17">

               <speaker>BOŠTJAN ZAGORAC:</speaker>

               <p>Hvala za besedo, gospod predsedujoči. Upam, da me ne boste prekinjali. Kajti, ko gre
               za proceduralno, je jasno, v roku treh minut moram zastaviti vprašanje, pa vam,
               predsedniku Vlade, ministru ali komurkoli, bilo všeč ali pa ne. Zato vas prosim, na
               koncu bom zastavil proceduralni predlog.</p>
               <p>Predsednik Vlade je gost v tej hiši. Zdi se mi, da je tri leta dovolj dolga doba, da
               se nekdo neha izgovarjati na to, kar je pretekla vlada delala ali da ne razume
               vprašanja. Po treh letih nerazumevanja vprašanj je verjetno nekaj narobe, bodisi z
               državo, bodisi s kom drugim.</p>
               <p>Mislim, da je čas, da se na konkretna vprašanja odgovarja s konkretnimi odgovori, ki
               jih v tej hiši takrat, ko gre za prva tri postavljena poslanska vprašanja, slišimo
               zelo redko.</p>
               <p>Zato, spoštovani gospod predsednik, mislim, da je čas, v kolikor ste v službi
               demokracije, v službi te države, v službi ljudi, ki živijo v tej državi, državljank
               in državljanov Republike Slovenije je prišel čas da po treh letih vi opozorite
               predsednika Vlade, da ni za vse kriva prejšnja vlada, da je ta vlada v treh letih
               morala nekaj narediti in začela odgovarjati na konkretna vprašanja. V kolikor pa ni
               nič naredila, potem pa naj to konkretno pove, v kolikor ima tisto, kar moški imamo.
               Hvala.</p>
            </sp>
            <sp xml:id="SDZ4-Redna-29-2007-06-18.sp18">

               <speaker>PREDSEDNIK FRANCE CUKJATI:</speaker>

               <p>Zloraba poslovnika. Gospod Školč, imate besedo.</p>
            </sp>
            <sp xml:id="SDZ4-Redna-29-2007-06-18.sp19">

               <speaker>JOŽEF ŠKOLČ:</speaker>

               <p>Hvala lepa, gospod predsednik. Predsednik Vlade - mislim - da razume svojo zmago na
               parlamentarnih volitvah in pa mandat, ki mu ga je potem dal Državni zbor na zelo
               zaskrbljujoč način. Oblast razume kot pravico in dolžnost, da si podredi in po svoji
               podobi ukroji vse sfere političnega in javnega življenja. Tako je. Vam je gospod
               predsednik Vlade uspelo si podrediti Državni zbor in je glasovalni stroj za vaše
               odločitve. Uspelo vam je prevzeti javno RTV in na veliko si prizadevate vplivati tudi
               na druge medije. Pripravljate demontažo visokega šolstva in raziskovalne dejavnosti.
               Sovo obravnavate kot osebno igračo. Odločitve, ki prihajajo te dni pred Državni zbor
               in se nanašajo na pravosodje, pa me utrjujejo v prepričanju, da ste ocenili, da je
               prišel čas, da si podredite tudi tretjo vejo oblasti.</p>
               <p>Kako sicer razumeti te stvari, ki jih imamo pred seboj?</p>
               <p>Pred časom ste umaknili Zakon o imenovanju kandidatov za sodnike mednarodnih sodišč,
               ker se je strokovna javnost v celoti uprla temu, da bi Vlada prevzela to, kar mora
               storiti predsednik republike in Državni zbor.</p>
               <p>Sprašujem vas:</p>
               <p>Ali ste pripravljeni enako svetovati gospodu Šturmu, da umakne tudi tiste zakone, ki
               pripravljajo posebne pravosodne inšpektorje, ki bi pregledovali spise in nadzorovali
               sodnika, eventualno tudi ob pomoči policije, ob dejstvu, da je strokovna javnost
               upravičeno razburjena? Predsednik Vrhovnega sodišča in nekdanji predsednik Ustavnega
               sodišča pa pravi, da je to eklatantno protiustavno dejanje.</p>
               <p>Sprašujem vas tudi:</p>
               <p>Ali ste pripravljeni umakniti Zakon o sistemu plač, ki ga je ravno tako razveljavilo
               Ustavno sodišče?</p>
               <p>Določbe, ki pa jih moramo sprejeti te dni, so spet take, da se obetajo sodni spori,
               ustavne pritožbe in tako naprej.</p>
               <p>Gospod predsednik Vlade, mislim, da je, ko gre za vprašanje pravosodne
               .../Opozorilni znak za konec razprave./ veje oblasti, nujno potrebno prisluhniti
               Sodniškemu društvu, prisluhniti predsedniku Vrhovnega sodišča in drugim s tega
               področja in ne delati vtisa .../Izključen mikrofon./</p>
            </sp>
            <sp xml:id="SDZ4-Redna-29-2007-06-18.sp20">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite!</p>
            </sp>
            <sp xml:id="SDZ4-Redna-29-2007-06-18.sp21">

               <speaker>JANEZ JANŠA:</speaker>

               <p>Hvala lepa za vprašanje. Pisno je bilo nekoliko bolj precizno in sicer: Zakaj Vlada
               Državnemu zboru predlaga sprejem sprememb Zakona o sistemu plač v javnem sektorju, o
               sodniški službi, državnem pravobranilstvu in državnem tožilstvu po nujnem postopku?</p>
               <p>Dejstvo je namreč, da takšnemu ravnanju javno ostro nasprotuje tudi strokovna
               javnost.</p>
               <p>Strokovna javnost je beseda, ki bi jo težko kvantificirali v obliki ne vem stotih
               odstotkov ali pa devetdesetih ljudi. V strokovni javnosti so vedno različna stališča
               okrog različnih vprašanj. Ni bilo primera, da bi prav vsi, ki jih lahko kvalificirano
               štejemo v neko strokovno javnost, nečemu nasprotovali. Zato tudi ni možno nikoli neke
               rešitve toliko časa usklajevati, da bi se vsi strokovnjaki z njo strinjali.</p>
               <p>V tem primeru Državni zbor ne bi imel nobenega dela, ker nobenega zakona ne bi bilo
               možno predlagati. Vlada teži k temu, da se rešitve v čim večji možni meri uskladijo.
               Ne more pa težiti k temu, da doseže soglasje z vsemi, ker običajno je treba zakone
               sprejemati tudi zaradi tega, da se vpelje neka pravila igre, ki jih morajo spoštovati
               vsi, tudi tisti, ki eventualno v tem ne vidijo kakšnih velikih lastnih koristi.</p>
               <p>Tako, da sklicevanje na neko imaginarno strokovno javnost, ni argument, ki bi bil
               stoodstoten in ki bi ga lahko kadarkoli potegnili iz rokava.</p>
               <p>Ko gre za sistem plač v javnem sektorju, je to zelo dolga zgodba, ki je ni začela ta
               Vlada. Tudi prejšnje so se trudile, da bi prišle do nekega sistema, kjer bi bili
               poklici primerljivi in kjer bi bilo za približno enako delo v javnem sektorju na
               voljo tudi enako plačilo. To je očitno zelo težko delo, ki pa je v tem mandatu
               napredovalo.</p>
               <p>Kar se tiče razhajanj s Sodniškim društvom v zvezi s plačami sodnikov, so ta znana,
               javna. O tem se debatira praktično že nekaj let. In ni možno pričakovati, da se bodo
               stališča tu popolnoma uskladila.</p>
               <p>Vendar je zdaj Vlada našla rešitve, ki nikogar v sodni veji oblasti ne prikrajšajo.
               Kljub temu pa omogočajo določen stimulativen učinek pri plačni politiki tudi na
               učinkovitost in na kvaliteto dela. To pa, mislim, da je nekaj, kar je v skupnem
               interesu in nima nobene zveze s podrejanjem katerekoli veje oblasti.</p>
               <p>Kar se tiče nujnih postopkov, jih določa zakon. Vlada ne more predlagati neke
               rešitve po nujnem postopku, če za to niso izpolnjeni zakonski pogoji. Enako ne more
               predlagati rešitev po skrajšanem postopku. O vseh teh rešitvah odločate tu v Državnem
               zboru. Vlada se takšnih predlogov poslužuje takrat, kadar gre za to, da z neko
               hitrejšo rešitvijo, potem ko so bile izčrpane vse možnosti v razpravi, pridemo do
               rezultatov, ki so pač potrebni. Drugače nujnega postopka v poslovniku tudi ne bi bilo
               opredeljenega. Tako, da v zvezi s tem ni zadaj nobenih skritih namenov. Vsi zakoni
               bodo v razpravi. Tudi nujni postopek omogoča temeljito razpravo in ne dvomim, da
               boste poslanke in poslanci to možnost dodatno izkoristili.</p>
            </sp>
            <sp xml:id="SDZ4-Redna-29-2007-06-18.sp22">

               <speaker>PREDSEDNIK FRANCE CUKJATI:</speaker>

               <p> Hvala. Želite dopolnitev? Izvolite, gospod Školč!</p>
            </sp>
            <sp xml:id="SDZ4-Redna-29-2007-06-18.sp23">

               <speaker>JOŽEF ŠKOLČ:</speaker>

               <p>Hvala lepa. Ne vem, kaj se je zgodilo z vami, gospod premier, da praktično na nobeno
               vprašanje, ki ga ne dobite pisno, zelo natančno ne znate in niste pripravljeni
               odgovoriti.</p>
               <p>Takšnega vas ne poznam in takšnega premiera, ki ni v stanju odgovoriti na jasno
               vprašanje o temah, ki so na tekoči seji Državnega zbora, si Slovenija ne zasluži.
               Vsaj za te iste stvari, o katerih razpravljamo na tekoči seji in burkajo duhove, bi
               moral imeti predsednik Vlade jasna stališča.</p>
               <p>Ne gre za to, da je potrebno uskladiti vso strokovno javnost. Vi imate proti tem
               predlogom, tako Vrhovno sodišče, tako Sodni svet kot sodniško društvo. To so tri
               ključne asociacije, da tako rečem, ki spremljajo to področje. Proti njim delujete in
               delujete z rešitvami, ki si sodno vejo oblasti podrejajo.</p>
               <p>In moje vprašanje, gospod primer, je bilo preprosto:</p>
               <p>Ali ste po vseh teh pripombah pripravljeni, tako kot v primeru nekega drugega zakona
               te predloge umakniti in omogočiti tudi znotraj tega roka, ki ga je določilo Ustavno
               sodišče, normalno razpravo?</p>
               <p>Nujni postopek v tem primeru ni bil potreben, ker imamo na razpolago še pol leta
               časa, da to v skladu z odločbo Ustavnega sodišča razrešimo.</p>
               <p>Vprašanje je preprosto. Če želite, vam ga pa tudi pisno zastavim in boste drugič na
               to odgovorili. Ampak drugič bo prepozno. Znašli se bomo v situaciji, da bo Državni
               zbor sprejel rešitve, ki bodo pripeljale do sporov.</p>
               <p>Minister Šturm po eni strani govori, da so sodišča prezasedena z različnimi spori.
               Tu pa se obeta 1200 sporov zaradi vas in tega, ker ne poslušate ljudi, ki se jih to
               tiče. Hvala lepa.</p>
            </sp>
            <sp xml:id="SDZ4-Redna-29-2007-06-18.sp24">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite!</p>
            </sp>
            <sp xml:id="SDZ4-Redna-29-2007-06-18.sp25">

               <speaker>JANEZ JANŠA:</speaker>

               <p>Torej, hvala tudi za to dodatno vprašanje. Zdaj, če bi imeli ti ljudje, o katerih
               zdaj govorite, vedno 100% prav, potem bi slovensko sodstvo idealno funkcioniralo in
               ne bi bilo nekaj 100 tisoč sodnih zaostankov.</p>
               <p>Žal temu ni vedno tako. Organizacija ni idealna. Številne rešitve je možno
               izboljšati. Ta Vlada se trudi, da bi to naredila. Nimamo namena umikati teh zakonov.
               Če bi vedno, ko je opozicija proti neki rešitvi, umikali zakone, potem bi pristali na
               samo blokado.</p>
               <p>Razprava v tako imenovani strokovni javnosti je potekala dolgo časa. Deloma je v
               odločanje poseglo Ustavno sodišče. Tisto, kar je Ustavno sodišče odločilo drugače,
               Vlada spoštuje in rešitve, ki so predlagane, so v skladu s tem. Ne more nek poslanec
               vnaprej govoriti, da je neka rešitev protiustavna, ker s tem se ravno sam postavlja
               na pozicijo Ustavnega sodišča, ki bo, če bo za to zaprošeno, itak samo presojalo.</p>
               <p>Neodvisnost sodne veje oblasti je v Sloveniji zagotovljena z Ustavo. Ne Vlada, ne
               vladna večina nimata pristojnosti, da bi spreminjali Ustavo. V kolikor kdo kadarkoli
               misli, da je z navadno zakonodajo poseženo v ustavno domeno, lahko sproži postopek
               pred Ustavnim sodiščem. To se je dogajalo v prejšnjih mandatih na stotine krat.
               Dogaja se zdaj in to varstvo je zagotovljeno.</p>
               <p>Kar se tiče odgovarjanja na konkretno vprašanje, jaz z veseljem odgovarjam tudi na
               dodatna konkretna vprašanja, če so postavljena.</p>
               <p>Zelo težko pa odgovorim na obtožbe, v okviru katerih ni nobenih konkretnih vprašanj
               in so več ali manj namenjene same sebi.</p>
               <p>Opozoril bi tudi na prakso v prejšnjem mandatu, ko je predsednik Državnega zbora
               drastično preprečeval kakršnokoli vprašanje, ki ni bilo vezano na temo, ki je bila
               pisno najavljena.</p>
               <p>Jaz sem bil dolgo vrsto let v opoziciji in sem bil vedno priseljen postavljati samo
               vprašanja, ki smo jih vnaprej najavili. Tako, da to vaše čudenje me nekoliko
               preseneča.</p>
            </sp>
            <sp xml:id="SDZ4-Redna-29-2007-06-18.sp26">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite!</p>
            </sp>
            <sp xml:id="SDZ4-Redna-29-2007-06-18.sp27">

               <speaker>JOŽEF ŠKOLČ:</speaker>

               <p>Hvala lepa, gospod predsednik! Že zaradi tega, da bo to, kar govorim, dokumentirano
               tudi z jutrišnjim glasovanjem, predlagam, da o tem odloči v skladu s Poslovnikom
               Državni zbor, da opravimo razpravo.</p>
               <p>V okviru te utemeljitve bi pa ljudem, ki ploskajo na balkonu, in tistim, ki to
               poslušajo zbrano tukaj, povedal, da so se vsa moja vprašanja nanašala na tisto, kar
               je bilo najavljeno v petkovem zapisu.</p>
               <p>Da, če se nekdo enkrat zmoti, še ne pomeni, da ga je treba ignorirati tudi takrat,
               kadar ima prav.</p>
               <p>Dovolj je, če imajo vsi ti ljudje, o katerih sem govoril v tem trenutku prav, gospod
               premier, da se o tem odločate. Če so se v kakšni od razsodb zmotili, to še ni
               opravičilo, da ne smejo nikoli več govoriti. To ilustrira bom rekel tisto posebno
               razumevanje vašega zmagovalnega položaja, ki duši demokracijo in ki si podreja
               vsakega, ki misli drugače kot vi. Tudi zaradi tega je potrebno imeti razpravo v tem
               Državnem zboru.</p>
            </sp>
            <sp xml:id="SDZ4-Redna-29-2007-06-18.sp28">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Školča, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil v okviru jutrišnjih glasovanj.</p>
               <p>Sedaj bo poslansko vprašanje predsedniku Vlade postavil mag. Milan M. Cvikl.
               Izvolite!</p>
            </sp>
            <sp xml:id="SDZ4-Redna-29-2007-06-18.sp29">

               <speaker>MAG. MILAN M. CVIKL:</speaker>

               <p>Poslanke in poslanci, gospod predsedujoči, ministrica, ministri!</p>
               <p>Gospod predsednik Vlade! Ko ste prevzeli vladno krmilo upravljanja Slovenije, ste
               bili polni obljub o novi poti, drugačni Sloveniji. Vendar se sedaj vidi, da
               ustvarjate kriminalno Slovenijo, da ustvarjate enoumje in krepite nadzor nad vsem in
               vsemi. In temu se sedaj upirajo tudi vaši, nekdaj najbližji sodelavci. Tudi oni, kot
               Slovenija, so spregledali. Ne pristaja več na logiko piramidne strukture oblasti, ki
               si ne glede na ceno podreja gospodarstvo, medije, javne uslužbence, sodstvo,
               represivne organe in obveščevalne službe.</p>
               <p>Zaradi takšne logike oblasti, vi in vaša Vlada padate iz afere v afero. Afera
               Mercator, afera helikopterski prevozi, afera pediatrična klinika in afera Zavrl, ki
               ga brani gospod Simič, afera Puh, afera Holding slovenskih elektrarn, prevzemne
               afere, oškodovanja malih delničarjev, afera oklepniki.</p>
               <p>In kot potrditev takšnih napačnih metod prevzemanja oblasti v gospodarstvu, pismo
               bivše državne sekretarke in potem vaš odgovor z grožnjo uporabe informacij tajnih
               služb.</p>
               <p>Sprašujem vas, in to je najavljeno:</p>
               <p>Ali imajo ministri za zdravje, za okolje, za finance, za gospodarstvo, še vedno vašo
               podporo? Ali so ta dejanja ustrezna? In če imajo vašo podporo, zakaj?</p>
               <p>In glede očitkov.</p>
               <p>Kaj boste vi, kaj bo Vlada naredila za odpravo škodljivih posledic teh afer, teh
               domnevno nezakonitih koruptivnih dejanj?</p>
               <p>Hvala v naprej za odgovor.</p>
            </sp>
            <sp xml:id="SDZ4-Redna-29-2007-06-18.sp30">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite!</p>
            </sp>
            <sp xml:id="SDZ4-Redna-29-2007-06-18.sp31">

               <speaker>JANEZ JANŠA:</speaker>

               <p>Hvala za vprašanje. Bilo je korektno postavljeno, najavljeno in tudi prebrano. Gre za
               domnevno nezakonita dejanja, tako kot ste dejali. Tako, da na podlagi teh domnev
               izvajati sodbe in spraševati, kakšne bodo sankcije, je nekoliko preuranjeno.</p>
               <p>Ta Vlada je obljubila, da bo delala drugače. Dela drugače. Tudi rezultati so
               drugačni, kot so bili prej. To je preverljivo. Zato se ni treba prepirati, ker o tem
               govorijo podatki in statistika in v zvezi s tem ni nikakršnih težav. Opozicija ima
               vedno možnost, da zaradi kot pravi poslanec teh afer in domnevnih nezakonitosti
               uporabi instrumente, ki jih ima po Ustavi, zakonu in Poslovniku.</p>
               <p>Dvakrat je to naredila. Bili sta vloženi dve interpelaciji. Sami presodite, ali sta
               bili zmagoviti ali ne. In s tem nima Vlada nikakršnih težav. Pristaja na vse vrste
               nadzora, tudi v gospodarstvu. Tudi tam, kjer tega doslej ni bilo. Že na začetku
               mandata je bilo ponujeno opoziciji kadrovanje predstavnikov v nadzorne svete javnih
               podjetij oziroma podjetij, kjer ima država večinski delež.</p>
               <p>Opozicija je na ta način predlagala več kot deset svojih članov v najpomembnejše
               nadzorne svete, tudi oba paradržavna sklada. In ima informacije iz prve roke, kaj se
               tam dogaja. Tako, da če je kaj narobe, lahko tudi prej uporabi inštrumente, ki so ji
               na voljo. V vsakem primeru pa ni možno govoriti, da se Vlada zapira, dela
               netransparentno ali da je brez nadzora ali da se tega nadzora brani.</p>
               <p>Sama je vzpostavila inštrumente, ki jih uporabljate za to, da se to lahko dogaja. Ko
               smo v prejšnjem mandatu predlagali, ko se je sprejemal Poslovnik, da ima opozicija
               večino v nadzornih delovnih telesih, je bila takratna vladna koalicija proti in tega
               ni bilo možno sprejeti bi rekel se je star obrnila.</p>
               <p>In ko je druga vladna koalicija, je pa to možno sprejeti. Se pravi, tožbe o tem, da
               se Vlada temu izogiba, dokazljivo ne držijo. Ravno dogajanje v Državnem zboru v
               preteklih tednih je to dokazalo. Šele ko je opozicija postala druga, je bilo možno,
               da so se stvari spremenile oziroma ko je vladna koalicija postala druga.</p>
               <p>Torej, vsi ministri, ki delajo v Vladi Republike Slovenije, imajo mojo podporo,
               drugače ne bi delali v tej Vladi. Kadarkoli pa bi se komurkoli dokazalo nezakonito
               ravnanje, bodo seveda sledile tudi sankcije. Ne zaradi tem, tako kot ste sami
               korektno napisali, zgolj domnevate.</p>
            </sp>
            <sp xml:id="SDZ4-Redna-29-2007-06-18.sp32">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite!</p>
            </sp>
            <sp xml:id="SDZ4-Redna-29-2007-06-18.sp33">

               <speaker>MAG. MILAN M. CVIKL:</speaker>

               <p>No, res je, da delate drugače. Res je, da rezultati, gospodarski, vsaj po 12-tih
               letih na toliko podlage niso slabi.</p>
               <p>Ampak, gospod predsednik, ali se vam ne zdi, da ne bi vi morali po dveh letih in pol
               prevzeti nekaj objektivne odgovornosti za negativne učinke teh afer? Helikopterji,
               izgubo so pokrili člani AMD društev. KAD, Mercator. Izgubo v višini ene pokojnine
               bodo pokrili vsi upokojenci.</p>
               <p>Podobna zgodba, nekje 200 milijonov zmanjka iz nekih ruskih poslov. Mogoče zato
               niste odšli na obisk nekaj dni nazaj. Pediatrična klinika, četrt milijona evrov je
               vaš gospod Zavrl skupaj z gospodom Strahom odnesel iz Pediatrične klinike. In ko na
               to opozori davčni inšpektor, ga dvakrat odpustite. In
               gospod Bajuk, očitno tudi vi ga še vedno branite. In še vaš Andrej s Štajerske
               tako se je predstavil za Radio Slovenija je kot predsednik Nadzornega sveta Holdinga
               slovenskih elektrarn minister Vizjak gospodu Zagožnu dovolil, da je drago, nepotrebno
               odkupil za nekaj deset milijonov evrov delnic Dravskih elektrarn od enega od
               udeležencev pogovora na temo Mercator, ki ste ga vodili vi. Zapisničarka pa je bila
               gospa, že bivša državna sekretarka.</p>
               <p>Če o vsem tem ne morete govoriti, pa spregovorite vsaj o tem:</p>
               <p>Kaj pravi Evropska komisija, zakaj Slovenije ni med tistimi desetimi evropskimi
               državami, ki bi uspele dobre čase izkoristiti za dobro vseh, ne pa, da se okorišča
               zgolj zelo .../Opozorilni znak za konec razprave./... ozka z vami povezana skupina
               ljudi?</p>
               <p>Torej, zakaj ne ukrepate in ali prevzemate objektivno odgovornost?</p>
            </sp>
            <sp xml:id="SDZ4-Redna-29-2007-06-18.sp34">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite1</p>
            </sp>
            <sp xml:id="SDZ4-Redna-29-2007-06-18.sp35">

               <speaker>JANEZ JANŠA:</speaker>

               <p>Gospod poslanec se je sicer presedel, je pa še vedno isti šaljivec, kot je bil
               včasih, tako da nas vedno spravi v dobro voljo. Tukaj so pomešane stvari, ki jih je
               sprejela Evropska komisija z zadevami, ki so se mu sanjale in stvarmi, ki jih je
               prebral v kakšnem časopisu in to pri različnih stvareh, v različnih kombinacijah.
               Tako, da je na to zelo težko odgovarjati.</p>
               <p>Če smo pri Evropski komisiji, ravno Evropska komisija je ugotovila, da pri prodaji
               deležev Mercatorja ni bilo nič narobe. In to je zapisano črno na belem. In se kljub
               temu, namesto, da bi se tisti, ki ste insinuirali v tej dvorani v zvezi s tem in to
               velikokrat, opravičili, še vedno trdite nekaj, kar ni res.</p>
               <p>Ko gre za helikopterske prevoze, sem 10-krat pojasnjeval, da je imela Vlada dve
               zakonski podlagi in da je napako, ki jo je naredila, popravila. Čeprav bi lahko
               vztrajala na tem, da je ravnala zakonito in bi bilo to res. To se prej nikoli ni
               dogajalo. Zdaj, ko gre za prodajo državnih deležev v vseh teh nadzornih svetih, o
               katerih ste govorili, sedijo tudi predstavniki opozicije.</p>
               <p>Nisem slišal, da bi kdorkoli od teh nasprotoval. Mislim, da ravno v Holdingu
               slovenskih elektrarn sedi član vaše stranke. Če je bilo tam kaj narobe, bi vas moral
               obvestiti, ker on nadzoruje tudi delovanje uprave v Holdingu.</p>
            </sp>
            <sp xml:id="SDZ4-Redna-29-2007-06-18.sp36">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Izvolite!</p>
            </sp>
            <sp xml:id="SDZ4-Redna-29-2007-06-18.sp37">

               <speaker>MAG. MILAN M. CVIKL:</speaker>

               <p>Jaz predlagam v skladu z 246. odstavkom, da opravimo razpravo o tem šaljivem nastopu
               in šaljivem odgovoru. Zanimivo je, da seveda nekako v svojem bom rekel kar
               opozicijskem slogu "natresate" floskule zavajanja.</p>
               <p>Dajmo reči nekaj o Mercatorju. Vi ste pri Mercatorju seveda rekli, da vi niste
               vplivali na posel in posledično na prevzem dela s strani politike. Ampak sedaj pismo
               gospe Kosem govori drugače. Govori o pritiskih, klientelizmu, korupciji. Glede
               Mercatorja je Evropska komisija rekla, da na podlagi informacij Istrabenza in
               Pivovarne Laško nista bila povezana. Ni pa Evropska komisija rekla, da je prav, da je
               gospa Kosem potrdila, da je treba Mercator prodati, ker bo vrednost delnice padla iz
               38 tisoč na ne vem kam.</p>
               <p>Vrednost delnice je narasla. Zaradi tega ste nekomu z vami povezanim dali 200
               milijonov evrov veliko darilo. Podobno kot očitno pri prodaji slovenske industrije
               jekla.</p>
               <p>Želim, da seveda opravimo razpravo in da mogoče ob tej razpravi vi potrdite, da s
               temi aferami nimate nič, da samo vodite seje Vlade, ki kdaj naredi kakšno napako in
               kaj neumnega proda. Potem s tem nimam problema.</p>
               <p>Vendar, menim, da ni tako. Zato ob tem tudi pozivam protikorupcijsko komisijo, da
               vpogleda v premoženjske bilance vas in z vami povezanih oseb, poroča o vseh
               neobičajnih spremembah v teh bilancah na računih doma ali v tujini.</p>
               <p>Predlagam pa, da svojim poslancem predlagate, da jutri zvečer, četudi bo pozno,
               potrdijo ta proceduralni sklep zato, da bomo o tem šaljivo ali manj šaljivo
               razpravljali. Gre, gospod Janša, za vašo kredibilnost. Gre pa tudi za kredibilnost
               predsednika Vlade in za kredibilnost nekoga, ki namerava v naslednji prvi polovici
               leta predsedovati Evropski uniji. Zato je razprava o teh vprašanjih pomembna in
               potrebna. Hvala lepa.</p>
            </sp>
            <sp xml:id="SDZ4-Redna-29-2007-06-18.sp38">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Cvikla, da Državni zbor na naslednji seji opravi
               razpravo o odgovoru predsednika Vlade na njegovo poslansko vprašanje, bo Državni zbor
               odločil v okviru jutrišnjih glasovanj. Sedaj bo poslansko vprašanje predsedniku Vlade
               postavil gospod Jože Tanko. Prosim!</p>
            </sp>
            <sp xml:id="SDZ4-Redna-29-2007-06-18.sp39">

               <speaker>JOŽE TANKO:</speaker>

               <p>Hvala lepa. Spoštovani predsednik Vlade! Slovenija se nedvomno nahaja v zelo dobri
               gospodarski situaciji in mirno lahko rečemo, da je ta najboljša v vsej njeni
               zgodovini. Konec leta 2006 smo pričakali z zelo dobrimi gospodarskimi in
               javnofinančnimi kazalci. Gospodarska rast 5,2%. Dosegli smo skoraj 84% BDP-ja
               Evropske unije merjenega po kupni moči. Povečala se je zaposlenost za 1,3%,
               produktivnost za 4%, dodana vrednost za 5,3%. Uspeh je toliko večji, ker smo tako
               dobre rezultate dosegli v času pred prevzemom evra, ko smo izvajali ekonomske
               politike za izpolnjevanje maastrichtskih kriterijev. Javni dolg širšega sektorja
               države je tako konec leta znašal 27,8% BDP-ja, primanjkljaj 1,4%, inflacija pa je
               bila le 2,5%.</p>
               <p>Za dosežene rezultate smo predvsem iz tujine prejeli številne čestitke in ko se je
               zdelo, da skoraj ne more biti boljše, nas je navdušila novica o 7,2% gospodarski
               rasti v prvem četrtletju letošnjega leta.</p>
               <p>Zelo pomembno je, da je visoka gospodarska rast, h kateri največ prispeva visoka
               rast investicij in izvoza, zdrava. Prav visoka rast izvoza, katerega polovico
               soustvarjajo mala in mikro podjetja, je dokaz, da se konkurenčnost slovenskih
               podjetij povečuje.</p>
               <p>Podobno je na področju turizma. Raste število nočitev in tudi prihodki turistične
               dejavnosti so ugodni. Rastejo plače, življenjski pogoji se izboljšujejo, tveganja
               revščine ostajajo med najnižjimi v EU. Brezposelnost po metodologiji ILO je v prvem
               četrtletju znašala le 5,7%.</p>
               <p>V mnogih dejavnosti se slovenska podjetja srečujejo s pomanjkanjem delovne sile, kar
               pomeni potrebo po povečevanju števila dovoljenj za tuje delavce. Zaradi visoke
               investicijske dejavnosti pričakujemo, da bo rast tudi v prihodnje visoka.</p>
               <p>Če smo si na začetku mandata zastavili cilj, da z izvedbo ekonomskih in socialnih
               reform ustvarimo pogoje, da bomo povprečno evropsko razvitost dosegli v 10-tih letih,
               bi lahko ob tako dobri gospodarski rasti ta cilj dosegli še bistveno prej. Razlogov
               za optimizem je glede na povedano zelo veliko.</p>
               <p>Gospod predsednik Vlade, sprašujem vas:</p>
               <p>Kaj so po vašem mnenju glavni razlogi, da se črne in grozeče napovedi ministrov
               nekdanje vlade - nekateri med nami tudi gulijo z nami parlamentarne klopi - niso
               uresničile, ampak so rezultati zelo dobri? Kaj je torej vzrok, da je Slovenija tako
               zelo uspešna?</p>
               <p>Za odgovor se zahvaljujem.</p>
            </sp>
            <sp xml:id="SDZ4-Redna-29-2007-06-18.sp40">

               <speaker>PREDSEDNIK FRANCE CUKJATI:</speaker>

               <p>Hvala. Gospod predsednik, izvolite, imate besedo!</p>
            </sp>
            <sp xml:id="SDZ4-Redna-29-2007-06-18.sp41">

               <speaker>JANEZ JANŠA:</speaker>

               <p>Torej, če bi nadaljevali v slogu prejšnjega poslanskega vprašanja, bi rekli, da je to
               rezultat vseh teh afer. To očitno poganja gospodarsko rast, če bi bilo temu tako. Če
               bi nekdo ocenjeval Slovenijo samo po tem, kar smo slišali prej, bi se neznansko
               čudil, kaj je vse treba narediti za to, da bo država uspešna, in bi kopiral neprave
               vzorce.</p>
               <p>Ampak ta nasprotja so pač del parlamentarne folklore vedno in povsod, kjer je vladna
               večina in opozicije. In s tem se ne obremenjujemo. Če bi se obremenjevali, potem bi
               bilo premalo časa za tiste ukrepe, ki jih je Vlada izvajala v minulem delu mandata in
               ki so omogočili, da je okolje za gospodarski razvoj v Sloveniji postalo bolj
               prijazno, da so se izvedle številne reforme, ki smo jih napovedali na začetku, in da
               se marsikaj dogaja na podlagi neke strategije, ki je bila sprejeta v začetku tega
               mandata.</p>
               <p>V času, ko je Evropska unija leta 2000 sprejemala tako imenovano Lizbonsko
               strategijo, se je še marsikdo v Sloveniji nasmihal temu, češ da je treba biti
               pragmatičen, da ni treba imeti vizij, da so pokopališča polna ljudi z iluzijami, smo
               slišali, da ni potrebno nobeno dolgoročno načrtovanje.</p>
               <p>Seveda je prišla streznitev. Evropska unija jo je dočakala leta 2000. Začela je z
               bolj strateškim načrtovanjem in leta 2005 se je temu načinu s sprejetjem strategije
               razvoja pridružila tudi Slovenija. Na tej podlagi je bil sprejet tudi paket
               gospodarskih in socialnih reform. Do danes je skoraj tri četrtine važnejših ukrepov
               iz tega paketa uresničenih in ti ukrepi so seveda dali tudi te rezultate.</p>
               <p>Spomnim se poslanskega vprašanja iz junija leta 2005, ki ga je postavil bivši
               predsednik Vlade, ki se je v tem času tudi presedel v neko drugo stranko. Takrat smo
               imeli v prvem tromesečju 2,3% gospodarsko rast in ta Vlada, ki je komaj dobila v roke
               odgovornost upravljanja z državo, je bila s strani bivšega predsednika Vlade
               obtožena, da je ona povzročila tako nizko gospodarsko rast, da je popolnoma odgovorna
               za takšno nizko rast in da nas čaka katastrofa.</p>
               <p>Dejstvo je, da prvo tromesečje leta 2005 ni moglo biti posledica ukrepov nove Vlade,
               ker je prisegla šele decembra prejšnje leto. Tista rast je bila posledica vsega, kar
               se je nabiralo do takrat. Med drugim tudi zgrešene davčne reforme, katere negativne
               posledice smo v celoti odpravili v lanskem letu.</p>
               <p>Iz vidika reform je ravno sprostitev davčnega vijaka in poenostavitev davčnega
               sistema posamično gledano tisti najvažnejši ukrep, ki je največ prispeval k večji
               gospodarski rasti, k povečanju izvoza k doslej največji stopnji optimizma v
               gospodarstvu oziroma gospodarske klime in tudi posledično k najnižji stopnji
               brezposelnosti ter razvoju na številnih podsektorjih v celotni državi. Poleg tega, da
               so bili znižani davki in da so bili poenostavljeni davčni postopki, je bilo v tem
               času odpravljeno na stotine birokratskih ovir, ki so dušile gospodarstvo in tudi
               javne službe.</p>
               <p>Sprejeta je bila nova organizacija oziroma novi okviri za organizacijo gospodarstva.
               Sproščeni so bili številni potenciali, ki so bili prej nekje ujeti zaradi čakanja na
               potrebne odločitve in strategije. Rezultat tega je 7,2% gospodarska rast v prvem
               tromesečju, .../opozorilni znak za konce razprave/... ki ni rezultat zgolj neke
               konjunkture v Evropi, kajti povprečna gospodarska rast v prvem tromesečju v Evropski
               uniji je bila 3,2%. Povprečna gospodarska rast v Evropski monetarni uniji, kjer smo
               tudi že člani, pa 3%. Slovenska rast je več kot še enkrat večja od povprečja tako v
               Evropski uniji, kot v Evropski monetarni uniji. To so pač ključni razlogi, zaradi
               katerih beležimo te rezultate. .../opozorilni znak za konec razprave/... Delo bomo
               nadaljevali.</p>
            </sp>
            <sp xml:id="SDZ4-Redna-29-2007-06-18.sp42">

               <speaker>PREDSEDNIK FRANCE CUKJATI:</speaker>

               <p>Hvala. Prosim, da ne izražate kakršnihkoli svojih stališč. Tu se seveda zahteva mir.</p>
               <p>Prehajamo na vprašanja poslank in poslancev. Gospa Breda Pečan bo postavila
               poslansko vprašanje ministru za kmetijstvo, gozdarstvo in prehrano. Prosim!</p>
            </sp>
            <sp xml:id="SDZ4-Redna-29-2007-06-18.sp43">

               <speaker>BREDA PEČAN:</speaker>

               <p>Hvala lepa za besedo, gospod predsednik! Gospodu ministru Iztoku Jarcu bi rada
               zastavila nekaj vprašanj v zvezi z delovanjem Sklada kmetijskih zemljišč in gozdov in
               Agencije za kmetijske trge, za kmetijsko-biološko predelavo.</p>
               <p>In sicer najprej vprašam:</p>
               <p>Kakšne ukrepe ste povzeli, gospod minister, da bi zagotovili transparentnost
               delovanja Sklada, zlasti pri preprečevanju možnosti klientelizma in korupcije pri
               dodeljevanju kmetijskih zemljišč v zakup? Ali ste svojim sodelavcem na ministrstvu
               naložili, da preverjajo gospodarnost in smotrnost rabe kmetijskih zemljišč, ki jih je
               Sklad oddal v zakup?</p>
               <p>Za prvi dve vprašanji bi rada pojasnila, zakaj ju zastavljam. V okolju, iz katerega
               izhajam, je splošno znano, da so kmetijska zemljišča v lasti sklada ena najbolj
               zaželjenih dobrin. In pritiski na delavke in delavce sklada, da dodelijo točno
               določena zemljišča točno določenim posameznikom v zakup, so izjemni. Čeprav je
               zakupnina, ki jo zaračunava sklad, dva do trikrat višja, kot kjerkoli drugje v
               Sloveniji.</p>
               <p>Določene osebe, ki delajo na skladu že od njegovega začetka obstoja in so bile prav
               zaradi svojih nenavadnih ravnanj v preteklosti že disciplinsko premeščene na drugo
               delo, sedaj znova delajo svoje nekdanje delo na istem območju kot pred leti in
               ponavljajo iste prakse in uporabljajo iste metode kot nekoč.</p>
               <p>Osebe, ki delajo na skladu, dopuščajo, da zakupniki slabo ali sploh ne obdelujejo
               zemljišč, ki jih imajo v zakupu. Zakupniki namensko ovirajo druge zakupnike in celo
               lastnike kmetijskih zemljišč, da ne morejo varno dostopati do svojih zemljišč.</p>
               <p>V kolikor mi je znanom, bi morali delavci sklada v takem primeru zakupne pogodbe
               odpovedati. Ker pa gre za ugledne in predvsem vplivne in glasne člane
               Kmetijsko-gozdarske zbornice, pa si, kot vse kaže, tega ne upajo.</p>
               <p>Zato vas sprašujem:</p>
               <p>Kaj boste storili ali kaj ste že storili, gospod minister, da bi take prakse
               preprečili?</p>
               <p>Hvala.</p>
            </sp>
            <sp xml:id="SDZ4-Redna-29-2007-06-18.sp44">

               <speaker>PREDSEDNIK FRANCE CUKJATI:</speaker>

               <p>Gospod, Iztok Jarc, imate besedo!</p>
            </sp>
            <sp xml:id="SDZ4-Redna-29-2007-06-18.sp45">

               <speaker>IZTOK JARC:</speaker>

               <p>Hvala, predsedujoči. Hvala za to vprašanje. Po poizvedbi na Skladu kmetijskih
               zemljišč in gozdov ter na AKTRP bi navedel naslednje. V principu je preglednost
               oziroma transparentnost zakupa zagotovljena že v samem Zakonu o kmetijskih
               zemljiščih. Namreč, po tem zakonu mora vsaka ponudba za zakup biti vsaj 30 dni
               objavljena na oglasni deski pristojne upravne enote, dodatno pa še na internetu
               državnega portala e-uprave.</p>
               <p>Osnovne kriterije za izbiro ravno tako določa zakon in v bistvu daje prednost
               sosedom oziroma kmetovalcem. Vendar z namenom konkretiziranja postopkov v zvezi z
               gospodarjenjem s kmetijskimi zemljišči in glede na zahtevo Računskega sodišča je
               sklad sprejel v letu 2006 tudi poseben Pravilnik o zakupu kmetij in kmetijskih
               zemljišč v lasti Republike Slovenije in v gospodarjenju sklada KZGRS. S tem
               pravilnikom so se podrobneje določili postopek, merila in pogoji za zakup kmetijskih
               zemljišč.</p>
               <p>Po informacijah s sklada naj bi ta pravilnik tudi pripomogel k še večji
               transparentnosti delovanja na tem področju.</p>
               <p>Kar se tiče višine zakupnin, se te določajo po letnem ceniku, kjer so posamezne
               kategorije kvalitete sicer različne. Vendar pa cene po Sloveniji v principu ne bi
               smele biti različne. Na osnovi tega podatka ne morem potrditi, da bi zakupnine, na
               primer ne Primorskem, bile večje, kot so drugje. Lahko pa so seveda drugačni
               katastrski razredi. Glede vaše navedbe o konkretnem primeru. Tega ne poznam. V
               principu je pa tako, zakupniki - dogaja se - lahko slabo ali pa sploh ne obdelujejo
               zemljišč, vendar je v skladu, v svoji politiki si določil, da mora po modelu
               vzorčenja vsaka območna izpostava sklada mesečno na terenu pregledati 5% vseh
               zemljišč, ki jih ima sklad v zakupu.</p>
               <p>Če prihaja do kršitev določil te zakupne pogodbe, se zakupnika pozove, naj v
               določenem roku izvrši sanacijo. Če te sanacije ni, ima sklad pravico tudi odpovedati
               pogodbo. Po informacijah s sklada naj bi se taki primeri - se pravi - tudi odpovedi
               dogajale.</p>
               <p>Kar se tiče navedbe oziroma kontrole v zvezi s samo obdelavo s strani Agencije za
               kmetijske trge in razvoj podeželja bi tukaj lahko ugotovil, prvič, da je pravna
               podlaga za to kontrolo že v sami evropski regulativi, ki zajema implementacijo skupne
               kmetijske politike.</p>
               <p>Po tej uredbi imate vsaj tri vrste kontrol. Najprej imate administrativno kontrolo,
               kjer se preverijo vsi vneseni podatki. Potem imate tako imenovano kontrolo na kraju
               samem, na terenu, ki jo izvrši pooblaščena agencija in vsaj 10% teh površin se mora
               pregledati. Naknadno pa obstaja še tako imenovana super kontrola ali post kontrola,
               ki jo izvršujejo za to pooblaščene domače ali tuje revizije.</p>
               <p>Seveda lahko prihaja tudi tukaj do posameznih odstopanj. To se je v preteklosti tudi
               že dogajalo. Je pa v bistvu na nas, da v bistvu sistem toliko kvalitetno pripravimo,
               da bo teh odstopanj čim manj. Toliko za enkrat. Hvala lepa.</p>
            </sp>
            <sp xml:id="SDZ4-Redna-29-2007-06-18.sp46">

               <speaker>PREDSEDNIK FRANCE CUKJATI:</speaker>

               <p>Hvala. Naslednji bo postavil poslansko vprašanje. Želite dopolnitev odgovora?
               Izvolite, gospa Pečanova!</p>
            </sp>
            <sp xml:id="SDZ4-Redna-29-2007-06-18.sp47">

               <speaker>BREDA PEČAN:</speaker>

               <p>Gospod minister! Jaz sem vam hvaležna za ta odgovor. Vendar je normalno. Minister ne
               more vedeti vsake podrobnosti. Rada bi vas vprašala:</p>
               <p>V kolikor vam bom dostavila popis vseh pripomb, pritožb in opozoril zakupnikov
               kmetijskih zemljišč pa tudi lastnikov kmetijskih zemljišč, ki jim konkretno v
               posameznih primerih več ali manj vedno ena in ista oseba onemogoča zakup, kljub tem
               30-tim dnem, ko bi si razpisa na to, vemo vsi, da je po zakonu tako, vendar se pa v
               praksi stvari zelo čudno odvijajo?</p>
               <p>In drugo.</p>
               <p>Če vam bom dostavila fotografije tistih zemljišč, za katere so bili milijoni
               tolarjev izplačani, gor pa rastejo stvari, za katere se ljudje, ki se ne spoznajo
               zelo dobro na to, kaj naj bi tisto sploh bilo, ne vedo, da sploh kaj raste tam - me
               zanima - boste kakorkoli ukrepali?</p>
            </sp>
            <sp xml:id="SDZ4-Redna-29-2007-06-18.sp48">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite!</p>
            </sp>
            <sp xml:id="SDZ4-Redna-29-2007-06-18.sp49">

               <speaker>IZTOK JARC:</speaker>

               <p>Torej, seveda bom te primere tudi konkretno pogledal in se pogovoril glede na moja
               pooblastila s sodelavci na skladu. Rad bi vas še to obvestil, da sklad dela zdaj v
               bistvu novo sistematizacijo. Na osnovi te nove sistematizacije bo tudi omogočeno
               rotiranje delavcev na terenu in mogoče tudi na ta način odpravljanje mogoče kakšne
               pomanjkljivosti, ki so bile do zdaj možne s tega vidika. Hvala.</p>
            </sp>
            <sp xml:id="SDZ4-Redna-29-2007-06-18.sp50">

               <speaker>PREDSEDNIK FRANCE CUKJATI:</speaker>

               <p>Hvala. Dr. Mitja Slavinec bo postavil poslansko vprašanje ministru za obrambo.
               Izvolite!</p>
            </sp>
            <sp xml:id="SDZ4-Redna-29-2007-06-18.sp51">

               <speaker>DR. MITJA SLAVINEC:</speaker>

               <p>Hvala lepa, gospod predsednik! Spoštovani gospod minister, kolegice, kolegi! 18.
               decembra 2006 je Odbor za obrambo prejel s strani ministrstva poročilo v zvezi z
               mobilno vojaško bolnišnico Role2, kjer med drugim piše: "Slovenska vojska bo po
               dokončnem prevzemu Role2 nadaljevala s pričetim operativnim uvajanjem v delovanje v
               letu 2007 v splošni bolnišnici Murska Sobota."</p>
               <p>28.5.2007 pa piše v poročilu ministrstva: "Po natančni preučitvi infrastrukturnih
               možnosti in izdelanega koncepta preoblikovanja Role2 v Role2 LM je za mirnodobno
               lokacijo izbrana vojašnica generala Maistra v Mariboru. Na novi lokaciji bo
               opravljena popolnitev z opremo in kadri."</p>
               <p>Torej, zanima me:</p>
               <p>Od kdaj je lokacija v Murski Soboti postala neustrezna, saj je bila izbrana prav na
               osnovi tega, ker je izpolnjevala vse potrebne kriterije in pogoje, od pripravljenosti
               vodstva bolnišnice za sodelovanje, pripravljenosti lokalne skupnosti, bolnišnica
               zagotavlja tudi sekundarno raven zdravstvenega varstva in ima splošno kirurško
               urgenco, skratka ocenjena je bila kot primerna?</p>
               <p>Mimogrede, tudi še aprila ob pregledu bolnišnice Role2 je bilo s strani pripadnikov
               ministrstva zagotovljeno, da bo rok podaljšal vsaj do jeseni.</p>
               <p>Kako dolgo bo bolnišnica ostala v Murski Soboti?</p>
               <p>Prav zaradi tega, ker se je zavleklo samo opremljanje. No, sedaj pa vidimo, da, če
               povzamem, bo bolnišnica oziroma je preseljena v Maribor in se bo tam uporabljala za
               civilne namene. Ponovno bo potekalo usposabljanje kadrov. To, kar je v Murski Soboti
               že bilo narejeno, in druge aktivnosti za doseganje končne operativne zmogljivosti
               namesto, da bi bolnica sedaj, ko je v funkciji in v skladu z napovedmi vsaj do jeseni
               bila operativna v Murski Soboti.</p>
               <p>Zato vas, spoštovani gospod minister, sprašujem:</p>
               <p>Zakaj se je Ministrstvo za obrambo odločilo za preselitev bolnišnice Role2 iz Murske
               Sobote v Maribor kljub temu, da je Splošna bolnišnica Murska Sobota izpolnjevala vse
               pogoje, obveznosti in tudi izrazila interes za podaljšanje pogodbe?</p>
               <p>Hvala lepa.</p>
            </sp>
            <sp xml:id="SDZ4-Redna-29-2007-06-18.sp52">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite!</p>
            </sp>
            <sp xml:id="SDZ4-Redna-29-2007-06-18.sp53">

               <speaker>KARL ERJAVEC:</speaker>

               <p>Spoštovani predsednik, hvala za besedo. Spoštovane poslanke in poslanci!</p>
               <p>Meni je zelo žal, da je moralo priti do takšne odločitve. To se pravi odločitve o
               preselitvi mobilne bolnišnice Role 2. Moram se zahvaliti za dobro sodelovanje s
               Splošno bolnišnico Murska Sobota, ki dejansko izpolnjuje vse pogoje in kriterije in
               bi dejansko lahko zelo dobro sodelovali.</p>
               <p>Moram povedati, da sem bil zelo vesel, ko sem bil s predsednikom države, vrhovnim
               poveljnikom, na ogledu te mobilne bolnišnice in smo pričakovali, da bo ta mobilna
               bolnišnica vsak čas v funkciji. Vendar meseci so tekli in nič se ni zgodilo. Ko sem
               pa spraševal, zakaj mobilna bolnišnica še vedno ne deluje, pa nisem dobil nobenega
               jasnega odgovora s strani odgovornih.</p>
               <p>Zato sem se marca letošnjega leta odločil, da ustanovim delovno skupino, ki naj bi
               proučila, kaj je pravzaprav narobe s to mobilno bolnišnico. In delovna skupina, ki je
               bila sestavljena iz strokovnjakov, je ugotovila, da ta mobilna bolnišnica sploh ni
               ustrezna za Slovensko vojsko. In sicer, da je to mobilna bolnišnica zraven brigade in
               ne bataljona. Nadalje ta delovna skupina tudi ugotavlja, da je bila nabavljena
               neustrezna medicinska oprema. Da tista medicinska oprema, ki je bila dobavljena, na
               primer ne ustreza slovenskim standardom ali jo pa celo Slovenska vojska ne potrebuje
               ali pa celo ne deluje.</p>
               <p>Zato sem zahteval od delovne skupine, da mi pripravi nasvet, kaj lahko storimo s to
               zmogljivostjo. Moram pa povedati jasno in glasno, da je pogodbo o nakupu te
               bolnišnice sklenil še prejšnji minister. Se pravi, prejšnja Vlada.</p>
               <p>Moram tudi povedati, da notranja revizorka ugotavlja, da je bil ta nakup zelo
               netransparenten, če primerjamo z nakupom oklepnikom, kjer veste, da smo imeli pet sej
               Odbora za obrambo, kjer je sodišče odločalo o tem nakupu in ni ugotovilo nobenih
               nepravilnosti.</p>
               <p>Poleg tega pa moram reči, da za oklepnike nismo zapravili niti enega evra zaenkrat.
               Ustvarili smo pa že določena delovna mesta oziroma se ustvarjajo v Šoštanju. Pri tem
               nakupu pa je bilo porabljenih 9 milijonov evrov za neko zmogljivost, ki v bistvu ne
               deluje.</p>
               <p>Zato je imela delovna skupina nalogo, da prouči, kaj lahko storimo s to bolnišnico
               in ali jo lahko preoblikujemo na tak način, da bi jo lahko uporabljala tudi Slovenska
               vojska. In dejansko je delovna skupina dala nasvet, naj preoblikujemo to bolnišnico v
               mobilno bolnišnico za potrebe bataljona.</p>
               <p>Vendar bo pri tem treba nabaviti še za milijon evrov medicinske opreme, ker pri
               prejšnji nabavi ustrezna medicinska oprema sploh ni bila nabavljena oziroma je bila
               nabavljena v znesku milijon 600 tisoč evrov, od tega pa je 700.000 evrov opreme, ki
               je neustrezna, ki ni v skladu s standardi, ki veljajo v Sloveniji.</p>
               <p>Zato bomo mi sedaj nadaljevali to delo preoblikovanja te mobilne bolnišnice za
               potrebe bataljona in zato jo bomo preselili v vojašnico Rudolf Maister, ker je tam
               tudi ustrezno zavarovana in tudi je ugodna infrastruktura.</p>
               <p>Moram pa povedati, da že tečejo tudi pogovori z bolnišnico v Mariboru, kjer bomo
               skušali vzpostaviti vse tisto potrebno, da bo ta bolnišnica funkcionirala. Po ciljih
               Zveze Nato mora ta bolnišnica biti polno operativno sposobna. V letu 2009 nekako
               predvidevamo, da bomo ta cilj tudi dosegli.</p>
               <p>Moram reči, da sem v zvezi s tem nakupom tudi sprožil ustrezne postopke, da teče
               predkazenski postopek, ki ga vodi Okrožno državno tožilstvo v Ljubljani.</p>
               <p>Kot pravim, ker pri tem nakupu, ki je bil zelo netransparenten in neustrezen, mrgoli
               nepravilnosti; bi želel, da pristojni organi raziščejo, zakaj je šlo. Zaradi teh
               razlogov mobilna bolnišnica v Murski Soboti ne more delovati kljub temu, da
               bolnišnica izpolnjuje vse kriterije in pogoje.</p>
            </sp>
            <sp xml:id="SDZ4-Redna-29-2007-06-18.sp54">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru. Gospod Slavinec, želite dopolnitev? Izvolite!</p>
            </sp>
            <sp xml:id="SDZ4-Redna-29-2007-06-18.sp55">

               <speaker>DR. MITJA SLAVINEC:</speaker>

               <p>Ja, seveda želim dopolnitev. Poglejte, nikakor ne morem biti zadovoljen s tem
               odgovorom, spoštovani gospod minister. Jaz vas sprašujem zelo enostavno:</p>
               <p>Zakaj ste bolnišnico iz Murske Sobote preselili v Maribor?</p>
               <p>Vi pa meni odgovarjate glede tega, ali je primerna za Slovensko vojsko in kako je
               bila kupljena.</p>
               <p>Ali je s tem, ko so jo iz Murske Sobote preselili v Maribor, naenkrat postala
               primerna za Slovensko vojsko?</p>
               <p>Ker ste to navajali, da bolnišnica ni primerna za Slovensko vojsko.</p>
               <p>Druga stvar. Bolnišnica je že v štartu bila kupljena tako, da bo ob Slovenski vojski
               nudila usluge tudi civilnemu prebivalstvu in bo pripravljena tudi za potrebe zaščite
               in reševanja. Zaradi takega odgovora si v Pomurju težko znebimo občutka, da nas
               obravnavate kot manj vredne državljane. Murska Sobota in Pomurje je torej bilo dobro,
               dokler je bilo treba bolnišnico usposobiti in seveda tudi usposabljati kader, sedaj,
               ko pa je bolnišnica lahko koristna.</p>
               <p>Sedaj ko je lahko operativna, pa mora iti v Maribor.</p>
               <p>Jaz ne vidim v vašem odgovoru nobenega strokovnega argumenta.</p>
               <p>Zato se sam zelo težko znebim občutka, da je ta odločitev politična in ne strokovna.
               Tudi sami ste omenjali dogovore z direktorji bolnišnic. In vsi vemo, kdo je direktor
               bolnice v Mariboru. In zaradi tega se je res toliko težje znebiti občutka o tem, da
               gre za politično odločitev. Hkrati pa, ko pravite, da je bolnišnica prevelika,
               načrtujete še neke dodatne investicije.</p>
               <p>Upam, da ne bodo tako netransparentni, kot se je to pokazalo pri nakupu tudi od vas
               omenjenih oklepnikov.</p>
               <p>Torej, spoštovani gospod minister.</p>
               <p>Zakaj na enkrat bolnišnica v Murski Soboti oziroma Murska Sobota ni več dobra in jo
               je treba preseliti v Maribor?</p>
               <p>Hvala lepa.</p>
            </sp>
            <sp xml:id="SDZ4-Redna-29-2007-06-18.sp56">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite!</p>
            </sp>
            <sp xml:id="SDZ4-Redna-29-2007-06-18.sp57">

               <speaker>KARL ERJAVEC:</speaker>

               <p>Hvala za besedo. Moram reči, da je prejšnji minister naredil zgrešen nakup in da je
               očitno šlo za politično odločitev, da se je kupilo mobilno bolnišnico, ki stane 9
               milijonov evrov, ko pa vemo, da mobilna bolnišnica za potrebe bataljona stane 3
               milijone evrov.</p>
               <p>Sprašujem se, kje je razlika teh milijonov evrov. Ampak to bodo postopki pokazali.
               In dejansko je res. Ta bolnišnica v tem momentu ni koristna in je ne moremo
               uporabljati.</p>
               <p>Moram pa povedati javnosti, da tista oprema, ki je Slovenska vojska ne potrebuje in
               ne vem, zakaj je bila kupljena in nabavljena, na primer endoskopija, laparoskopija,
               to opremo bomo dali v uporabo civilnim bolnišnicam, kar se mi zdi prav, da to civilno
               prebivalstvo te zmogljivosti uporablja.</p>
               <p>Seveda pa bo treba odgovoriti, zakaj je bilo to kupljeno, zakaj smo preselili iz
               Murske Sobote, v vojašnico v Mariboru? Zato, ker to, da bolnišnica stoji v Murski
               Soboti, povzroča določene stroške. Ni varovana. Treba je varovati to bolnišnico. In
               kot sem povedal, mi bomo morali še vložiti do milijon evrov za medicinsko opremo, ki
               ni bila nabavljena. Takrat pa je bilo zapravljenih 9 milijonov evrov. Zaradi tega je
               treba vso proceduro izvesti v miru, da bomo to bolnišnico preoblikovali iz Role 2 v
               Role 2 za potrebe bataljona.</p>
               <p>Jaz se tudi sprašujem: Zakaj je bilo pri 9-tih milijoih evrov nabavljanje medicinske
               opreme, uporabne samo za 900 oziroma za milijon evrov?</p>
               <p>To je vprašanje - Kam je šlo teh 8 milijonov evrov?</p>
               <p>Celo indici so, da zabojniki so stari, prebarvani. Naj povem, da "air condition" -
               recimo - ne dela, potem da operativna miza rjavi in jaz si ne predstavljam, da bi mi
               s tako opremo skupaj z Bolnico Murska Sobota delali, ker v bistvu oprema ne deluje.</p>
               <p>Seveda, razloge bodo pač pokazali postopki. Moja dolžnost kot ministra za obrambo
               je, da naredim to, da bo čimmanj škode. To pa je, da v miru v vojašnici v Mariboru to
               bolnišnico preoblikujemo za potrebe Slovenske vojske in da potem to bolnišnico
               dejansko uporabljamo za potrebe Slovenske vojske, ker za to je bila nabavljena.</p>
               <p>Naj povem, zaradi tega mi ne bomo nabavili še ene Role 2. Zato, ker bomo uporabili
               to zmogljivost, čeprav jo bomo daleč, daleč preplačali. Kot sem povedal, vse skupaj
               nas bo stalo 10 milijonov evrov, namesto 3 milijone evrov če bi kupili tisto
               zmogljivost, ki jo dejansko Slovenska vojska potrebuje.</p>
            </sp>
            <sp xml:id="SDZ4-Redna-29-2007-06-18.sp58">

               <speaker>PREDSEDNIK FRANCE CUKJATI:</speaker>

               <p>Hvala. Imate proceduralni predlog? Gospod Slavinec, izvolite!</p>
               <p>Gospod minister, če ugasnete mikrofon. Hvala!</p>
            </sp>
            <sp xml:id="SDZ4-Redna-29-2007-06-18.sp59">

               <speaker>DR. MITJA SLAVINEC:</speaker>

               <p>V skladu s Poslovnikom predlagam, da se na eni izmed naslednjih sej opravi razprava
               glede zdravstva, na splošno zdravstva v Slovenski vojski. S posebnim poudarkom na to
               temo, o kateri sem spraševal gospoda ministra glede bolnišnice Role2.</p>
               <p>Predlog utemeljujem s tem, ker je zelo veliko odprtih vprašanj. Minister jih je v
               drugem delu odgovora naštel kar nekaj. Pravi, da bolnišnica ni uporabna. Potem je
               takoj tukaj odprto vprašanje:</p>
               <p>Ali bo sedaj v Mariboru postala uporabna?</p>
               <p>V Murski Soboti vam očitno ni uporabna. Sedaj, ko ste jo preselili v Maribor - tako
               namreč lahko razumemo vaš odgovor - bo naenkrat postala uporabna.</p>
               <p>Zakaj ne bi mogli uporabno narediti že na obstoječi lokaciji?</p>
               <p>Pravite, da želite proceduro izvesti v miru. Jaz vam zagotavljam, Pomurje je zelo
               mirno. Lahko to v popolnem miru naredite tudi v Pomurju. Hkrati vsi vemo, da je nakup
               te bolnišnice v takšnem obsegu bil zavestno predimenzioniran za trenutne potrebe iz
               več razlogov. Eden je dopolnjevanje in podpora potreb zaščite in reševanja. Drugi je,
               da je to bilo priznano tudi s strani Nata kot naš vložek, kot našo kvoto - minister
               seveda odkimava, ampak dobro vemo, da je tako za tisti del, kolikor moramo
               proračunskih sredstev porabiti za namen vojske, da zagotovimo tisto, kar od nas
               zahteva Nato. Mize sem videl pred dvema mesecema in vam zagotavljam, da nič ne rjavi.
               Res sem jo videl. Pogoji v bolnišnici so nič slabši, kot bodo kjerkoli drugje. In to
               je verjetno tudi eden izmed razlogov za razpravo, ko izpostavljate potrebe Slovenske
               vojske. Ja, saj vem.</p>
               <p>Tudi v mirnodobnem času ima Slovenska vojska potrebe po bolnišnici. Recimo, obdobni
               pregledi slovenskih vojakov in verjetno ministrstvo ocenjuje, da bo slovenskim
               vojakom predaleč voziti se v Mursko Soboto na preglede. Ob tem pozablja, da se iz
               Pomurja vojaki vsak dan vozijo tudi v druge kraje Slovenije in to zelo daleč. A ha,
               pa bo bolj priročno, če se bolnica iz Murske Sobote, sedaj ko lahko postane v
               funkciji, preseli v Maribor, da bo vojska imela bližje, da pride na polletne in letne
               preglede in pa druge potrebe, mirnodobne potrebe Slovenske vojske. Ob tem pa še tudi
               zadostijo političnim apetitom nekaterih drugih.</p>
               <p>Glede na to, spoštovane kolegice in kolegi poslanci, predlagam, da o tem naredimo
               splošno razpravo in poiščemo tako rešitev in takšno kroženje bolnice po celotni
               Sloveniji, da bo .../znak za konec razprave/... prav in da bo tudi ta oprema čim bolj
               smotrno izkoriščena. Hvala lepa.</p>
            </sp>
            <sp xml:id="SDZ4-Redna-29-2007-06-18.sp60">

               <speaker>PREDSEDNIK FRANCE CUKJATI:</speaker>

               <p>Hvala. O predlogu poslanca gospoda Slavica, da Državni zbor na naslednji seji opravi
               razpravo o odgovoru ministra za obrambo na njegovo poslansko vprašanje, bo Državni
               zbor odločil v okviru jutrišnjih glasovanj.</p>
               <p>Gospod Milenko Ziherl bo postavil poslansko vprašanje ministru za šolstvo in šport
               ter ministru za okolje in prostor. Gospod Zver se je opravičil, je odsoten, ampak
               gospod Podobnik je tukaj. Izvolite, gospod Ziherl!</p>
            </sp>
            <sp xml:id="SDZ4-Redna-29-2007-06-18.sp61">

               <speaker>MILENKO ZIHERL:</speaker>

               <p>Hvala za besedo, gospod predsednik. Gospodje ministri, kolegice in kolegi!
               Vsakodnevno smo priča klimatskim spremembam, ki jih zaznava lahko vsakdo, saj so
               njihovi učinki zelo lahko zaznavni in poznavni. V preteklih letih je za posledicami
               vročinskega vala umrlo v prestolnicah Evrope več tisoč ljudi. Vremenski pojavi so
               nepredvidljivi, vsako leto bolj intenzivni s katastrofalnimi posledicami. Tudi
               Sloveniji v preteklih letih ni bilo prizaneseno, čeprav se pojavlja nekakšen lažen
               občutek varnosti, češ da smo s svojo lego nekako na obrobju teh intenzivnih
               klimatskih sprememb.</p>
               <p>In v zvezi s klimatskimi spremembami je v Veliki Britaniji lord Stern ovrednotil
               ceno posledic vremenskih katastrof ter podal nekaj scenarijev ukrepov za prihodnost v
               svojem znamenitem tako imenovanem "Sternovem poročilu."</p>
               <p>Tudi v Združenih državah Amerike je Al Gore pripravil film in knjigo z naslovom
               Neprijetna resnica.</p>
               <p>Okoljske problematike in z njo povezanih klimatskih sprememb se vedno bolj zavedajo
               tudi v predsedujočih državah Evropske unije. Tako je predsedujoča Nemčija na vrhu G8
               uspela zainteresirati za ukrepanje celo trdovratne Združene države Amerike ter
               nekatere države s hitro rastočo ekonomijo.</p>
               <p>V množici pripravljenih scenarijev ukrepanja zavzema pomembno mesto izobraževanje in
               osveščanje prebivalstva. Izobraževanje se prične že zelo zgodaj pri otrocih.</p>
               <p>Tako je v Španiji ogled filma Neprijetna resnica in razprava o njem del predmetnika
               v osnovni šoli. Vedno bolj se v osveščanje javnosti vključujejo mediji v obliki
               kratkih, nekajminutnih sporočil, pa vse do tematskih oddaj in člankov v tisku. Tako
               smo zadnje dni lahko zasledili novo internetno stran, kjer se lahko na nekaj sekund
               obnavlja stanje prebivalstva v svetu ter ocenjena rast emisij ogljikovega dioksida.
               Če pa klikneš na posamezno državo, ti pa da podatke za posamezno državo. /Opozorilni
               znak za konec./</p>
               <p>Tako smo lahko izvedeli za Slovenijo, koliko onesnažujemo.</p>
               <p>In postavlja se vprašanje:</p>
               <p>Kako seznaniti in animirati prebivalce za varčevanje z energijo ter posledično
               znižanje emisij ogljikovega dioksida?</p>
               <p>Nekaj rešitev je sila preprostih, in sicer, boljša izolacija, energetsko varčne
               žarnice in energetsko varčni električni aparati, boljša prometna ureditev.
               /Opozorilni znak za konec./</p>
               <p>Zato sprašujem:</p>
               <p>Kakšen je program osveščanja slovenske javnosti preko medijev? Kako to poteka v
               naših šolah ter ali je možno posnemati španski zgled in na vsaki osnovni in srednji
               šoli prikazati omenjen film, opraviti razpravo? .../Izklop mikrofona./</p>
            </sp>
            <sp xml:id="SDZ4-Redna-29-2007-06-18.sp62">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp63">

               <speaker>JANEZ PODOBNIK:</speaker>

               <p>Hvala lepa. Hvala gospodu Ziherlu za to vprašanje. Ker se je kolega dr. Zver
               opravičil, bom imel nekoliko več časa in bom z veseljem odgovoril na vprašanja, ki so
               bila zastavljena. Še posebej z vidika vloge izobraževanja in ozaveščanja v soočenju s
               podnebnimi spremembami.</p>
               <p>Dovolite mi, da uvodoma povem, da se resor, ki ga vodim, že kar dobro desetletje
               ukvarja tudi s problematiko podnebnih sprememb in si sistematično prizadeva, da bi se
               dvignila ozaveščenost slovenskega prebivalstva o tem. Marsikaj je bilo na to temo že
               narejenega, od številnih delavnic, posvetovanj, informativnih sestankov, sestavkov v
               tiskanih medijih in tako naprej. Še posebej bi rad bil konkreten, glede vašega
               vprašanja, glede šolske dimenzije tega vprašanja. Pomembna je ta informacija. V
               sodelovanju z Ministrstvom za šolstvo načrtujemo pri ozaveščanju učencev v osnovnih
               in srednjih šolah, da se sprejme vključitev podnebnih sprememb v učne programe za
               osnovne šole. To se dogaja in je tik pred tem, da bo ta postopek zaključen.</p>
               <p>Glede vašega vprašanja, ki je vezan na okoljsko problematiko in v povezavi s šolami,
               bi vam rad še posebej predstavil uspešen projekt gibanja ali programa eko šole kot
               načina življenja. Trenutno poteka v 306-tih vzgojno-izobraževalnih inštitucijah v
               Republiki Sloveniji. Današnji otroci v vrtcih, učenci v osnovnih šolah in pa dijaki v
               srednjih šolah bodo torej dobivali pomembne informacije glede trajnostnega razvoja
               oziroma z vidika varovanja okolja.</p>
               <p>Predvsem je dokazano s psihološkega, vzgojnega, sociološkega in drugih vidikov, da
               imajo otroci in mladi zelo pomemben vpliv na obnašanje odraslih oziroma svojih
               staršev, da potem oni s svojim zgledom spreminjajo vzorce ravnanja. Take programe
               tudi na našem ministrstvu podpiramo.</p>
               <p>Na vaše konkretno vprašanje glede podpore predvajanju znanega filma Ala Gora lahko
               povem, da smo v Sloveniji posebej finančno podprli predavanja in tudi ogled film
               Neprijetna resnica. Po podatkih, ki smo jih pridobili, si je kar dobršen del
               slovenske šolske populacije ta film že ogledal. Ampak je še priložnost, da ga tudi
               ostala populacija vidi. Dobro sodelujemo tudi z nevladnimi organizacijami. Če omenim,
               na tem področju so zelo aktivni Umanotera, Slovenska fundacija za trajnostni razvoj,
               in pa slovenski e-forum, Društvo za energetsko ekonomiko in ekologijo. Skupaj z njimi
               smo pripravili in še pripravljamo številne delavnice, ki odpirajo proces priprave
               izhodišč za podnebno strategijo Slovenije za obdobje po izteku prvega kjotskega
               obdobja. Na teh delavnicah se želi skozi moderiran proces izpostaviti poglede
               različnih deležnikov o boju proti spreminjanju podnebja v prihodnje. Delo pa
               zastavljamo v tri smeri: preprečevanje, prilagajanje in iskanje rešitev izven
               okvirjev. Za učitelje in ravnatelje pa se izvajajo delavnice s podporo Ministrstva za
               okolje in prostor in nekaterih, kot rečeno, nevladnih organizacij.</p>
               <p>Prav tako smo bili v zadnjih letih tudi aktivni na področju informiranja. Zelo
               odmevna je bila publikacija Vzemite manj, imejte več, leta 2005 je bila prvič izdana,
               in ko je pošla, smo jo v prejšnjem mesecu ponovno izdali. Prav tako v sodelovanju z
               veleposlaništvom Velike Britanije v Sloveniji in British Councilom sodelujemo v
               pobudi Slovenija znižuje CO2. Aktivnosti v okviru te pobude so predvsem namenjene
               ozaveščanju tistih, ki odločajo - v tem primeru tudi najvišji vladnih struktur.
               Marsikateri dogodek v lanskem letu se je že zgodil, letos se to nadaljuje. Lani
               decembra smo tudi izdali informativno knjižnico z naslovom Imate moč, pokažite še
               modrost. Prav pred kratkim pa smo skupaj z Ministrstvom za zdravje v okviru Tedne
               kemijske varnosti z Uradom za kemikalije izdali svežo, obnovljeno publikacijo Vzemite
               manj, imejte več.</p>
               <p>Zahvaljujem se vam za vaše vprašanje in tudi vašo skupino Globe vabim, da skupaj z
               vami in vašimi poslanskimi kolegi nadaljujemo dolgo soočenje, ki je pred nami, s
               klimatskimi spremembami. Hvala.</p>
            </sp>
            <sp xml:id="SDZ4-Redna-29-2007-06-18.sp64">

               <speaker>PREDSEDNIK FRANCE CUKJATI:</speaker>

               <p>Hvala. Gospod Samo Bevk bo postavil poslansko vprašanje ministru za promet ter
               ministru za okolje in prostor. Oba gospoda sta prisotna.</p>
            </sp>
            <sp xml:id="SDZ4-Redna-29-2007-06-18.sp65">

               <speaker>SAMO BEVK:</speaker>

               <p>Hvala za besedo, gospod predsednik. Spoštovani zbor! Februarja letos smo izvedeli,
               da v Nacionalnem strateškem referenčnem okvirju za obdobje 2007-2013 in Operativnem
               programu razvoja okoljske prometne infrastrukture ni vključen idrijsko-logaški krak
               četrte razvojne osi oziroma cestne povezave, ki ji popularno rečemo Keltika. Zaradi
               tega sem konec marca ministroma, ki sta zadolžena za razvojne projekte v državi, dr.
               Ivanu Žagarju in dr. Žigi Turku, postavil poslansko vprašanje, na katero pa nisem
               dobil zadovoljivega odgovora. Med tem časom sva s poslanskim kolegom Stanislavom
               Brenčičem dala pobudo županoma Logatca in Idrije za poseben sestanek z najvišjimi
               predstavniki ministrstev za promet in okolje. Tak sestanek smo potem v Hotedršici
               realizirali v začetku aprila. Žal sta bila takrat iz opravičljivih razlogov odsotna
               oba ministra, mag. Janez Božič in dr. Janez Podobnik. Sestanek je bil zelo koristen.
               Takrat smo sklenili tudi idrijsko-logaško zavezništvo za celovito obravnavo četrte
               razvojne osi. Na srečanju predstavnikov idrijske in logaške občine ter ministrstev za
               promet ter okolje in prostor smo se dogovorili za vrsto aktivnosti pri uvrščanju
               idrijsko-logaškega kraka četrte razvojne osi v Resoluciji o nacionalnih razvojnih
               projektih za obdobje 2007 do 2023 ter v Nacionalni strateški referenčni okvir za
               obdobje 2007 do 2013.</p>
               <p>Zato me zanima: Kako potekajo aktivnosti na obeh ministrstvih dva meseca in pol po
               srečanju v Hotedršici v zvezi z idrijskim in logaškim krakom četrte razvojne osi?</p>
               <p>Poleg tega pa me zanima: Kako poteka umeščanje celotne četrte razvojne osi v
               prostor? Ministroma gospodu Božiču in gospodu Podobniku se že vnaprej zahvaljujem za
               njuna odgovora. Hvala lepa.</p>
            </sp>
            <sp xml:id="SDZ4-Redna-29-2007-06-18.sp66">

               <speaker>PREDSEDNIK FRANCE CUKJATI:</speaker>

               <p>Hvala. Gospod Božič, izvolite.</p>
            </sp>
            <sp xml:id="SDZ4-Redna-29-2007-06-18.sp67">

               <speaker>MAG. JANEZ BOŽIČ:</speaker>

               <p>Hvala lepa, gospod predsednik. Spoštovane poslanke in poslanci dober dan! Kot je
               bilo že večkrat povedano, so v Resolucijo o nacionalnih razvojnih projektih za
               obdobje 2007-2023 prednostno vključeni nekateri veliki osrednji projekti s področja
               prometne infrastrukture, ki so tudi sestavni del operativnega programa razvoja
               okoljske in prometne infrastrukture za obdobje 2007-2013. Z oziroma na omejena
               sredstva, okoli 200 mio evrov, ki so na razpolago Ministrstvu za promet iz naslova
               Evropskega sklada za regionalni razvoj, so bile v operativni program prednostno
               vključene problematične in finančno najbolj podhranjene cestne povezave. To pa seveda
               še ne pomeni, da so se posodobitve na vseh ostalih cestnih povezavah ustavile.
               Prednostni ukrepi na področju cest so ali še bodo vključeni v druge izvedbene in
               strateške dokumente, to je Proračun Republike Slovenije z Načrtom razvojnih programov
               in nacionalni program razvoja in vzdrževanja državnih cest. Menimo, da cestna
               povezava Želin - Idrija - Logatec ni najbolj zapostavljena, saj se ukrepi za njeno
               posodobitev in odpravo ozkih grl kontinuirano izvajajo leto za letom v okviru
               razpoložljivih proračunskih sredstev in na podlagi pripravljene dokumentacije.
               Dodatno bo k razbremenitvi ceste od Želina do Logatca pripomogla tudi posodobitev
               cestne povezave od Želina do Škofje Loke, saj se bo skupaj z ureditvijo prehoda pod
               Kladjem izboljšala tudi dostopnost za regionalno središče Idrijo. Z izgradnjo predora
               se odpre severni koridor, ki izboljšuje navezanost Idrije proti Gorenjski in naprej
               proti Avstriji oziroma na deseti koridor ter na Letališče Brnik.</p>
               <p>Ker je Resolucija o nacionalnih razvojnih projektih dolgoročen in živ dokument, se
               bo njegova vsebina skozi čas prav gotovo tudi spreminjala in dopolnjevala. Spremembe
               se bodo pripravile na podlagi rekapitulacije poročanja o izvajanju projektov in oceni
               izvedljivosti projektov, ki so že vključeni v resolucijo, na podlagi ocene novih
               projektnih predlogov ter skladno s proračunskimi zmožnostmi. Torej bo v okviru
               predloga novele resolucije možno izvesti tudi eventualne spremembe ali dopolnitve
               obsegov, ki bodo opravičevali cilje. Zato bo Ministrstvo za promet na podlagi pobude
               občin Idrija in Logatec na Službo Vlade Republike Slovenije za razvoj predložilo
               predlog, da se projekt modernizacije državnega cestnega omrežja na prioritetnih
               razvojnih oseh dopolni še s projektom posodobitve idrijsko-logaškega kraka četrte
               razvojne osi.</p>
               <p>Še par besed o umeščanju četrte razvojne osi v prostor. Ker gre za posodobitev
               obstoječe cestne povezave, se v prostor umeščajo tisti ukrepi, za katere ta postopek
               poteka skladno s predpisi, ki urejajo posege v prostor. V primeru cestnih povezav na
               četrti razvojni osi so to obvoznice ter nova navezava med Cerknim in Hotavljami. Tako
               je obvoznica Škofja Loka že pripravljena za gradnjo, v teku so umeščanja v prostor
               obvoznice Gorenja vas in nova cestna povezava od Cerknega do Hotavelj, za še tri
               obvoznice, Godovič, Hotedršica in Spodnja Idrija, pa se pripravljajo študije variant.
               Toliko v mojem delu odgovora, in še minister Podobnik. Prosim.</p>
            </sp>
            <sp xml:id="SDZ4-Redna-29-2007-06-18.sp68">

               <speaker>PREDSEDNIK FRANCE CUKJATI:</speaker>

               <p>Izvolite, gospod Podobnik.</p>
            </sp>
            <sp xml:id="SDZ4-Redna-29-2007-06-18.sp69">

               <speaker>JANEZ PODOBNIK:</speaker>

               <p>Hvala lepa, gospod predsednik. Kolega Božič je večino stvari že povedal. Kot je
               poslanec Bevk že povedal, so bili objektivni razlogi, da z ministrom nisva bila na
               tem znanem srečanju, kjer se je vzpostavilo idrijsko-logaško zavezništvo glede
               idrijsko-logaškega kraka četrte razvojne osi. Ne nazadnje, če pogledamo strategijo
               prostorskega razvoja Republike Slovenije je iz nje evidentno razvidno, da je to
               resnično krak Y, to je dodatna potrditev in podobno, kot je povedal mag. Božič, tudi
               Ministrstvo za okolje in prostor podpira pobudo županov in ostalih, torej občine
               Idrija in Logatca, da se idrijsko-logaški krak četrte razvojne osi dopolni in se ga
               na jesenski oceni in po eventualnih dopolnitvah umesti v resolucijo. To je naša
               podpora in bomo takšno stališče tudi zagovarjali v okviru vladne procedure.</p>
               <p>Lahko dam še nekoliko bolj detajlen podatek kaj se dogaja na četrti sicer razvojni
               osi glede prostorskih postopkov, še posebej glede povezave Posočja z osrednjo
               Slovenijo, to je ta krak. Lahko povem, da smo v fazi izdelav primerjalnih študij
               variant s predlogom najustreznejše variante. Pred enim tednom so bili župani občin,
               kjer ta krat, ta varianta poteka, seznanjeni z naborom variant za nadaljnje
               vrednotenje in tudi medsebojno primerjavo med njimi. Letos jeseni pa želimo že
               sprejeti optimalno varianto in nato na njej nadaljevati s prostorsko umestitvijo v
               prostor. Eno ključnih vprašanj je tudi; kje bo sam predor. Hvala lepa.</p>
            </sp>
            <sp xml:id="SDZ4-Redna-29-2007-06-18.sp70">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev? Izvolite.</p>
            </sp>
            <sp xml:id="SDZ4-Redna-29-2007-06-18.sp71">

               <speaker>SAMO BEVK:</speaker>

               <p>Hvala lepa, gospod predsednik, za besedo. Ponovno. Odgovora ministra Božiča in
               ministra Podobnika sem razumel kot to, da bo jeseni popravljena napaka, ki jo je
               storila Vlada lansko leto, ko ni uvrstila tega dela četrte osi v svoje razvojne
               dokumente; se pravi, najprej v Resolucijo o razvojnih načrtih države za obdobje do
               leta 2023. Prav tako pa razumem, da bi bilo oziroma pa to ni bilo tako eksplicitno
               povedano, da je potrebno to cesto oziroma ta razvojni načrt uvrstiti tudi v
               Nacionalni strateški referenčni okvir za obdboje 2007 in 2013, kajti to je pogoj za
               to, da bo lahko na tej cesti prišlo tudi do sofinanciranja iz evropskih skladov.
               Mislim, da je bilo to nekoč že obljubljeno, posebej ob obisku vladne delegacije, ko
               hodi po terenu, in sicer lanskega marca, ko so bili na obisku v Idriji, in potem ko
               je potekel zaključni razgovor v Novi Gorici. Zato bi prosil še dopolnitev glede tega,
               kaj je z Nacionalnim strateškim referenčnim okvirom in s temi operativnimi programi.</p>
               <p>Poleg tega me pa zanima: Kako se pri umeščanju v prostor pri četrti razvojni osi,
               tisti gorenjski del ipsilona, obravnava tri variante predorov - če prav vem, pri
               Novakih, pod Kladjem ali pa nekaj kilometrov pred Spodnjo Idrijo, kar je pred kratkim
               predlagal župan Gorenje vasi? Vem, da ta stvar še ni dokončno izdelana, vendar
               .../znak za konec razprave/... Hvala lepa.</p>
            </sp>
            <sp xml:id="SDZ4-Redna-29-2007-06-18.sp72">

               <speaker>PREDSEDNIK FRANCE CUKJATI:</speaker>

               <p>Hvala. Gospod Podobnik, izvolite.</p>
            </sp>
            <sp xml:id="SDZ4-Redna-29-2007-06-18.sp73">

               <speaker>JANEZ PODOBNIK:</speaker>

               <p>Na kratko bi odgovoril na zadnji del dodatnega vprašanja poslanca gospoda Bevka.
               Podobno, kot velja za druge postopke umestitev novih ali pa sicer cestnih tras v
               prostor, bi prosil za razumevanje, da sedaj, ko smo v izdelavi primerjalnih študij
               variant, in kot tudi predlagamo najustreznejšo varianto, seveda ob tem, da jih
               vrednotimo med seboj in jih primerjamo z okoljskega, finančnega, prometno-tehničnega,
               regionalnega, razvojnega vidika, nam daste vsaj še nekaj tednov, da bomo na vsa ta
               vprašanja odgovorili in nato seveda ponovno potem povabili pristojne, najprej župane,
               jih seznanili s temi našimi rezultati in nato predlagali najoptimalnejšo varianto. Ko
               bo ta izbrana, se pa prične tudi javna razprava in gremo po novem zakonu o
               prostorskem načrtovanju jo umeščati v prostor. Res je, pojavlja se že nova ideja, to
               govori o tem, kako pomembne so te strateške odločitve, kadar takšno cesto v smislu
               tudi predora umeščaš v prostor, zato bomo tukaj dobro premislili in upam, da se bomo
               res tudi dobro odločili.</p>
               <p>Glede prvega dela vašega vprašanja, vem, da bodo prostorski načrti za vse obvoznice,
               ki so bile omenjene, narejeni.</p>
               <p>To so obvoznice v Godoviču, Spodnji Idriji, Hotedršici. Morda me potem lahko dopolni
               še kolega Božič.</p>
            </sp>
            <sp xml:id="SDZ4-Redna-29-2007-06-18.sp74">

               <speaker>PREDSEDNIK FRANCE CUKJATI:</speaker>

               <p>Hvala. Gospod Božič, izvolite.</p>
            </sp>
            <sp xml:id="SDZ4-Redna-29-2007-06-18.sp75">

               <speaker>MAG. JANEZ BOŽIČ:</speaker>

               <p>Hvala lepa, gospod predsednik. Torej, jaz sem v bistvu v mojem odgovoru že dal na
               ponovljeno vprašanje odgovor. Dejstvo je to, da gre za velika vlaganja v vse te
               razvojne osi v Sloveniji v tem referenčnem okviru, do leta 2013 je 200 milijonov
               evrov predvidenih za nove prometne osi in dejstvo je to, da denarja manjka. Povedal
               sem tudi to, da ne glede na to, mi to navezavo na Idrijo ves čas moderniziramo na
               obstoječi cesti in vlagamo velike denarje. Jaz danes ne bom tukaj zdaj šel s podatki
               ven, ampak dobro veste v proračunih, koliko sredstev gre za ta namen. Zagotovo ne gre
               za napako za ta krak, ki ni bil uvrščen, dobro veste, da gre za referenčne navezave
               in mi bomo to študijo, ki je bila narejena v prvem koraku, ves čas dopolnjevati. Ne
               nazadnje gre tudi za spremembe in dopolnitve vseh potekov tras tudi v drugih
               razvojnih osi: tretje, 3A in še nekatere druge. Toliko.</p>
            </sp>
            <sp xml:id="SDZ4-Redna-29-2007-06-18.sp76">

               <speaker>PREDSEDNIK FRANCE CUKJATI:</speaker>

               <p>Hvala gospodu Božiču. Gospod Gulič, ministra za visoko šolstvo, znanost in
               tehnologijo ni, boste kljub temu postavili vprašanje? Izvolite.</p>
            </sp>
            <sp xml:id="SDZ4-Redna-29-2007-06-18.sp77">

               <speaker>ALEŠ GULIČ:</speaker>

               <p>Hvala lepa, gospod predsednik. Cenjene kolegice in kolegi! Spoštovani gospodje
               ministri! Malo sem počakal, ker sem mislil, da bo še kakšen aplavz, pač sem si naivno
               predstavljal, da si cela Vlada zasluži najeti aplavz ne samo predsednik Vlade - no,
               pač ni tako.</p>
               <p>Moje vprašanje gospodu ministru dr. Juretu Zupanu je vezano na to, kar se dogaja v
               zvezi z Osnutkom zakona o visokem šolstvu in raziskovalni dejavnosti. Namreč, gospod
               minister doslej ni opravil potrebnih pogovorov s partnerji, ki jih zakon neposredno
               zahteva, tudi s študenti ne. Seveda vse te zadeve so imele vendarle tudi vzroke.
               Najprej o vzrokih.</p>
               <p>Študentje in drugi partnerji prav gotovo hočejo imeti pogovore, saj gre za vitalno
               zadevo in tudi v interesu širše slovenske javnosti je, da se to opravi. Namreč, naj
               spomnimo, da takrat, ko je opravljal pogovore o strateškem dokumentu, se pravi o
               Resoluciji o visokem šolstvu, predlaganih popravkov s strani Študentske organizacije
               Slovenije, bilo jih je za 15 strani, v glavnem ni upošteval oziroma samo dve točki od
               teh 15-ih strani. Zaradi te slabe izkušnje so študentje ubrali normalno pot, in sicer
               so pripravili avtonomno tribuno na Filozofski fakulteti, pripravili izjavo in jo
               gospodu ministru želeli predati. Tam so opozarjali na problematiko visokega šolstva
               in načrtovane reforme, vendar jih ni sprejel. Pa so se, ker pač Mohamed ni bil pri
               gori, sami odpravili do Mohameda in izjavo na ministrstvu prebrali, nalepili nekaj
               letakov v preddverju, potem pa ministrstvo zapustili. Nekaj kilometrov oziroma
               kilometer ali nekaj več od ministrstva jih je ustavila policija, legitimirala in
               opravljala ta postopek približno eno uro, zato so zamudili okroglo mizo na FDV. Vsi
               so dobili kasneje obvestilo o prekršku, in sicer, "ker so lepili plakate s
               protivladno vsebino".</p>
               <p>Torej, vprašanje gospodu ministru je: Kako si predstavlja dialog s študenti ob
               sprejemanju zakonodaje?</p>
               <p>Pa tudi dodatno, dopolnilno vprašanje mu lahko dam: Ali bo v medresorskem
               usklajevanju zahteval, da se retrogardira verbalni delikt? Hvala lepa.</p>
            </sp>
            <sp xml:id="SDZ4-Redna-29-2007-06-18.sp78">

               <speaker>PREDSEDNIK FRANCE CUKJATI:</speaker>

               <p>Hvala. Na vaše vprašanje bo minister odgovoril pisno, razen če želite, da odgovori
               ustno. Želite, da odgovori ustno? V redu, potem bo na naslednji seji odgovoril na
               vaše vprašanje.</p>
               <p>Gospa Maria Pozsonec bo postavila poslansko vprašanje ministru za finance.
               Izvolite.</p>
            </sp>
            <sp xml:id="SDZ4-Redna-29-2007-06-18.sp79">

               <speaker>MARIA POZSONEC:</speaker>

               <p>Hvala lepa, gospod predsednik. Lep pozdrav vsem prisotnim kolegicam in kolegom,
               gospodom ministrom in ministrici! Ministru za finance dr. Andreju Bajuku postavljam
               naslednje vprašanje.</p>
               <p>Javnost je zelo razburil nov obrazec Davčne uprave Republike Slovenije, ki so ga
               lastniki parcel vinogradov prejeli po pošti. Na podlagi prijave tega obrazca se jim
               bo v skladu z drugim odstavkom 71. člena Zakona o dohodnini pri določitvi davčne
               osnove od potencialnih tržnih dohodkov od pridelave vina upošteval katastrski dohodek
               vinograda, katerega pridelek se porabi za pridelavo vina, povečan za dvakrat.
               Katastrski dohodek lastnikov vinogradov se bo za te parcele tako povečal za 200%. V
               tem primeru so ponovno kratko potegnili tisti z najnižjimi dohodki, saj jim povečanje
               katastrskega dohodka, iz katerega v resnici nimajo prihodka, saj vino pridelajo za
               lastno porabo, ne zaradi tega, ker bi radi vse sami popili, ampak ker enostavno
               nimajo možnosti prodati, neposredno vpliva na upravičenost do uveljavljanja socialnih
               pravic, na primer, varstvenega dodatka, otroškega dodatka, štipendije, socialne
               pomoči.</p>
               <p>Zato sprašujem ministra: Iz katerih razlogov je bil tako povišan katastrski dohodek
               pri vinogradih? Hvala za odgovor.</p>
            </sp>
            <sp xml:id="SDZ4-Redna-29-2007-06-18.sp80">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp81">

               <speaker>DR. ANDREJ BAJUK:</speaker>

               <p>Hvala lepa in hvala lepa za to vprašanje. Rad bi opozoril, da s spremembami davčne
               zakonodaje, ki je sicer bila sprejeta sredi leta 2004, se je z letom 2005 za namene
               dohodnine začel dohodek od prodaje vina obravnavati kot dohodek od dejavnosti in
               ugotavljati na podlagi dejanskih kazalcev dohodka; torej, kot razlika med dejanskimi
               prihodki in odhodki ali kot razlika med dejanskimi prihodki ali normiranimi odhodki.
               Ti so bili za kmetijsko dejavnost določeni na ravni 70% od prihodkov. Ker se je
               pokazalo, da vodenje evidenc o prihodkih in stroških večjemu številu zavezancem
               predstavlja težavo, je bila z letom 2006 vinarjem za potrebe dohodnine dana tudi
               možnost, da za prodano vino ugotovijo dohodek tako, da katastrski dohodek vinograda,
               katerega pridelek se je porabil za pridelavo takega vina, povečajo za dvakrat. Faktor
               povečanja je bil ugotovljen na podlagi kalkulacij kmetijsko-svetovalne službe, ki
               kažejo, da je lahko dohodek od prodaje vina od 2,8 krat, pa celo do 10-krat višji od
               dohodka, doseženega skozi prodajo grozdja. Z novim Zakonom o dohodnini, ki je začel
               veljati 1.1.2007, pa se je na zahtevo zavezancev proizvodnja vina vključila v sistem
               dohodnine kot osnovna kmetijska dejavnost. To pa pomeni, da zanjo ni več potrebno
               spremljati obsega dejanske prodaje, pač pa se ta obdavčuje na enak način kot druga
               osnovna kmetijska dejavnost. Ta je obdavčena na podlagi katastrskega dohodka ki se
               kot pavšalna ocena potencialnega dohodka, glede na evidentirano katastrsko kulturo in
               kakovost zemljišča pripiše zavezancem za dohodnino, ki imajo pravico uporabljati
               zemljišča. Takšen način je bil torej sprejet na podlagi predlogov pridelovalcev vina,
               ki so predlagali pavšalno obdavčitev.</p>
               <p>Tako morajo po novem vsi zavezanci, ki pridelujejo vino, prijaviti vinograde, v
               katerih se pridelek porabi za lastno proizvodnjo vina, in to ne glede na to, ali vino
               prodajajo ali ga porabijo sami. Kot dohodek od pridelave vina pa se upošteva
               katastrski dohodek vinograda, povečan s količnikom, ugotovljenim na podlagi
               kalkulacij kmetijske svetovalne službe. Tak pristop pomeni sistemsko ureditev
               obdavčitve osnovne kmetijske in osnovne gozdarske dejavnosti, ki vsa sloni na
               pavšalni oceni potencialnih dohodkov. Vsem zavezancem za dohodnino od katastrskega
               dohodka pa je dana možnost - in to je zelo pomembno, vsi imajo možnost -, da preidejo
               v sistem ugotavljanja davčne osnove na podlagi dejanskih prihodkov in stroškov ali
               dejanskih prihodkov in priznanih normiranih stroškov. Tako imajo možnost, da
               plačujejo dohodnino glede na dejanski obseg prodaje svojih pridelkov. Na podlagi
               Zakona o dohodnini, ki se uporablja od 1.1.2007, lahko pridelovalci vina izberejo
               najugodnejšo različico obdavčitve. Takšen način obdavčitve je bil predlagan na
               podlagi strokovnih predlogov proizvajalcev vina, količnik pa je bil določen na
               podlagi podatkov kmetijske svetovalne službe.</p>
               <p>Upam, da sem razjasnil. Hvala lepa.</p>
            </sp>
            <sp xml:id="SDZ4-Redna-29-2007-06-18.sp82">

               <speaker>MARIA POZSONEC:</speaker>

               <p>Hvala lepa za odgovor. Gospod minister, ste bili res temeljiti in tudi detajlno ste
               mi razložili. Ampak menim, da to ni bila želja teh malih vinogradnikov. Ne, ne.</p>
            </sp>
            <sp xml:id="SDZ4-Redna-29-2007-06-18.sp83">

               <speaker>PREDSEDNIK FRANCE CUKJATI:</speaker>

               <p>Gospod minister, želite odgovoriti?</p>
            </sp>
            <sp xml:id="SDZ4-Redna-29-2007-06-18.sp84">

               <speaker>DR. ANDREJ BAJUK:</speaker>

               <p>Samo lahko gospe poslanki zagotovim, da to je bil predlog in amandma, ki je bil
               vložen med razpravo samo te zakonodaje, in da je predlog prišel ravno s strani
               zasebnega sektorja, predstavnikov teh organizacij vinogradnikov. Hvala.</p>
            </sp>
            <sp xml:id="SDZ4-Redna-29-2007-06-18.sp85">

               <speaker>PREDSEDNIK FRANCE CUKJATI:</speaker>

               <p>Hvala. Gospod Alojz Posedel bo postavil poslansko vprašanje ministru za
               gospodarstvo. Prosim.</p>
            </sp>
            <sp xml:id="SDZ4-Redna-29-2007-06-18.sp86">

               <speaker>ALOJZ POSEDEL:</speaker>

               <p>Hvala lepa, gospod predsednik, za besedo. Spoštovani gospod minister. Moje vprašanje
               je zelo kratko, je pa povezano s stvarmi, ki jih poslušamo, beremo in ki smo jih
               danes tudi slušali iz ust predsednika Vlade.</p>
               <p>In mene zanima, spoštovani gospod minister: Ali menite, da bi vi kot minister,
               pristojen za gospodarstvo, ali z Vlado skupaj morali imeti večji neposreden vpliv na
               postopke privatizacije gospodarskih družb, ki so v večinski ali delni državni lasti
               oziroma na prodajo državnih deležev v gospodarskih družbah, ki jih prodajata oba
               paradržavna sklada, to sta KAD in SOD? Hvala.</p>
            </sp>
            <sp xml:id="SDZ4-Redna-29-2007-06-18.sp87">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp88">

               <speaker>MAG. ANDREJ VIZJAK:</speaker>

               <p>Hvala lepa, spoštovani poslanec, za to vprašanje. Pravzaprav sem ga zelo vesel.
               Namreč, iz tega poslanskega vprašanja jasno izhaja, da Ministrstvo za gospodarstvo
               kakor tudi Vlada Republike Slovenije ni neposredno vpeto ali nima neposrednega vpliva
               na prodajo deležev v gospodarskih družbah oziroma na umik države iz gospodarstva, in
               mislim, da je to prav. In iz tega vašega vprašanje je pravzaprav tudi odgovor vsem
               tistim, ki so tukaj danes očitali Vladi in posameznim ministrom, celo predsedniku
               Vlade, da se gremo neke pristranske privatizacije.</p>
               <p>Namreč, po zakonodaji in po pravilih delovanja kapitalske in odškodninske družbe so
               privatizacijski postopki in tudi priprave posameznih programov v rokah strokovnih
               komisij, ki sledijo pri prodaji več ciljev. Prav gotovo je maksimiranje kupnine
               pomemben cilj. Po moji oceni kot ministra za gospodarstvo je pa zelo pomemben cilj
               vsake privatizacije nadaljnji razvoj gospodarske družbe, iz katere se država umika.
               Namreč, kako dobiti za posamezno družbo takšnega novega lastnika, ki bo odgovoren
               tako do podjetja, do zaposlenih, do okolja, do lokalne skupnosti. Torej, slediti
               širši cilj in ne samo volji ekonomskega interesa, ki je lahko včasih tudi zelo krut.</p>
               <p>Podobno, na primer, smo sledili privatizaciji Slovenske industrije jekla, kjer je
               bil seveda poleg maksimiranja kupnine izjemno pomembno vprašanje tudi nadaljnji
               razvoj železarstva. To so presojali strokovnjaki za to področje in tudi nadaljnji
               razvoj delovnih mest, posodobitev tehnologije, okoljska vprašanja, skratka cela vrsta
               povezanih problemov. Ne nazadnje smo pri Slovenski industriji jekla sledili tudi
               pomembni družbeni odgovornosti tega podjetja do jeseniškega hokeja in podobno. Torej;
               ne, ne želimo! Odgovor je: ne, ne želimo biti neposredno vpeti in vplivati na
               postopke privatizacije, kajti mislim, da je to strokovno odgovorno početje strokovnih
               ekspertov, tako s področja prava, s področja ekonomije, s strokovnega področja, ki ga
               posamezna družba pokriva - na primer v primeru jeklarstva je to jeklarstvo - in
               podobno. Zato tudi težko sprejemamo očitke, da je pri določeni privatizaciji
               prihajalo do kakršnihkoli vpletanj ali neposrednih vplivov Vlade, posameznih
               ministrov ali funkcionarjev v konkretne posle. Seveda, če bi primerjali tudi število
               gospodarskih družb, iz katerih se tako KAD, kot SOD, kakor tudi neposredno država
               umika, bi lahko tudi ugotovili, da je ta umik države v obdobju mandata te Vlade
               pospešen. Skratka, želimo resno izpolniti svojo zavezo po umiku iz gospodarstva,
               hkrati pa bi verjetno v določenih primerih nekaterih gospodarskih družb, zlasti
               nekateri pristranski lobiji, želeli, da je še hitrejši. Kajti, želeli bi v določenem
               trenutku kupiti neko zadevo, ki pa ne bi bila za državo in davkoplačevalce optimalna.</p>
               <p>Iz tega naslova želim poudariti, da so privatizacijski koncepti in postopki tudi
               premišljeni, preudarni, gospodarni. Iz tega naslova povsem zaupamo komisijam, ki jih
               za vsak poseben konkreten posel in postopek umika tudi imenujem. Kar se tiče KAD-a in
               SOD-a pa to počneta oba družbi neodvisno in brez neposrednega vpliva Vlade ali
               kateregakoli resornega ministra.</p>
            </sp>
            <sp xml:id="SDZ4-Redna-29-2007-06-18.sp89">

               <speaker>PREDSEDNIK FRANCE CUKJATI:</speaker>

               <p>Hvala. Želite dopolnitev odgovora? Izvolite.</p>
            </sp>
            <sp xml:id="SDZ4-Redna-29-2007-06-18.sp90">

               <speaker>ALOJZ POSEDEL:</speaker>

               <p>Hvala za ta odgovor. Popolnoma nič me ni presenetil. To tudi poslušamo in tudi ni
               nobenega razloga, da vam tudi ne verjamem na besedo. Tako kot lahko verjamem tudi na
               besedo oziroma na zapisano trditev gospe Andrijane Starina Kosem, ki trdi drugače. Se
               pravi, da smo v situaciji, ko imamo vašo besedo in imamo njeno zapisano besedo in bo
               verjetno, potem ko boste razčistili, kaj je na tej in podobnih zadevah res, tudi
               lažje potem verjetni dobesedno vašemu odgovoru. Verjetno bo k temu pripomoglo, da ne
               boste samo tarča očitkov, vi in gospod predsednik tudi jutrišnjega glasovanja ob
               primerih, ki jih je navedel gospod Cvikl, in bo verjetno v razširjeni razpravi možno
               o vsakem konkretnem primeru - tako Mercatorja, tako Iskraemeca, tako ostalih zadev -
               to razčistiti in to ugotoviti.</p>
               <p>Zagotovo neka politična volja ali pritisk obstaja, veliko je primerov, veliko je
               citatov, mogoče izjava prvega moža KAD-a, gospoda Toplaka, pred sejo nadzornega sveta
               Abanke, kjer so razreševali dosedanje vodstvo. Dobesedno je citiral: "Vodstvo Abanke
               razrešujemo zato, ker odločitev o prodaji 44% deleža Abanke Nacionalni finančni
               družbi ni bila politično verificirana." Lahko gre za kaj drugega, ampak to je njegova
               izjava. Tako sem prepričan, da ste me z odgovorom zadovoljili v tistem delu, da vam
               verjamem na besedo, verjamem pa tudi, da ostali, ki trdijo drugače, tudi ne izključno
               lažejo. Hvala.</p>
            </sp>
            <sp xml:id="SDZ4-Redna-29-2007-06-18.sp91">

               <speaker>PREDSEDNIK FRANCE CUKJATI:</speaker>

               <p>Hvala. Želite odgovoriti? Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp92">

               <speaker>MAG. ANDREJ VIZJAK:</speaker>

               <p>Hvala lepa, spoštovani predsednik! Spoštovani poslanec, jaz sem pred tem parlamentom
               pred dobrima dvema letoma in pol prisegel, da bom spoštoval pravni red in da bom
               delovala za blaginjo te države. In beseda, izrečena za to govornico v mikrofon,
               magnetogram, je trdna in stojim za njo in je podlaga za vašo interpelacijo zoper
               mene, v kolikor bi se izkazala, da ni točna. In ima verjetno neko težo vizavi nekim
               pavšalnih očitkom, ki jih lahko preberete iz te ali one izjave nekaterih ljudi, ki so
               zaradi takšnih in drugačnih razlogov tudi šli po neki svoji drugi poti in so verjetno
               v nekem odhajanju tudi marsikaj povedali, kar povsem ne drži ali sploh ne drži. In
               jemati te dve zadeve z istim vatlom in z isto težo, je stvar osebne presoje, ampak
               meni se zdi, da so različne in imajo različno težo.</p>
               <p>Torej, jaz vam zatrjujem, da se ne želimo in se tudi ne vmešavamo v strokovna
               dejanja, zlasti pa ne v občutljiva dejanja, kot je privatizacija. Želimo, da so
               zadeve korektno izpeljane, želimo, da zadeve tudi dolgoročno razvojno v korist vseh,
               še najbolj pa gospodarskih družb, zaposleni v njih, okolja in lokalne skupnosti in
               države.</p>
               <p>Torej, ko tudi govorimo o privatizacijah, sledimo tudi cilj, da bo ta družba
               dolgoročno obstala, da bo dajala delovna mesta, da bo dajala ne nazadnje tudi možnost
               za razvoj tistega konkretnega okolja in jaz bom z veseljem odgovoril na kakršenkoli
               konkreten, poudarjam konkreten, očitek meni osebno, da sem se vpletal v katerikoli
               privatizacijski proces, ali da sem želel vplivati na odločitev privatizacije, ali da
               sem šel celo preko ali pa mimo strokovnega mnenja komisije, ki je bila pooblaščena za
               takšen postopek. In takrat bom z veseljem branil to, kar sem danes tudi povedal,
               seveda na podlagi konkretnih podatkov v konkretnem primeru.</p>
            </sp>
            <sp xml:id="SDZ4-Redna-29-2007-06-18.sp93">

               <speaker>PODPREDSEDNIK SAŠO PEČE:</speaker>

               <p>Hvala lepa. Proceduralno? Izvolite, prosim.</p>
            </sp>
            <sp xml:id="SDZ4-Redna-29-2007-06-18.sp94">

               <speaker>ALOJZ POSEDEL:</speaker>

               <p>Prosil bi, glede na to, kar je gospod minister zdaj v drugem delu povedal - in
               mislim, da sem pravilno razumel, pa tudi ni razlogov, da ne bi verjel -, da je to,
               kar trdi sam, resnično, in si lahko tudi sam ustvarim mnenje, da je navedba v pismu
               Andrijane Starina Kosem, da je bil ob odstopu z mesta državne sekretarke pritisk, da
               odstopi tudi kot predsednica nadzornega sveta, neresnica in da to ne drži, kot še
               kakšna druga navedba.</p>
               <p>Zato ponavljam, glede na to, da je kolega Cvikl dal predlog, da se ti konkretni
               primeri v širši razpravi obrazložijo in pojasnijo, da bomo jutri pri glasovanju o
               njegovem predlogu imeli to možnost.</p>
            </sp>
            <sp xml:id="SDZ4-Redna-29-2007-06-18.sp95">

               <speaker>PODPREDSEDNIK SAŠO PEČE:</speaker>

               <p>Hvala lepa. Tako se bo tudi zgodilo. Naslednja poslansko vprašanje postavlja poslanka
               Barbara Žgajner Tavš, in sicer ministru za pravosodje. Izvolite, prosim.</p>
            </sp>
            <sp xml:id="SDZ4-Redna-29-2007-06-18.sp96">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovani minister, verjamem, da veste, da je poleg odvzema
               življenja, če hočete, v javnosti spolno nasilje nad otroki najbolj zavrženo kaznivo
               dejanje. Verjamem, da se v tem delu z menoj strinjate.</p>
               <p>Žrtve spolnih zlorab in dolgotrajnega trpinčenja v otroštvu so specifične žrtve.
               Poleg vidnih vedenjskih težav, psihičnih motenj takšno osebo v kasnejšem obdobju
               prizadenejo tudi številne bolezni. Tudi zaradi tega, predvsem pa z vidika spoštovanja
               človekovega dostojanstva in njegove telesne in duševne nedotakljivosti, bi se morala
               celotna družba do nasilja, spolnega nasilja, do žrtev, še posebej, ko gre za zlorabe
               otrok, obnašati v prvi vrsti bolj odgovorno. Pred časom sem na vas, minister,
               naslovila nekaj poslanskih vprašanj. Konkretno, zadnje poslansko vprašanje v povezavi
               z uvedbo tako imenovanega registra pedofilov ali pa spolnih prestopnikov, kakor
               hočete. Še pred tem sva se predlansko leto na vašem ministrstvu pogovarjala o
               možnostih in potrebi po uvedbi novih rešitev, ki gredo v smeri zagotavljanja večje
               varnosti potencialnih žrtev, tudi o možnosti uvedbe tako imenovanega registra
               pedofilov v slovenski pravni sistem. Takrat sem vam posredovala celo primer Velike
               Britanije; na tem področju je nedvomno zgleden primer dobre prakse, predvsem v skrbi
               po večji zaščiti otrok pred spolnim zlorabljanjem. Do danes pa se žal, minister,
               pravim, žal z vaše strani na tem področju ni zgodilo čisto nič - s tremi klicaji
               poudarjam - čisto nič!!! Vaše stališče v začetku lanskega leta je bilo, da so
               dosedanje spremembe na področju kazenskega prava, tudi v povezavi z višino kazni v
               zvezi s kaznivimi dejanji zoper spolno nedotakljivost, ustrezne. To ste dejali. Za
               primer očitnega pomanjkanja transparentnosti znotraj Vlade Republike Slovenije naj
               omenim drugo mnenje Vlade, ki je bilo izrečeno ob neki drugi priložnosti. Vlada
               namreč ugotavlja, da so v Sloveniji kazni za nasilje, spolno nasilje, preblage.
               .../Opozorilni znak za konec razprave./...</p>
               <p>Minister, dejstvo ostaja, postopki pred sodišči so predolgi, še posebej, ko govorimo
               o primerih nasilja, spolnega nasilja nad otroki. Tudi postopki s področja družinskega
               prava se po več let vlečejo na sodišču, konkretno postopek dodelitve otroka. Tudi
               tožilci opozarjajo na nedopustne razmere v našem sistemu. Potrebujemo specializirana
               družinska sodišča, .../Opozorilni znak za konec razprave./... Če pravite, da vi niste
               pristojni zakonsko urejati pravosodnega sistema - konkretno govorim v povezavi z
               izvajanjem družinske politike, takšen je bil namreč vaš odgovor - sprašujem: Kdo
               znotraj vlade je pristojen?</p>
            </sp>
            <sp xml:id="SDZ4-Redna-29-2007-06-18.sp97">

               <speaker>PODPREDSEDNIK SAŠO PEČE:</speaker>

               <p>Hvala lepa. Prosim ministra za pravosodje, dr. Lovra Šturma, da odgovori. Izvolite.
           </p>
            </sp>
            <sp xml:id="SDZ4-Redna-29-2007-06-18.sp98">

               <speaker>DR. LOVRO ŠTURM:</speaker>

               <p>Hvala za besedo, gospod predsedujoči. Hvala tudi za vprašanje, spoštovana gospa
               poslanka. Naj najprej odgovorim na vprašanje o oblikovanju družinskih sodišč.
               Ministrstvo za pravosodje podpira predvsem ustanovitev in delovanje specializiranih
               družinskih oddelkov znotraj sodišč, ki so pristojna za razsojanje o zadevah, ki se
               tičejo med drugim tudi nasilja v družini in drugih zadev, za katera pristojna
               družinska sodišča. Vendar, družinska sodišča poznajo velike države, ki imajo tudi
               velika sodišča. V Sloveniji ustanovitev posebnih družinskih sodišč ni smiselna, kajti
               to nalogo prevzamejo nase zelo dobro specializirani oddelki znotraj večjih okrožnih
               sodišč in temu je Ministrstvo za pravosodje naklonjeno. Seveda je pri manjših
               sodiščih pač treba iskati rešitve, ki so poznane tudi drugje v evropskih državah s
               podobno mrežo sodišč in številom sodnikov na teh sodiščih, namreč takšno, da se
               ukvarja v tem primeru, s temi primeri en sam specializiran sodnik.</p>
               <p>Glede vprašanj v zvezi, ki ste jih nastavili, glede spremljanja storilcev kaznivih
               dejanj zoper otroke, sem že večkrat pojasnil, da je možno v evidenco storjenih
               kaznivih dejanj, ki se vodijo na Ministrstvu za pravosodje, zagotoviti vpoglede in ti
               vpogledi se že pripravljajo s predvideno spremembo zakona o šolski zakonodaji, kar bo
               zajelo zelo velik procent vseh teh potencialnih storilcev. Ne smemo pozabiti, da je
               bil med 270-imi evidentiranimi storilci v zadnjih letih kar dobršen del prav s tega
               področja in bo s tem to področje tudi pokrito.</p>
               <p>V pripravi pa je tudi nov kazenski zakonik, kjer bo tudi posebej obravnavano kaznivo
               dejanje nasilja v družini, ki zdaj ni posebej obravnavano, kajti doslej sodi le v
               poglavje kaznivih dejanj zoper javni red in mir. Novi kazenski zakonik bo prinesel in
               posebej obravnaval tudi to specifično kaznivo dejanje.</p>
            </sp>
            <sp xml:id="SDZ4-Redna-29-2007-06-18.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa. Dopolnilno vprašanje. Izvolite.</p>
            </sp>
            <sp xml:id="SDZ4-Redna-29-2007-06-18.sp100">

               <speaker>BARBARA ŽGAJNER TAVŠ:</speaker>

               <p>Hvala lepa, minister, za ta del vašega odgovora. Vseeno bi rada podrobno slišala
               določene zadeve, pa mi dovolite, ker bom s podvprašanji poskusila od vas dobiti
               odgovore.</p>
               <p>Omenili ste, da se pripravljajo spremembe na področju šolske zakonodaje. Sprašujem:
               Na kakšen način bodo sodniki sodelovali z organi vzgoje in izobraževanja? Omenili ste
               že nič kolikokrat, pa vam po pravici povem, da sem sita teh odgovorov, omenili ste
               obstoječo kazensko evidenco. Zdaj ne vem, koga zavajate: celotno slovensko javnost
               ali hočete zavajati sami sebe. Jaz upam, da veste, na kak način deluje obstoječa
               kazenska evidenca, da se storilci kaznivih dejanj, ki so v tej splošni kazenski
               evidenci, po določenem času brišejo, odvisno seveda od kaznivega dejanja, ki so ga
               storili, in seveda od tistih bonitet, ki jim pritičejo. Tako so lahko dejansko v
               kazenski evidenci zgolj in samo nekaj mesecev in se po že zelo kratkem času zaposlijo
               na področju vzgoje in izobraževanja. Minister, to je praksa.</p>
               <p>Po drugi strani minister, sprašujem vas: prejšnji teden ste v medijih napovedali
               korenito prenovo kazenskih evidenc. Ali je mogoče pričakovati, da boste takrat, ko bo
               področje kazenskih evidenc odprto, našli posluh za posebno evidenco oziroma register
               spolnih .../opozorilni znak za konec razprave/... prestopnikov? Številne evropske
               države to posebno evidenco poznajo - in naj vas spomnim, tudi konvencija Sveta Evrope
               iz leta 1959 govori, da ima država lahko tudi več kazenskih evidenc; torej tudi
               posebne kazenske evidence. Jaz sem naročila obširno raziskovalno nalogo o tem
               področju in vam bom naštela: Hrvaška, Velika Britanija, Irska, Finska, Danska - samo
               nekaj evropskih držav, da ne omenja Združenih držav Amerike, Kanade, Avstralije. Vse
               te države .../opozorilni znak za konec razprave/... imajo posebne evidence. Slovenija
               se tega brani. Ne razumem, zakaj.</p>
               <p>Odgovorite mi, prosim, tudi: Kakšna bo vaša vloga pri pripravi tako imenovanega
               družinskega zakonika, zakona o preprečevanju nasilja v družini? In ne nazadnje:
               Kakšna je .../izklop mikrofona/...</p>
            </sp>
            <sp xml:id="SDZ4-Redna-29-2007-06-18.sp101">

               <speaker>PODPREDSEDNIK SAŠO PEČE:</speaker>

               <p>Hvala lepa. Minister, prosim, za dopolnilni odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp102">

               <speaker>DR. LOVRO ŠTURM:</speaker>

               <p>Hvala tudi za to dodatno vprašanje, ki mi omogoča še natančneje pojasniti situacijo,
               o kateri govorimo.</p>
               <p>Družinski zakonik seveda ni v pristojnosti Ministrstva za pravosodje. Strokovnjaki
               Ministrstva za pravosodje sodelujejo pri pripravi zakonodaje na tem področje, ki pa
               sodi v resor Ministrstva za delo in družino. Tako da to, kot rečeno, ni v
               pristojnosti Ministrstva za pravosodje.</p>
               <p>Posebna evidenca, o kateri govorite, zoper storilce teh kaznivih dejanj avtomatsko
               na nek način že obstoja v obstoječi kazenski evidenci, kajti vsa ta kazniva dejanja
               so pač storjena zoper določeni člen kazenskega zakonika. In tista dejanja, ki se
               vežejo na določen člen kazenskega zakonika, dejansko pomenijo že evidenco, ki jo vi
               želite, ki je. Je samo v okviru širše kazenske evidence je. Te podatke je pač možno
               zbrati in to računalniško gledano ni noben problem. Se pravi, da posebna evidenca v
               tem pogledu ni potrebna, kajti podatki so možni in dosegljivi že sedaj. In seveda
               tudi ni res, da se zbrišejo po nekaj mesecih. To pa ni res. Podatki so toliko časa v
               kazenski evidenci, da zanesljivo lahko onemogočajo ponovno hitro zaposlovanje v šolah
               ali vzgojnih ustanovah.</p>
               <p>In še na vprašanje, kaj bodo sodniki delali v tem primeru. V predlogu novega zakona,
               ki ga spet ne pripravlja Ministrstvo za pravosodje, ampak Ministrstvo za šolstvo, se
               predvideva, da sodniki obvestijo o vsaki pravnomočni sodbi šolo, kjer je taka oseba
               zaposlena.</p>
            </sp>
            <sp xml:id="SDZ4-Redna-29-2007-06-18.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa. Proceduralno, poslanka Barbara Žgajner Tavš, izvolite.</p>
            </sp>
            <sp xml:id="SDZ4-Redna-29-2007-06-18.sp104">

               <speaker>BARBARA ŽGAJNER TAVŠ:</speaker>

               <p>Hvala lepa. No, tudi tokrat, minister, ste me razočarali. Moram reči, da niti nisem
               pričakovala drugačnega odziva z vaše strani, zato mi dovolite, spoštovane kolegice in
               kolegi, da tudi sama uporabim možnost, ki mi jo daje drugi odstavek 246. člena
               Poslovnika Državnega zbora.</p>
               <p>Namreč, vaši odgovori, minister, gredo ponavadi v smeri ali citiranja obstoječih
               zakonov, naša opozorila namerno prezrete, ali pa prelaganja odgovornosti na druge
               institucije ali ostala ministrstva. Jaz sem samo v začetku mandata ničkolikokrat
               slišala s strani predsednika Vlade ali pa celotne vlade, da Vlada dela transparentno
               na vseh področjih, da ministrstva med seboj sodelujejo. Ne nazadnje minister, jaz sem
               vam na začetku povedala, da gre, ko govorimo o spolnem ali pa nasilju nad otroki, za
               eno izmed najbolj zavrženih kaznivih dejanj v naši državi ali pa v družbi nasploh. In
               teh vprašanj ali postopkov bi se morala Vlada, ki ima izvršilno moč, lotiti z vso
               odgovornostjo, to pa je z medsebojnim sodelovanjem. Veste, če družinski zakonik, ki
               ga pripravljajo na Ministrstvu za delo, družino in socialne zadeve, govori tudi o
               vlogi sodišč, potem je vaša dolžnost, minister, da veste in da sodelujete pri
               pripravi tega zakona. Da veste, kakšna bo odgovornost sodnikov v tako pomembnih
               zadevah!</p>
               <p>Ne nazadnje minister, vi ste danes na tem mestu trdili, pa vam bom prihodnjič s
               konkretnimi primeri dokazala, da zavajate ali ne poznate področja. Pa bi bili bolje,
               da bi bili tiho, kajti obstoječe kazenske evidence dejansko dopuščajo, da se oseba,
               ki je bila pravnomočno obsojena za katerokoli kaznivo dejanje in je vpisana v
               kazensko evidenco, dejansko lahko iz te evidence briše po enem mesecu. In da tudi
               policisti nimajo vpogleda v te splošne kazenske evidence. Minister, nočete prevzeti
               del odgovornosti! Jaz sem vam naštela nekaj evropskih držav, ki so pristopile k tem
               projektu, tukaj imam čisto svežo raziskovalno nalogo, ki sem jo naročila. Ampak
               konkretnih odgovorov minister nimate, tudi analiz si, bom rekla, v dveh letih, odkar
               sem bila prvič pri vas s to idejo ali pa prošnjo, da prosim, pomagajte - konkretnih
               analiz niste pripravili. Žalostno, vendar resnično, minister.</p>
               <p>Tudi zato, spoštovane kolegice in kolegi, vas prosim, da ko bomo jutri odločali o
               širši razpravi, o odgovoru ministra, ki je, bom rekla zavajajoč in ki vsebuje
               predvsem velik del prelaganja odgovornosti na druge, da podprete moj proceduralni
               predlog.</p>
            </sp>
            <sp xml:id="SDZ4-Redna-29-2007-06-18.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Sok, dovolite da sejo vodim jaz. V kolikor imate željo po
               postavljanju poslanskega vprašanja, veste, da to določa poslovnik, se prijavite v
               skladu z določbami poslovnika. Vmes pa vas prosim, da ne motite seje.</p>
               <p>Nadaljujemo s seznamom prijavljenih. Besedo ima poslanec Jožef Horvat. Izvolite.
           </p>
            </sp>
            <sp xml:id="SDZ4-Redna-29-2007-06-18.sp106">

               <speaker>JOŽEF HORVAT:</speaker>

               <p>Hvala za besedo, gospod predsedujoči. Spoštovane poslanke, spoštovani poslanci,
               gospa ministrica, gospodje ministri, spoštovani minister za finance, dr. Bajuk!
               Izteka se prva polovica leta, odkar je Slovenija prevzela evro. Za prvo analizo
               učinkov je to dovolj dolgo opazovano obdobje. Prevzem skupne evropske valute je v
               Sloveniji pomembno znižal inflacijo in obrestne mere, kar je pozitivno vplivalo na
               podjetniški sektor in pocenilo zadolževanje prebivalstva ter povečalo dostopnost do
               posojil. Z uvedbo evra so odpravljena nihanja deviznega tečaja med državami
               članicami, ki so uvedle evro, ter s tem povezanih tveganj in stroškov. Poleg tega so
               odpravljeni tudi različni transakcijski stroški, povezani z menjavo valut oziroma z
               upravljanjem različnih valut. Vlada in Državni zbor Republike Slovenije sta v letu
               2006 uspešno izvedla davčno reformo, ki je prinesla podjetjem postopno zmanjševanje
               davčnih obremenitev, predvsem s postopno odpravo davkov na izplačane plače, znižane
               stopnje davka na dobiček s 25% na 23% v letu 2007, postopno do 20% v letu 2010, in
               uvajanjem olajšav za raziskave in razvoj ter dodatnih regijskih olajšav. Z izvedeno
               davčno reformo se je znižala davčna obremenitev tako državljanov kot gospodarstva.
               Delež davčnih prihodkov v skupni javnofinančnih prihodkih se bo glede na realizacijo
               leta 2006 v letu 2007 znižal, po oceni, za 1,7% bruto domačega proizvoda, v letu 2008
               pa bo nižji za nadaljnjih 0,5% bruto domačega proizvoda. Bruto domači proizvod se je
               v prvem četrtletju 2007 realno povečal za 7,2%. Gospodarska rast je tako v začetku
               letošnjega leta še višja kot v letu 2006 predvsem zaradi ponovno krepitve rasti
               menjave blaga in storitev s tujino, rast izvoza je bila kar 13,6% in nadaljevanja
               visoke rasti bruto investicij v osnovna sredstva.</p>
               <p>Spoštovani gospod minister! Kako komentirate visoko rast bruto domačega proizvoda v
               prvem četrtletju, se pravi prvih treh mesecih, tudi glede na zadnje podatke
               Statističnega urada, da je kazalnik gospodarske klime v aprilu 2007 znova dosegel
               najvišjo vrednost?</p>
               <p>Ali mislite, da gre za zgolj trenutno in slučajno gospodarsko pregretost ali za
               naravno gospodarsko rast? Za vaše odgovore se v naprej najlepše zahvaljujem.</p>
            </sp>
            <sp xml:id="SDZ4-Redna-29-2007-06-18.sp107">

               <speaker>PODPREDSEDNIK SAŠO PEČE:</speaker>

               <p>Hvala lepa. Prosim ministra dr. Andreja Bajuka za odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp108">

               <speaker>DR. ANDREJ BAJUK:</speaker>

               <p>Hvala lepa za vaše vprašanje. Dejstvo je, da je že predsednik Vlade na tej seji v
               veliki meri odgovarjal na podobno vprašanje. Rad bi samo dodal ali pa morda poudaril,
               da gre tu dejansko za neko gospodarsko rast, ki je v taki višini Slovenija ni
               poznala. Enkrat samkrat smo imeli v nekem četrtletju malo večjo gospodarsko rast, in
               to je bilo takrat povezano z dejstvom, da se je uvajal DDV, in vsi smo vedeli, da je
               bila to pač enodnevna lastovka, da je bilo dejansko samo takrat, ker je domače
               povpraševanje močno dvignilo celotno gospodarsko rast.</p>
               <p>Mislim, da je najbolj pomembno, kar se teh podatkov tiče, čeprav so to podatki prve
               ocene, ki jo je napravil Statistični urad Republike Slovenije, kar se tiče
               gospodarske rasti v letu 2007, pa tudi dokončno za leto 2006 bomo imeli na razpolago
               šele tam nekje sredi meseca septembra. A vendar je pomembno to, da se gospodarska
               rast v Sloveniji dejansko krepi, ne pa da se znižuje, da ni nikakršnih znakov, da bi
               že dosegli nek takšen nivo, da ne bi lahko pričakovali še boljših rezultatov kot do
               sedaj.</p>
               <p>In druga stvar, ki je zelo pomembna, pa je, da je na zdravih temeljih. Tu je pa zelo
               pomembno, da imamo vedno pred očmi, da je glavni vir tega ravno zunanje
               povpraševanje, in sicer tudi možnost, da je slovensko gospodarstvo temu povečanemu
               zunanjemu povpraševanju lahko odgovorilo - in dejansko tudi povečuje in dobiva večja
               naročila iz meseca v mesec - ter da so se investicije v osnovna sredstva močno
               povečale. Res je, da so se povečale tudi v gradbeništvu, a vendar to še zdaleč ni
               edina stvar. Prvič v dolgih letih, sploh ne pomnim, da bi se kdaj kaj takega zgodilo,
               je tudi predelovalna industrija dosegla močno povečanje investicij v nekem konkretnem
               obdobju. A vendar, kot bi človek lahko ocenil, to so pač ocene Vlade Republike
               Slovenije, češ, opozicija mora biti kritična, Vlada pa sama sebi slave peti.</p>
               <p>Mislim, da je pomembno tudi, da to ocenjujemo v okviru tega, kar nam vsak mesec
               Statistični urad Republike Slovenije tudi nudi, in to je indeks o klimi v
               gospodarstvu. Klima v gospodarstvu še nikdar ni bila tako visoka in tako dobra, kot
               je sedaj. Ta indeks Statistični urad pripravlja vsak mesec, kot sem rekel, na podlagi
               enotne metodologije, ki je enaka za vse države članice Evropske unije. V preteklosti,
               v letih 1990 do 2000, je bil ta indeks vedno negativen. To se pravi, ko so podjetniki
               sami gledali v svojo lastno prihodnost, niso imeli nobenega razloga za kakšen večji
               optimizem. Po letu 2000 se je to nekoliko izboljšalo, ampak šele od leta 2005 naprej
               se pa dejansko to povečuje iz meseca v mesec. Zakaj? Ker končno, če prevzem evra kaj
               pomeni za podjetništvo, je to, da je odpravilo velike neznanke. In končno, največji
               problem, s katerim se vsak podjetnik sooča, je pa ta, ali ima ali ne - kakšna
               tveganja lahko prevzema. Dejstvo je, da danes živimo v popolnoma drugačnem okolju,
               kjer so vse te stvari predvidljive in pravila igre znana in se dobro ve, da tudi
               vlada, takšna ali drugačna, ne more teh pravil igre spreminjati. In to je najboljši
               vir vsemu temu.</p>
               <p>Res je tudi, da v našem okolju, to se pravi v Evropski uniji, predvsem pa v
               evroobmočju, trenutno prevladujejo dobri časi. A vendar, dobri časi prevladujejo za
               vse države, vse pa ne morejo izkazati takšne gospodarske rasti, kot jo zdaj ima
               resnično Slovenija.</p>
               <p>Po drugi strani bi pa še dve stvari rad dodal. Prva je ta, da se ta naša gospodarska
               rast dogaja v nekem okolju, v nekem trenutku, ko je resnično celoten naš izvoz,
               skoraj 70% vsega, kar Slovenija dejansko tudi ustvarja, da za ta izvoz nismo odvisni
               od nekega malega številka velikih podjetij. Tako imenovana velika podjetja v
               Sloveniji izvažajo samo eno četrtino vsega, naslednja četrtina so srednja podjetja,
               tretja četrtina so mala podjetja. In kar je pa neka značilnost, ki jo nobena evropska
               država še danes ne more pokazati, .../Opozorilni znak za konec razprave./... cela
               četrtina slovenskega izvoza so pa mikropodjetja. To se pravi, ustvarja se, ko se
               država umika iz gospodarstva, ko se dejansko znižuje javna poraba kot delež v BDP-ju,
               se tudi ustvarja večji, širši prostor za zasebno iniciativo in to je podlaga za naš
               optimizem. Hvala.</p>
            </sp>
            <sp xml:id="SDZ4-Redna-29-2007-06-18.sp109">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Nadaljujemo s poslanskimi vprašanji. Besedo ima poslanka Darja
               Lavtižar Bebler. (Je ni.) Se opravičujem.</p>
            </sp>
            <sp xml:id="SDZ4-Redna-29-2007-06-18.sp110">

               <speaker>DARJA LAVTIŽAR BEBLER:</speaker>

               <p>Pa še kako sem.</p>
            </sp>
            <sp xml:id="SDZ4-Redna-29-2007-06-18.sp111">

               <speaker>PODPREDSEDNIK SAŠO PEČE:</speaker>

               <p>Se opravičujem.</p>
            </sp>
            <sp xml:id="SDZ4-Redna-29-2007-06-18.sp112">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik.</p>
            </sp>
            <sp xml:id="SDZ4-Redna-29-2007-06-18.sp113">

               <speaker>PODPREDSEDNIK SAŠO PEČE:</speaker>

               <p>Izvolite, prosim.</p>
            </sp>
            <sp xml:id="SDZ4-Redna-29-2007-06-18.sp114">

               <speaker>DARJA LAVTIŽAR BEBLER:</speaker>

               <p>Spoštovani gospod minister za pravosodje. Ne vem, kako vam to uspeva, ampak zelo
               veliko osnutkov zakonov, ki jih pripravlja vaše ministrstvo, sproži v javnosti,
               predvsem pa v stroki, resne kritike in opozorila, da gre za resne in nevarne namere
               poseganja v neodvisno sodstvo in odvetništva - v zadnjem času predvsem teh dveh - ter
               za poskuse krepitve moči izvršilne oblasti napram pravosodni veji oblasti.</p>
               <p>Zanima me, gospod minister: Na katerih ocenah in podmenah temeljijo ti vaši zakonski
               osnutki, ki so v zadnjem času zelo razburili predvsem strokovno javnost?</p>
               <p>Glede predlaganih sprememb Zakona o odvetništvu sem v naših elektronskih medijih
               zasledila v istem dnevu dve vaši različni izjavi. V eni ste zatrjevali, da vam tako
               ravnanje narekuje Evropsko sodišče pa niste povedali, katero evropsko sodišče
               konkretno in kako vam to narekuje. V drugi izjavi istega dne, pa ste zatrjevali, da
               tako od vas terja Evropska komisija. Zato me seveda res zanima, na katere odločbe,
               katerega sodišča oziroma: Na katere direktive se sklicujete? Hvala za odgovor že
               vnaprej.</p>
            </sp>
            <sp xml:id="SDZ4-Redna-29-2007-06-18.sp115">

               <speaker>PODPREDSEDNIK SAŠO PEČE:</speaker>

               <p>Hvala lepa. Ministra prosim za odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp116">

               <speaker>DR. LOVRO ŠTURM:</speaker>

               <p>Hvala za vprašanje, spoštovana gospa poslanka. Predvsem nam narekuje določene
               spremembe zakona o odvetništvu poročilo varuha človekovih pravic in temu ustrezno
               poročila vašega Državnega zbora, ki so opozorila na to, da so disciplinski postopki
               pomanjkljivo urejeni v sedanji zakonodaji. V sedanji zakonodaji namreč so
               disciplinski postopki tako urejeni, da ni določeno, vodijo jih seveda odvetniki sami,
               ki imajo tudi vlogo tistih, ki tožijo znotraj disciplinskih postopkov, vendar ni
               določeno, koliko časa traja, ni določeno, do kdaj se mora zaključiti. Ta ureditev je
               vzbudila številne pomisleke, na katere je, kot rečeno, opozoril že varuh človekovih
               pravic in ki so bili vključeni tudi v poročila Državnega zbora. To je področje, ki ga
               bo gotovo treba nekoliko modificirati ob upoštevanju vseh tistih elementov
               samostojnosti, ki jih ima odvetniška profesija kot takšna.</p>
               <p>Gradivo, o katerem ste govorili, niti niso bili še delni osnutki, niso bili še v
               vladni proceduri, tako da so bila medtem že spremenjena, in ne morem govoriti, da bi
               šlo za neka definitivna gradiva.</p>
               <p>Podobno tudi, ko ste omenili zakonodajo o sodiščih. Zakonodaja o sodiščih ne bo
               nikdar posegla v neodvisnost in samostojnost sodnikov, nikdar ne bo posegla v to, da
               so sodniki tisti, ki samostojno odločajo o vsebini svojih sodb, bo pa morala
               omogočiti tudi nadzor; takšen, kot ga je že vseskozi poznala: o tem, kako so
               obračunavane na primer sodne takse ali kako se spoštujejo določila sodnega reda.
               Hvala lepa.</p>
            </sp>
            <sp xml:id="SDZ4-Redna-29-2007-06-18.sp117">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Gospa Darja Lavtižar Bebler pa bo zastavila dopolnilno vprašanje.
               Izvolite.</p>
            </sp>
            <sp xml:id="SDZ4-Redna-29-2007-06-18.sp118">

               <speaker>DARJA LAVTIŽAR BEBLER:</speaker>

               <p>Hvala za besedo. Gospod minister, zdaj ste navedli že tretji razlog, zakaj greste v
               spremembe Zakona o odvetništvu. Torej, zdaj se sklicujte tudi na poročilo varuha
               človekovih pravic in na ustrezna poročila Državnega zbora. Mene zelo veseli, da ste
               vsaj vi kot minister za pravosodje tako zelo tenkočutni do poročil varuha človekovih
               pravic, kar denimo, pri drugih ministrih ni vedno ravno tako očitno.</p>
               <p>Ampak, ugotavljam, da Ministrstvo za pravosodje pod vašim ministrovanjem uporablja
               zelo zanimivo taktiko animiranja stroke in strokovne javnosti s tem, ko pripravi
               takšne zakonske osnutke, ki so celo v nasprotju z ustavo ali pa vsaj pretirano
               krepijo pristojnosti ministrstva in ministra za pravosodje napram neodvisnemu sodstvu
               ali odvetništvu kot samostojni in neodvisni službi. Nedavno smo bili že deležni
               tovrstnega primera z Zakonom o predlaganju sodnikov mednarodnih sodišč. Takrat ste
               pojasnjevali, da ste zakon pripravili tako, da ga bo zdaj stroka lahko preučevala in
               zavzela svoje stališče, kot da ne gre za normalno zakonodajno proceduro, ko mora
               ustrezno ministrstvo pripraviti takšen predlog zakona, ki ga bo Vlada kot ustreznega
               poslala v sprejem zakonodajalcu in bo za tem zakonom tudi stala. Tudi zdaj pravite,
               da gre zgolj za neke predosnutke osnutkov in v bistvu ubirate enako taktiko.</p>
               <p>Lani je Ministrstvo za pravosodje različnim inštitutom pri Pravni fakulteti v
               Ljubljani in Mariboru izplačala 151.000 evrov za pomoč pri pripravi zakonskih
               osnutkov in drugih projektov. Priprava zakonov tudi veliko stane, s tem se ukvarjajo
               torej tudi strokovnjaki, zaposleni na ministrstvu, s tem se ukvarjajo vladne službe,
               parlamentarne službe, vsi skupaj pa so plačani iz davkoplačevalskega denarja.</p>
               <p>Ali morda veste, gospod minister, koliko sta nas stala ta zadnja dva osnutka, ki ju
               pa, kolikor vem, tudi že spreminjate?</p>
               <p>Morda bo vaš odgovor tudi nadalje veselil gospoda ministra za kulturo, ki tam zelo
               sproščeno spremlja smeje se to razpravo. Hvala.</p>
            </sp>
            <sp xml:id="SDZ4-Redna-29-2007-06-18.sp119">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, prosim za odgovor.</p>
            </sp>
            <sp xml:id="SDZ4-Redna-29-2007-06-18.sp120">

               <speaker>DR. LOVRO ŠTURM:</speaker>

               <p>Hvala tudi za to dodatno vprašanje. Ta dva osnutka nista nič stala
               davkoplačevalskega denarja, kajti pripravljali so jih uradniki v Ministrstvu za
               pravosodje.</p>
               <p>Jaz se moram ponovno opravičiti spoštovani poslanki, da ji ob odgovoru kažem hrbet.
               Prej sem bil navajen, da sva se gledala, ko ste sedeli nasproti meni, vendar žal je
               menjavanje teh sedežev pripeljalo do tega, do zame dejansko nerodne situacije, da
               moram dami odgovarjati, ne da bi jo gledal in da ji kažem hrbet. Se opravičujem.
               Hvala lepa.</p>
            </sp>
            <sp xml:id="SDZ4-Redna-29-2007-06-18.sp121">

               <speaker>PODPREDSEDNIK SAŠO PEČE:</speaker>

               <p>Gospa Darja Lavtižar Bebler, proceduralno. Izvolite.</p>
            </sp>
            <sp xml:id="SDZ4-Redna-29-2007-06-18.sp122">

               <speaker>DARJA LAVTIŽAR BEBLER:</speaker>

               <p>Hvala lepa. Gospod minister, ni potrebe po opravičevanju, tudi zadnjič sem vam že
               povedala, da tudi s te strani povsem v redu izgledate.</p>
               <p>Z odgovorom ministra za pravosodje pa seveda nisem zadovoljna v vsebinskem smislu.
               Opozorila sem na nesprejemljivost nepremišljenega in vsebinsko neustreznega poseganja
               ter spreminjanja zakonodaje, ki ureja položaj in vlogo pravosodja v našem sistemu
               ustavne in pravnosistemske ureditve. Sama skrbno spremljam spremembe zakonodaje na
               tem področju in ugotavljam, da gredo predlagane spremembe v smeri krepitve izvršne
               oblasti napram sodni veji oblasti, v nižanje ravni neodvisnosti in samostojnosti
               sodnikov in zdaj tudi odvetništva, v krepite pooblastil ministra za pravosodje in
               posledično tudi v nižanje že doseženih standardov varstva človekovih pravic in
               temeljnih svoboščin.</p>
               <p>Zato, spoštovani kolegi, predlagam, da v skladu z drugim odstavkom 246. člena
               Državni zbor opravi razpravo o tem odgovoru ministra. Prepričana sem, da gre za zelo
               resne zadeve, da gre za dejansko eno vejo oblasti, ki ji na ta način poskuša
               Ministrstvo za pravosodje krniti status in položaj. Zato upam, da me boste jutri pri
               tem predlogu, da se opravi širša razprava o odgovoru ministra, v Državnem zboru tudi
               podprli. Hvala lepa.</p>
            </sp>
            <sp xml:id="SDZ4-Redna-29-2007-06-18.sp123">

               <speaker>PODPREDSEDNIK SAŠO PEČE:</speaker>

               <p>Hvala tudi vam. O vašem predlogu bomo glasovali jutri v okviru glasovanj.</p>
               <p>Besedo pa ima dr. Slavko Gaber. Ga ni.</p>
               <p>Naslednje poslansko vprašanje pa bo postavila poslanka Alenka Jeraj, in sicer
               ministru za kulturo. Izvolite.</p>
            </sp>
            <sp xml:id="SDZ4-Redna-29-2007-06-18.sp124">

               <speaker>ALENKA JERAJ:</speaker>

               <p>Hvala lepa za besedo. Spoštovani minister. Aprila 2002 je arheolog dr. Anton Velušček
               iz Znanstveno-raziskovalnega centra SAZU, Inštituta za arheologijo na naselbini Stare
               gmajne na Verdu pri Vrhniki našel prazgodovinsko kolo z osjo, ki je bilo del voza in
               se je ohranilo v barjanskih tleh. Arheologi in raziskovalci ocenjujejo, da je kolo
               staro 5200 let in do danes naj ne bi bila na svetu najdena starejša podobna najdba.
               Po opravljenih nekaterih raziskavah je bilo najdeno kolo oddano v Mestni muzej v
               Ljubljani, ki je krajevno pristojno za hrambo in ohranitev najdbe. V času izkopavanj
               in ob najdbi sami smo o tem lahko brali v dnevnem časopisju, nekaj je bilo
               objavljenih strokovnih člankov, nato pa smo na to edinstveno najdbo kar malo
               pozabili.</p>
               <p>Najdeno prazgodovinsko kolo z osjo velja zaradi svoje starosti oziroma zaradi svoje
               starosti ne predstavlja le nacionalno, ampak svetovno dediščino. Res je sicer, da se
               ob arheoloških izkopavanjih lahko kadarkoli najde podobna najdba, morda tudi
               starejša, ampak ravno za to je na mestu, da ta čas izkoristimo tako za raziskave kot
               tudi za promocijo. V mokrih tleh Ljubljanskega barja brez dostopa zraka se je kolo
               ohranilo do današnjih dni in nam tako priča o življenju v obdobju prazgodovine. S
               tem, ko je bilo odvzeto iz barjanskih tal, pa se je znašlo v drugačnih razmerah, ki
               lahko povzročijo propad. Največja nevarnost, zaradi katere bi kolo lahko propadlo,
               predstavlja izsušitev lesa, poleg tega pa tudi možnost, da ga napadejo bakterije.</p>
               <p>Zato vas sprašujem: Na kakšen način je kolo danes hranjeno in kje? Ali so bile
               opravljene vse potrebne raziskave oziroma raziskave, ki jih današnje znanje in
               tehnologija omogočata? So bile morda opravljene kakršnekoli raziskave v tujini? Ali
               nameravamo to enkratno najdbo predstaviti širšemu občinstvu?</p>
               <p>Predlagam, da to edinstveno svetovno najdbo, najstarejše prazgodovinsko kolo in z
               njim povezane raziskave, simpozije in razprave vključimo v obdobje, ko bomo
               predsedovali EU in ko bomo imeli enkratno priložnost, da predstavimo dediščino našega
               okolja. Vnaprej hvala za odgovor.</p>
            </sp>
            <sp xml:id="SDZ4-Redna-29-2007-06-18.sp125">

               <speaker>PODPREDSEDNIK SAŠO PEČE:</speaker>

               <p>Hvala lepa. Ministra prosim za odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp126">

               <speaker>DR. VASKO SIMONITI:</speaker>

               <p>Hvala lepa, gospod predsedujoči. Hvala za vprašanje. Kolo je bilo v trajno hrambo
               predano pristojnemu muzeju, to je Mestnemu muzeju v Ljubljani. To leseno kolo z osjo
               je prevzel Mestni muzej leta 2003. Hrani se to kolo primerno, torej v mokrem stanju,
               v barjanskem blatu, tako pač kot je bilo hranjeno pod zemljo zadnjih več tisoč let.</p>
               <p>Glede raziskav je treba povedati, da so bile opravljene mednarodne raziskave. To je
               opravljal dunajski inštitut. Pri nas so opravili te raziskave na Biotehnični
               fakulteti, na Oddelku za lesarstvo in Inštitutu za arheologijo
               znanstveno-raziskovalnega centra Slovenske akademije znanosti in umetnosti. Torej,
               opravljene so bile raziskave v kompetentnih institucijah in raziskave so pripeljale
               do tega, da so predlagali, kako se naj to leseno kolo hrani. Ni pa bilo ugotovljeno,
               da je to najstarejše kolo, leseno kolo z osjo, na svetu do sedaj in to tudi sam avtor
               nikjer ne trdi, zlasti v njegovih raziskavah ne.</p>
               <p>Ta najdba je bila predstavljena, seveda ne v originalu, že v Bruslju v slovenski
               hiši maja meseca letošnjega leta. Prihodnje leto naj bi bilo končano v Ljubljani
               restavriranje te najdbe. Narejena naj bi bila tudi rekonstrukcija voza. Bo pa v letu
               2008 muzej pripravil razstavo, na kateri bodo predstavljeni rezultati znanstvenih in
               muzejskih raziskav. Poleg tega pa bo predstavljeno tudi širši javnosti samo kolišče
               na Ljubljanskem barju in v zvezi s tem seveda tudi replika ali imitacija samega voza
               in pa sam original; torej to zelo staro, več tisoč let staro kolo.</p>
            </sp>
            <sp xml:id="SDZ4-Redna-29-2007-06-18.sp127">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Naslednji postavlja poslansko vprašanje poslanski kolega
               Boštjan Zagorac, in sicer ministru za okolje in prostor gospodu Podobniku.</p>
            </sp>
            <sp xml:id="SDZ4-Redna-29-2007-06-18.sp128">

               <speaker>BOŠTJAN ZAGORAC:</speaker>

               <p>Hvala za besedo, spoštovani gospod predsedujoči. Verjamem, da je kolo izjemno
               pomembno, predvsem se bo poznalo na razvoju te države in vplivalo na blaginjo ljudi,
               ki tukaj živimo. Tako z vsem srcem podpiram ta simpozij in predlog vladajoče stranke,
               da se naj odvije, ko bomo vladali Evropi. Ampak, gospod minister svoje poslansko
               vprašanje bi lahko začel tudi drugače. Drugače v smislu: danes smo slišali vsaj
               neštetokrat v izjavah ministrov, ki sestavljajo to Vlado, da se Vlada umika iz
               gospodarstva. Gudronske jame, nekateri verjetno tudi ne veste, kaj to pomeni. To so
               jame, kjer se stekajo oziroma odvažajo odpadna olja iz vse države. Kar nekaj jih je
               bilo v državi Sloveniji, kar nekaj je bilo takšnih, ki so motile okolico ali pa
               okolje ali pa ljudi v tej državi bolj kot kolesa. Država se jih je odločila sanirati,
               kar vsekakor pozdravljamo. Ampak ni se pa umaknila iz gospodarstva, ko je šlo za
               sanacijo. Kar nekaj vplivov nekaterih ljudi, po nekaterih informacijah, minister
               verjetno vam, ampak predsedniku Vlade, ki ga danes več ni z nami, pa sigurno ime ali
               priimek Koletnik nekaj pomeni, je vplivalo na to, kako se bodo nekatere jame
               sanirale. Vsaj po prepričanju ljudi, ki živijo v bližini teh jam.</p>
               <p>Moje vprašanje je bilo zelo enostavno in zelo jasno, verjamem, da boste nanj z
               lahkoto odgovorili: Kako poteka sanacija gudronskih jam v Republiki Sloveniji?</p>
               <p>Ne nazadnje me predvsem zanima: Kako poteka oziroma kako se razvija za državo
               Slovenijo in za ljudi, ki tam živijo, sanacija gudronske jame v Pesnici?</p>
               <p>Pa če mi dovolite, verjamem, da niste tako togi kot predsednik Vlade, ki vprašanj
               bodisi ali ne razume ali pa se sklicuje na prejšnjo Vlado zakaj je kriva, da vas
               vprašam tudi: Kakšen vpliv na okolje lahko ima postavitev ali pa črna postavitev neke
               asfaltne baze na okolje, kjerkoli v Sloveniji? Ali so vplivi negativni ali pozitivni?</p>
               <p>Bili ste minister za okolje in prostor in verjamem, da boste z lahkoto odgovorili
               tudi na to dodatno vprašanje, ki vam ga pa žal nisem pisno zastavil, ampak vem, da
               takšen potencial, kot ima ta Vlada, boste z veseljem odgovorili tudi na dodatno
               vprašanje. Hvala.</p>
            </sp>
            <sp xml:id="SDZ4-Redna-29-2007-06-18.sp129">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Ministra prosim za odgovor.</p>
            </sp>
            <sp xml:id="SDZ4-Redna-29-2007-06-18.sp130">

               <speaker>JANEZ PODOBNIK:</speaker>

               <p>Hvala lepa. Najprej glede kolesa. Kolo je simbol razvoja, simbol življenja in
               marsikatera občina ga ima v svojem grbu. Mogoče ga ima tudi katera od držav v svojem
               nacionalnem grbu. Tako da je to zelo lepa prispodoba in to vprašanje gospe poslanke
               je bilo dobro vprašanje.</p>
               <p>Glede vašega vprašanja, ki je povezano na sanacijo gudronskih jam, se vam
               zahvaljujem za to vašo skrb. Dvakrat v lanskem letu sem vam tudi že pisno odgovoril
               17. januarja in 9. novembra lani, glede torej samega poteka sanacije gudronskih jam.
               Ne bi šel v kronologijo, formalne podlage. Vemo, da imamo Nacionalni program varstva
               okolja in poseben operativni program ravnanja z odpadnimi olji. Moj predhodnik je
               dobro pripeljal zgodbo do mednarodnega tenderja, sam sem pa to zgodbo uspešno
               zaključil. Zaključil sem jo pač s tem, da je bil na mednarodnem razpisu korektno
               izbran izvajalec te sanacije. Sama sanacija poteka skladno s sprejetim terminskim
               planom. Pogodbo o sanaciji so podpisali naročnik, to je Petrol, Slovenska energetska
               družba, sofinancer je pa Republika Slovenija, Ministrstvo za okolje in prostor. Na
               mednarodnem razpisu je bilo za izvajalca izbrano Gorenje, Gospodinjski aparati, d.d.
               V sami pogodbi se je izvajalec tudi zavezal, da bo sanacijo pričel takoj, ima pa rok
               24 mesecev. Gradbeno dovoljenje je bilo izdano kot delno gradbeno dovoljenje.</p>
               <p>Morda še informacija o sami pogodbi. Težka je - ker je bila sklenjena pred dvema
               letoma, imam privilegij, da lahko govorim še v starih slovenskih tolarjih - 2
               milijardi 268 milijonov tolarjev, skupaj z DDV. Petrol pa je za sanacijo odlagališča
               gudrona zagotovil v višini milijarde 47 milijonov tolarjev, razliko do celotne
               pogodbene vrednosti pa zagotavlja Ministrstvo za okolje in prostor iz proračunskih
               postavk v letu 2007 in 2008. Predvidoma bo sanacija v celoti zaključena v letu 2008.</p>
               <p>Morda še podatek, ki je pomemben. Kar nekaj energije nam je vzelo, da smo našli vse
               dogovore z benediktinskim prelatom Maribor, kajti za izvedbo sanacije je bilo treba
               pridobiti stavbno pravico, in s pogodbo se je to tudi uredilo, s tem da se je plačalo
               nadomestilo za stavbno pravico in tudi za povečanje emisije na okolje pri samem
               izvajanju te sanacije.</p>
               <p>Prav tako bi rad še informiral, da smo pred kratkim, v aprilu, že podpisali dogovor,
               pismo o nameri, da je naslednji korak našega ministrstva skupaj z Mestno občino
               Maribor, da gremo v sanacijo gudronskih jam v Studencih in Bohovi. To bi se pa
               predvidoma pričelo prihodnje leto, glavnina del pa bi se opravila v letu 2009. Torej,
               kakor kaže, bo sanacija v roku zaključena.</p>
               <p>Na vaše vprašanje, kako potekajo postopki, okoljevarstveni in ostali, za umestitev
               asfaltnih sistemov - potekajo v skladu z veljavno proceduro. Investitor oziroma
               tisti, ki vloži zahtevo, mora pač pridobiti vse potrebne dokumente v okviru veljavnih
               postopkov. Vemo, kakšne probleme nam je naredila ena od asfaltnih baz v bližini
               Šentjurja. Znano pa je, da je zaradi velike osveščenosti ljudi zelo težko in
               dolgotrajno, še posebej iz okoljevarstvenih razlogov, od hrupa pa do nekaterih drugih
               vplivov na okolje, umestiti asfaltno bazo v prostor, pa naj gre za stalno ali
               začasno. Ob tako velikem gradbenem ciklusu, kot ga imamo sedaj, še posebej vezanosti
               na avtocestne sisteme, je razumljivo, da v Sloveniji mora biti tudi nekaj takih
               lokacij, da se proizvaja kvalitetna asfaltna masa za kvalitetne slovenske avtoceste.
               Hvala lepa.</p>
            </sp>
            <sp xml:id="SDZ4-Redna-29-2007-06-18.sp131">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Zagorac, dopolnilno vprašanje. Izvolite.</p>
            </sp>
            <sp xml:id="SDZ4-Redna-29-2007-06-18.sp132">

               <speaker>BOŠTJAN ZAGORAC:</speaker>

               <p>Hvala še enkrat za besedo, spoštovani predsedujoči. Ta vlada je izumila marsikaj,
               ampak kolesa pa ne. Verjemite mi, da ne. Je bilo izumljeno že prej. Bom začel od
               vašega konca proti vašemu začetku.</p>
               <p>Vaše ministrstvo je izdalo negativen sklep o tem, kar ste govorili na koncu, ampak
               baza stoji, tako da usklajevanje v vladi naj kar poteka še naprej - kljub temu da ste
               vi nekaj negativno dali, ta zadeva stoji.</p>
               <p>Če se vrneva k gudronskim jamam, bom rekel: rekli ste, mednarodni projekt. Na
               mednarodnem projektu je bil, bom rekel, izbran Petrol kot tisti, ki naj izvaja
               sanacijo gudronske jame.</p>
               <p>Verjetno mi boste z lahkoto odgovorili, ampak to je zgolj moja radovednost: V čem je
               bil Petrol boljši od mariborske Surovine, ki ima ravno tako enako, bom rekel, tako
               infrastrukturo kot ljudi, ki lahko sodelujejo pri izvajanju tega projekta? Druga
               zadeva, ki me zanima: odpadna olja so lahko tudi vir dodatne energije. In ta zadeva,
               kolikor je meni znano, pa verjetno me boste popravili ali pa tudi ne, odteka trenutno
               v tujino. .../Opozorilni znak za konec razprave./... Po mojih informacijah ima
               Slovenija know-how, kako ta odpadna olja spremeniti v dodatno energijo in narediti
               življenje v tej državi, bom rekel, cenejše, če želite.</p>
               <p>In pa druga zadeva: Petrol je bil izbran šele, kolikor je meni znano, po drugem
               razpisu, takrat, ko je ta vlada že zamenjala vodstvo. Pa me zanima: Ali ima to kakšen
               vpliv, bom Vlade Republike Slovenije na to, kdo bo .../Opozorilni znak za konec
               razprave./... izvajalec, kdo ne bo izvajalec? Hvala za odgovore.</p>
            </sp>
            <sp xml:id="SDZ4-Redna-29-2007-06-18.sp133">

               <speaker>PODPREDSEDNIK SAŠO PEČE:</speaker>

               <p>Hvala. Minister, boste podali dopolnilni odgovor?</p>
            </sp>
            <sp xml:id="SDZ4-Redna-29-2007-06-18.sp134">

               <speaker>JANEZ PODOBNIK:</speaker>

               <p>Hvala lepa. Še dodatno bi rad pojasnil, odgovoril na dodatna vprašanja gospoda
               poslanca. Podjetje Petrol, delniška družba je bil povzročitelj čezmerne obremenitve
               okolja. To je nesporazum. Izvajalec je pa podjetje Gorenje. Izbran je bil na
               mednarodnem razpisu.</p>
               <p>V okviru lastninskega preoblikovanja so se podjetju Petrol d.d. v skladu z zakonom
               odobrile dolgoročne rezervacije za ekološko sanacijo gudronskih jam. In podjetje
               Petrol je torej dolžno, da je te rezervacije namenilo prav konkretno za ekološko
               sanacijo gudronskih jam. Vlada v prejšnjem mandatu pa je storila prav, da je šla v
               mednarodni razpis, kdo bo to sanacijo opravil, ne nazadnje ta je prva v Sloveniji,
               relativno tehnološko zapletena, vsega znanja ni bilo doma, nekaj je domačega, nekaj
               je tujega. In na tem mednarodnem razpisu v relativno dolgem postopku je bilo pač
               izbrano podjetje, o katerem sem govoril. Torej, podjetje Petrol ni izvajalec te
               sanacije, ampak je plačnik in prav je, da je temu tako.</p>
            </sp>
            <sp xml:id="SDZ4-Redna-29-2007-06-18.sp135">

               <speaker>PODPREDSEDNIK SAŠO PEČE:</speaker>

               <p>Hvala lepa. Proceduralno, kolega Zagorac, izvolite.</p>
            </sp>
            <sp xml:id="SDZ4-Redna-29-2007-06-18.sp136">

               <speaker>BOŠTJAN ZAGORAC:</speaker>

               <p>Hvala še enkrat za besedo. Mislim, da bi bilo humano in splošno dobro, če bi Državni
               zbor tudi o takšnih stvareh razpravljal. Tukaj prisotnih nas ni toliko, da bi vse
               pozval, pa tudi, če vsi podprete, nas ni dovolj, da bi podprli mojo željo po razpravi
               o tem. Jaz se strinjam, podjetje Petrol je zavezanec, da poravna vso tisto škodo, ki
               jo je povzročilo s tem, ko je v gudronske jame nalagalo svoja olja. Ampak, od Vlade
               Republike Slovenije bi pa pričakoval in ne mi reči, da v Sloveniji ni znanja, ki bi
               bilo dovolj dobro, dovolj oplemeniteno, da bi se vsa to odpadno energija pretvorila v
               kaj drugega, kar bi povzročilo v tej državi, da bi ljudje živeli v nekaterih pogledih
               lahko tudi ceneje. V to pa me ne morete prepričati, ne mene in verjamem tudi ne
               ostalih, bom rekel, 89 poslancev v tej hiši. Se mi zdi, da je šlo tukaj tako kot pri
               vseh vladnih projektih, ko o njih govorimo, bom rekel: malo zato, malo zato.</p>
               <p>In še niste mi odgovorili, minister, na eno konkretno vprašanje: Zakaj Surovina ni
               dobila tega projekta, kljub znanju, kljub ugodni ceni? Po mojih informacijah je bila
               ugodnejša od Gorenja, bi znala pretvoriti energijo, ljudje bi živel ceneje,
               severovzhodna Slovenija je zapostavljena, vi pa ste dali v izvajanje, tako kot ste
               rekli, Gorenju. Zakaj? Zakaj? Če ne gre za kakšne vladne "miškulance", kakšne vladne
               obrate. Ljudje v občini Pesnica, kjer poteka prva sanacija, so zaskrbljeni. Ta olja
               se črpajo, se dajejo na vlake in vozijo v tujino. Tujina uspešno to energijo
               pretvarja in dela cenejše življenje svojim državljanom. To bi lahko počeli mi, ampak
               tega ne delamo! Zakaj ne? Mislim, da gre tukaj za napako, napako, za katero mora
               odgovarjati ta vlada in pa tisto ministrstvo, ki je odobrilo tako neumen projekt -
               oprostite izrazu.</p>
               <p>Zato bi prosil v dobrobit ljudi, ki živijo v tej državi, da podprete predlog za
               razpravo o tem, ali je tukaj šlo za napako te vlade ali je prav, da nekdo drug na
               račun Slovenije živi boljše in pa ceneje. Hvala lepa.</p>
            </sp>
            <sp xml:id="SDZ4-Redna-29-2007-06-18.sp137">

               <speaker>PODPREDSEDNIK SAŠO PEČE:</speaker>

               <p>Hvala lepa. O vašem predlogu bomo glasovali jutri v okviru točke glasovanj. K besedi
               pa vabim poslanca Kristijana Janca, ki bo zastavil poslansko vprašanje ministru za
               zdravje. Izvolite.</p>
            </sp>
            <sp xml:id="SDZ4-Redna-29-2007-06-18.sp138">

               <speaker>KRISTIJAN JANC:</speaker>

               <p>Hvala lepa, spoštovani predsedujoči. Gospodje ministri, kolegice in kolegi! Moje
               vprašanje zadeva izvajanje Zakona o zdravstvenem varstvu in zdravstvenem zavarovanju
               prijave družinskih članov, zakonskih partnerjev v obvezno zdravstveno zavarovanje.
               Zakon o zdravstvenem varstvu in zdravstvenem zavarovanju je že veljal leta 1992 in se
               njegove določbe uporabljajo tudi do sprejetja tega zakona. Gospod minister, v 4.
               aprila letos poslanem dopisu slovenskim občinam ste minili, da je retroaktivno,
               razlagati 21. točko 15. člena Zakona o zdravstvenem varstvu in zdravstvenem
               zavarovanju. Takšna razlaga tega določila pomeni, da je potrebno zakonske partnerje,
               to je državljane Slovenije s stalnim prebivališčem v Sloveniji, ki niso zavarovani po
               kakšni drugi zavarovalni podlagi v obveznem zavarovanju, zavarovati kot občane v
               občinah stalnega bivališča, ne pa kot družinske člane zavarovanih partnerjev pri
               delodajalcih. Pri tem pa prihaja do ustvarjanja velikih razlik; tako med dosedanjimi
               zavarovalnimi partnerji, ki ostajajo družinski člani še naprej, in na novo
               zavarovanimi, ki to ne morejo več biti, in do razlike med zakonskimi partnerji, ki so
               državljani Slovenije, in imajo stalno prebivališče v Sloveniji ter med zakonskimi
               partnerji tujih državljanov, ki imajo obvezno zdravstveno zavarovanje v Sloveniji, in
               sicer imajo v Sloveniji stalno prebivališče, pa niso slovenski državljani. Zelo
               pomembna je razlika tudi v pravicah iz obveznega zdravstvenega zavarovanja družinskih
               članov, zakonskih partnerjev in zavarovancev, zavarovanje iz kot občanov pri občinah.
               Medtem ko imajo eni pravico tudi po pogrebnih stroškov in posmrtnin, jih drugi
               nimajo. Takšna razlaga določila za občine pomeni enormno povečanje števila
               zavarovanih preko občinskih proračunov v naslednjih letih, za kar ni zagotovljenih
               sredstev, ustvarjanje razlik med prebivalci in velike neprijetnosti teh oseb pri
               urejanju svojih zavarovanj.</p>
               <p>Ali smo zopet tam, da prenašamo določene obveznosti z enega naslova na lokalno raven
               brez finančne podpore, gospod minister? Mislim, da ne.</p>
               <p>Vprašanje pa je, gospod minister: Zanima me, zakaj se je ministrstvo odločilo za
               novo razlago 21. točke 15. člena Zakona o zdravstvenem varstvu in zdravstvenem
               zavarovanju, ki je veljalo, kot sem že rekel uvodoma, 15 let? Ter: Ali je smiselno
               sprožiti postopek za obvezno razlago določb navedenega člena? In prosim za vaš
               odgovor. Hvala lepa.</p>
            </sp>
            <sp xml:id="SDZ4-Redna-29-2007-06-18.sp139">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Ministra za zdravje prosim za odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp140">

               <speaker>MAG. ANDREJ BRUČAN:</speaker>

               <p>Spoštovani predsedujoči. Hvala lepa gospod poslanec za to vprašanje. Sicer sem na
               njega že vsaj deloma odgovoril, mislim, da maja letos, ko je bilo takšno poslansko
               vprašanje dano s strani gospe Zalokar Oražem, ampak ne glede na to bom pač tu ponovil
               nekatere stvari.</p>
               <p>Gre za izrazito operativna vprašanja izvajanja zakonskih in podzakonskih določb ob
               prijavljanju oseb in določanja statusa zavarovancev v obveznem zdravstvenem
               zavarovanju v skladu z veljavnim zakonom. Za urejanje navedenih strokovnih in
               postopkovnih vprašanj je v skladu z zakonom v celoti pristojen in izključno pristojen
               Zavod za zdravstveno zavarovanje Slovenije kot nosilec in izvajalec obveznega
               zdravstvenega zavarovanja v državi.</p>
               <p>Ministrstvo za zdravje je v zadnjih treh mesecih večkrat izrazilo strokovno stališče
               na opozorila nekaterih občin kot tudi Skupnosti občin Slovenije o izvajanju določb
               tega zakona s strani zavoda. Po mnenju Ministrstva za zdravje v tem primeru ne gre za
               novo razlago zakona, za prelaganje izdatkov na občine ali celo reševanje finančne
               situacije zavoda temveč le za dosledno izvajanje zakonskih določb v primerih, ko je
               oseba s stalnim prebivališčem v določeni občini ni pridobila statusa zavarovanca iz
               drugih naslovov, ki so določeni v 15. členu Zakona o zdravstvenem varstvu in
               zdravstvenem zavarovanju. Pri obravnavi vsake vloge mora občina prijavo osebe po 21.
               točki 15. člena tega zakona, tudi po mnenju Ministrstva za zdravje, ob smiselni
               uporabi Zakona o splošnem upravnem postopku, ugotavljati ali je oseba slovenski
               državljan ali ima v občini prijavljeno stalno prebivališče ter ali ima oseba morebiti
               še druge prihodke. Če namreč nista izpolnjena prva dva pogoja, občina ni zavezanec za
               prijavo zavarovanja. Preverjanje ali ima oseba druge prihodke, pa mora občina izvesti
               tudi za to, ker če jih oseba ima, potem občina v takem primeru ni zavezanec za
               prijavo osebe v obvezno zavarovanje temveč je ta sama. In če smo v enem od pojasnil
               skupnosti občin Slovenije med drugim zapisali, da je potrebno določbe o prijavljanju
               družinskih članov uporabljati restriktivno, kot navajate v vašem pisnem delu
               vprašanja, pomeni zgolj pravilno uporabo dveh generalnih določb Zakona o zdravstvenem
               varstvu in zdravstvenem zavarovanju v 15. členu. Po teh so osebe v sistem obveznega
               zdravstvenega zavarovanja primarno vključene kot zavarovanci in mora biti zanje
               plačan tudi prispevek. V kolikor pa ne izpolnjujejo nobenega od pogojev za vstop do
               zavarovanje in status zavarovanca, bodo v skladu z maksimo načela solidarnosti
               obveznega zdravstvenega zavarovanja zavarovani kot družinski člani. Načelo
               solidarnosti v obveznem zdravstvenem zavarovanju ima svojo osnovno pravilo, kot tudi
               svoje meje in vsak si torej ne more prosto izbirati ali se bo v sistem obveznega
               zdravstvenega zavarovanja vključil kot zavarovanec ali kot družinski član. Takšno
               razumevanje, kot se ga skuša včasih prikazati, postavlja pod vprašaj ne samo načela
               solidarnosti sistema, ampak tudi njegov smisel nasploh. In vsi zavezanci so brez
               izjeme dolžni izpolniti predvsem svojo zakonsko dolžnost, vložiti prijavo v
               zavarovanje in redno plačevati prispevke za svoje zavarovance, torej tudi občine. In
               vsaka druga razlaga o uporabi teh določb bi seveda zahtevala uvedbo postopka za
               obvezno razlago določb zakona, za katerega je pristojen Državni zbor in ne
               Ministrstvo za zdravje; to po mnenju Ministrstva za zdravje v tem trenutku ni
               potrebno, niti smotrno.</p>
               <p>Pripravljena je novela Zakona o zdravstvenem varstvu in zdravstvenem zavarovanju, ki
               je bila dve leti v usklajevanju s socialnimi partnerji. Po podatkih zavoda pa se je v
               prvih štirih mesecih letošnjega leta število oseb prijavljenih s strani občin
               zmanjšalo - skupaj za 6.000, kar tudi, seveda, nekako govori nasprotno od navedbe v
               vprašanju, ki se nanaša na povečanje števila teh oseb. Razlogi za povečanje so gotovo
               v trendu povečanja zaposlovanja, ki je prisotno v zadnjih mesecih. In da bi še
               konkretneje obravnavali in razjasnili navedena vprašanja je bila na sestanku, ki ga
               je sklicalo ministrstvo, mislim da 23. maja 2007, s predstavniki Skupnosti občin
               Slovenije in zavoda, predlagana strokovna skupina, ki bo lahko pripravila tudi
               ustrezna stališča glede morebitnih odprtih postopkovnih vprašanj in tudi dopolnila
               določbe, ki so pripravljene v noveli Zakona o zdravstvenem varstvu in zdravstvenem
               zavarovanju, za katero se zaključuje medresorsko usklajevanje in bo kmalu na
               obravnavi tudi na Vladi. Torej, vse možnosti so, da v kolikor so kakšna nejasna
               vprašanja v okviru Skupnosti občin Slovenije in zavoda, pa tudi ministrstva, še
               predlagajo spremembe.</p>
            </sp>
            <sp xml:id="SDZ4-Redna-29-2007-06-18.sp141">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Kristijan Janc bo zastavil dopolnilno vprašanje.</p>
            </sp>
            <sp xml:id="SDZ4-Redna-29-2007-06-18.sp142">

               <speaker>KRISTIJAN JANC:</speaker>

               <p>Hvala lepa, gospod minister, za tole pojasnilo. Ampak, poglejte, to kar ste vi
               razlagali - 15 let ta zakon velja - to je ena stvar, jaz govorim iz prakse iz
               življenja, iz občine, kjer se dogaja to kar vi sicer negirate. Ampak gledano iz
               našega okolja, pa verjamem, da še kakšnega slovenskega - med 210 občinami je zgodba
               nekoliko drugačna - In definitivno bo prišlo do preobremenitev na lokalni proračun iz
               delodajalskega. Dejstvo je jaz sem tudi za solidarnost, absolutno mora biti,
               vprašanje pa na čigav račun. Ali na način delodajalca, ali na proračun lokalih
               skupnosti, samo to je vprašanje. In s tem prelagamo, po moje, en del obveznosti
               zdravstvenega zavarovanja na lokalne skupnosti. In to se dogaja, mogoče v eni občini
               bolj, v drugi manj, odvisno od primerov, kjer se pač nahajajo. Me je pa strah tudi
               teh pravic, ne bodo enake za ene in druge občane te občine, ali pa teh naših občin.
               Zato mi ta vaša razlaga ni dala zadovoljivega odgovora. Bojim se, da bodo te razlike
               nastajale, da bodo nastajale nove obremenitve, da bodo pravice občanov neenake med
               enimi in drugimi, vemo o katerih govorim. In zato vendarle bojazen, da bomo ob letu,
               ko se srečali, bomo ugotovili, da smo imele v tem primeru prave občine. Hvala lepa.
           </p>
            </sp>
            <sp xml:id="SDZ4-Redna-29-2007-06-18.sp143">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
            </sp>
            <sp xml:id="SDZ4-Redna-29-2007-06-18.sp144">

               <speaker>MAG. ANDREJ BRUČAN:</speaker>

               <p>Hvala lepa, za to dodatno vprašanje. Saj jaz...</p>
            </sp>
            <sp xml:id="SDZ4-Redna-29-2007-06-18.sp145">

               <speaker>PODPREDSEDNIK SAŠO PEČE:</speaker>

               <p>Izvolite odgovoriti, prosim.</p>
            </sp>
            <sp xml:id="SDZ4-Redna-29-2007-06-18.sp146">

               <speaker>MAG. ANDREJ BRUČAN:</speaker>

               <p>Hvala. Jaz sem, se mi zdi, da sem, vseeno odgovoril na zastavljeno vprašanje, še
               posebej v tem zadnjem delu, ko sem nekako predlagal oziroma povedal, da je v postopku
               tako ali tako dogovor s skupnostjo občin in da bomo v primeru, da ugotovimo, da so te
               vaše trditve realne - da bi prišlo do povečanja obremenitev občin -, lahko tudi še
               pripeljali do kakšne spremembe v samem predlogu. Ampak na vsak način mislim, da tukaj
               gre v bistvu, v principu za eno ugotovitev, da je treba zakon razlagati tako kot je
               zapisan. In če se je sedaj 15 ali koliko let, uporabljal ta zakon na ta način kot se
               je, pa se je narobe uporabljal, jaz ne vem zakaj bi ga tudi mi sedaj narobe
               uporabljali. To je stvar ki, to se pravi, so občine sedaj v tem času, v teh 15. letih
               kar precej profitirale. In če niso upoštevale zakona kot bi ga pač morale, skratka
               bilo je tako kot je bilo. Mi skušamo s to spremembo samo postaviti situacijo v neke
               realne in zakonite okvire. Bomo pa z novim zakonom skušali stvari popraviti tako, da
               bo, kolikor bo mogoče, za vse dobro.</p>
            </sp>
            <sp xml:id="SDZ4-Redna-29-2007-06-18.sp147">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanec Rudolf Moge bo zastavil poslansko vprašanje ministru brez
               listnice, zadolženemu za lokalno samoupravo in regionalno politiko. Izvolite prosim.
           </p>
            </sp>
            <sp xml:id="SDZ4-Redna-29-2007-06-18.sp148">

               <speaker>RUDOLF MOGE:</speaker>

               <p>Gospod podpredsednik, hvala lepa za besedo. Spoštovana kolegica in kolegi, lep
               pozdrav! Oba z ministrom dr. Žagarjem, prihajava iz krajev, kjer se ne cedita ravno
               med in mleko. Je pa premier Janša rekel, da bo njegova vlada delala tako, da
               Slovenija ne bo podobna krofu, ki ima marmelado samo v sredini. Zaradi tega sem bil v
               začetnih korakih te Vlade izredno lepo presenečen, kjer je star zakon o demografsko
               ogroženih pred dvema letoma nadomestil Zakon o spodbujanju skladnega regionalnega
               razvoja. V 7. členu ta zakon govori o kohezijskih regijah, ker je že dolgo tega kar
               smo ga sprejeli ta kohezijska regija se nameni za izvajanje kohezijske politike EU in
               izvajanje drugih skupnih nalog. Kohezijske regije se določijo na predlog Vlade, torej
               je Vlada tista, ki ima tukaj nalogo. Organ odločanja kohezijske regije je Razvojni
               svet kohezijske regije in pove se tudi kdo vse sedi v tem razvojnem svetu. Razvojni
               svet kohezijske regije sprejema odločitve pri pripravi in izvajanju programov EU na
               ravni kohezijske regije. Pri izvajanju teh programov na ravni kohezijske regije
               opravlja naloge enotnega organa, pristojnega za regionalni razvoj kohezijskih regij,
               in tako naprej. Mene je, gospod minister, zelo razočaralo, ko sem vam prejšnjikrat
               postavil ustno poslansko vprašanje o tem zakonu in ste rekli, da ta kohezijska regija
               sploh ne dela, če sem vas takrat pravilno razumel. In sem vam obljubil, da bodo te
               kohezijske regije vsak mesec vprašanje, ki vam ga bom zastavljal, dokler ne bom dobil
               jasnega odgovora. Vi ste seveda tehnični tip, poznate jasne odgovore, zato po vašem
               odgovoru lahko kar nehava. Oba namreč veva, da je 1. februarja 2007 EU sprejela
               Uredbo komisije številka 105/2007, kjer je Slovenijo razdelil na ravni SKT-2 ali pa
               NUS-2, kakor hočete, v dve kohezijski regiji: prva je vzhodna Slovenija, kjer so
               pomurska, podravska, koroška, savinjska, zasavska, spodnjeposavska, jugovzhodna
               Slovenija in notranje-kraška, in druga, zahodna Slovenija, osrednjeslovenska,
               gorenjska, goriška in obalno-kraška regija. Sprašujem vas zelo enostavno: Povejte mi,
               gospod minister, ko bo Slovenija 1.1.2008 razdeljena na ti dve kohezijski regiji,
               kdaj predvidevate ustanovitev obeh razvojnih kohezijskih svetov in kje bosta sedeža
               teh kohezijskih svetov? Za odgovor se že vnaprej zahvaljujem.</p>
            </sp>
            <sp xml:id="SDZ4-Redna-29-2007-06-18.sp149">

               <speaker>PODPREDSEDNIK SAŠO PEČE:</speaker>

               <p>Hvala lepa. Ministra prosim za odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp150">

               <speaker>DR. IVAN ŽAGAR:</speaker>

               <p>Hvala za besedo. Mislim, da sem sicer na en del odgovoril ali pa skoraj v celoti
               odgovoril že zadnjič, ko ste to vprašanje naslovili, v enem delu pa mogoče res ne.</p>
               <p>Kar zadeva črpanje sredstev, v tej finančni perspektivi, v katero že vstopamo, je
               Slovenija tretirana kot ena kohezijska regija, zato ker so se pogajanja o novi
               finančni perspektivi zaključila prej, preden smo mi uspeli uveljaviti dve kohezijski
               regiji. Res pa je, da smo zdaj to uspeli uveljaviti in da bosta ti dve kohezijski
               regiji pričeli delovati s 1.1.2008. No, in moram vam povedati, da tudi v skladu z
               normativnim delom programa, ki ga imamo, ima naša služba nalogo, da pripravi
               podzakonske akte, ki bodo podlaga za ustanovitev in delovanje vseh teh organov. Ti
               akti so v tem že trenutku v zaključni fazi, tudi kar zadeva medresorska usklajevanja,
               in bodo pravočasno vzpostavljeni, tako da takrat, ko bodo lahko pričele delovati
               kohezijske regije v pravem smislu besede, bodo tudi vse podlage pripravljene. Seveda
               v tem trenutku, dokler ne bo sprejeto, težko prejudiciram neke odločitve, ker te
               stvari je treba usklajevati tudi širše. Bi pa opozoril še na to, da kar zadeva
               skladen regionalen razvoj, sem pa prepričan, da če želimo narediti korak naprej,
               potem je nujna ustanovitev pokrajin. In zdaj smo v tej fazi, ko je pravzaprav del
               zakonodaje, ki pokriva ta del ustanavljanja pokrajin, že v Državnem zboru, torej se
               bo pričela tudi obravnava te vsebinske zakonodaje. Seveda pa posledično sprejetje
               pokrajin pomeni poseg v številne zakone, ki jih je treba ustrezno spremeniti oziroma
               dopolniti. In v tem smislu bo poseg tudi v sicer relativno nov Zakon o skladnem
               regionalnem razvoju. V vsakem primeru sem pa prepričan, da funkcijo razvoja
               prevzamejo, v tem pravem smislu besede, bodoče pokrajine. In tudi skupaj lahko
               ugotavljamo, da je, ne glede na to, da imamo ta Zakon o skladnem regionalnem razvoju,
               če hočemo narediti naslednji res sistemski korak, da se bo približno enakomerno
               porazdelila ta razvojna pogača, ki je Sloveniji na voljo, je ustanovitev pokrajin
               neizbežna in ni mogoče tega koraka narediti ob vseh ukrepih, ki sledijo, tudi Zakon o
               skladnem regionalnem razvoju. Ampak še enkrat, kar zadeva akte in stvari, ki jih je
               potrebno urediti v skladu s sprejetim zakonom: te stvari so, v teku, kar zadeva
               priprav podzakonskih aktov in ste lahko prepričani, da bodo pravočasno sprejeti. Je
               pa res, ponavljam še enkrat, da bo sprejemanja pokrajinske zakonodaje vplivalo tudi
               na stanje na področju Zakona o skladnem regionalnem razvoju in na nekatere
               institucije, ki so na nivoju NUTS1, NUTS, oziroma teh razvojno statističnih regij, ki
               jih bodo v prihodnje, prevzele bodoče pokrajine. Hvala lepa.</p>
            </sp>
            <sp xml:id="SDZ4-Redna-29-2007-06-18.sp151">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Moge, dopolnilno vprašanje. Izvolite.</p>
            </sp>
            <sp xml:id="SDZ4-Redna-29-2007-06-18.sp152">

               <speaker>RUDOLF MOGE:</speaker>

               <p>Hvala lepa. Gospod minister, hvala za ta odgovor, ampak glejte, saj ne morete
               definirati tega datuma, ampak lahko postavite najvišjo zgornjo mejo. Če sem vas
               razumel, boste zdaj vi sprejeli način delovanja razvojnega sveta kohezijske regije z
               ustreznimi akti in po vašem mnenju je ta stvar že tako daleč, da lahko jaz svojim
               volivcem doma rečem, da bosta 1.1.2008 začeli delovati obe kohezijski regiji. Po
               drugi strani je pa to Sizifovo delo, najtežje kar je še v državi ostalo - ustanovitev
               teh pokrajin, in jaz vam na tem mestu prav nič ne zavidam tega, kar počnete. Je pa to
               vaše življenjsko delo. Ampak še enkrat poudarjam, da ob ustanovitvi teh pokrajin ni
               nujno, da se ne bi ustvarila tudi kohezijska regija, saj vem, da vsaj nekatere
               razvojne regije že sedaj dokaj dobro sodelujejo, imajo načrte in gredo naprej in to
               so tisti pokazatelji, ki jih boste kasneje integrirali v pokrajine oziroma pokrajine
               bodo prevzele naloge teh razvojnih regij. Torej, če je potem ta odgovor takšen, potem
               sem jaz z njim zadovoljen, to se pravi obe kohezijski regiji bosta zagotovo
               konstituirani do 1.1.2008, tako da z njima lahko gremo potem tudi v, če hočete, tudi
               v tako rečeno volilno leto, ko se bo pač vsak pokazal, kaj je kdo naredil oziroma kaj
               kdo ni naredil. Mislim pa, da to nima samo političnega prizvoka, ampak da pomeni za
               državo ustanovitev teh kohezijskih regij tudi kvaliteten korak oziroma kvaliteten
               premik.</p>
            </sp>
            <sp xml:id="SDZ4-Redna-29-2007-06-18.sp153">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, prosim za dopolnilni odgovor.</p>
            </sp>
            <sp xml:id="SDZ4-Redna-29-2007-06-18.sp154">

               <speaker>DR. IVAN ŽAGAR:</speaker>

               <p>Hvala za besedo. Jaz bi v tem dopolnilnem delu samo dodal še to, da se je pravzaprav
               pokazalo, da je bila odločitev o dveh kohezijskih regijah prava. Vendar je pa seveda
               resn, da bo do pravega pomena ta odločitev prišla pravzaprav z naslednjo finančno
               perspektivo. Takrat se bodo pokazale te velike eventualno razvojne razlike, čeprav je
               treba reči, in verjamem, da jih bomo v tem času tudi uspeli zmanjšati, vendar z
               vidika upravičenosti Slovenije do teh sredstev bo v pravem pomenu besede, kot sem že
               omenil, prišla ta ureditev z naslednjo finančno perspektivo. Je pa res, da bomo, v
               skladu s sprejetim zakonom in v skladu s sprejetimi odločitvami tudi na nivoju
               Evropske komisije, vse stvari ustrezno pripravili, tako da bo tudi ta vstop v
               naslednje obdobje tekel čim bolj tekoče. Posebej z vidika, da pospešimo in dejansko
               premaknemo, naredimo korak naprej, kar zadeva ta razvojna neskladja med posameznimi
               območji v Sloveniji. Hvala lepa.</p>
            </sp>
            <sp xml:id="SDZ4-Redna-29-2007-06-18.sp155">

               <speaker>PODPREDSEDNIK SAŠO PEČE:</speaker>

               <p>Hvala lepa. Poslanka Majda Širca bo zastavila vprašanje ministru za kulturo.
               Izvolite.</p>
            </sp>
            <sp xml:id="SDZ4-Redna-29-2007-06-18.sp156">

               <speaker>MAJDA ŠIRCA:</speaker>

               <p>Hvala lepa. Spoštovani minister, sprašujem vas: Ali razmišljate o odstopu, glede na
               to, da spodbujate in dovoljujete, da se ohranja izredno stanje na področju filma v
               Sloveniji? V teh prostorih sem vas ne samo ustno, tudi pisno neštetokrat spraševala,
               ali boste ukrepali kot predstavnik ustanovitelja Filmskega sklada Republike Slovenije
               pri blokadi dela in urejanja filmskega področja v Sloveniji. Smo sredi leta, pol leta
               Filmski sklad ni imel programa dela in sprašujem vas:</p>
               <p>Ali bi dopustili kjerkoli, ne samo v javnih institucijah, da bi direktor prišel pred
               zaposlene in pred ministra brez programa, brez da bi vedel, kaj bo delal do konca
               leta?</p>
               <p>Mislim, da s svojim, v tem smislu celo ignorantskim odnosom do filma, delate škodo
               slovenskemu filmu in zato sprašujem:</p>
               <p>Ali jo lahko sploh popravite? In če je ne morete, ali boste zaradi tega zapustili
               ministrstvo?</p>
            </sp>
            <sp xml:id="SDZ4-Redna-29-2007-06-18.sp157">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, prosim za odgovor.</p>
            </sp>
            <sp xml:id="SDZ4-Redna-29-2007-06-18.sp158">

               <speaker>DR. VASKO SIMONITI:</speaker>

               <p>Hvala lepa. Torej, vprašanje gospe poslanke je bilo sledeče: S kakšnimi ukrepi
               nameravate sanirati sedanje stanje na Filmskem skladu Republike Slovenije? Moj
               odgovor je: Glede na podatke, s katerimi razpolagamo, in glede na vse, kar se plete,
               menim, da sanacija na Filmskem skladu ni potrebna in ne bo potrebna. Sanacija
               nastopi, kot veste, pri podjetju, ko postane to nelikvidno. Sanacija nastopi v obliki
               bodisi prisilne poravnave bodisi stečaja, oboje na predlog uprave, in to prevzame
               sodišče. Ostale stvari, se mi zdi, da so zlonamerno podtikanje, in bom na njih
               odgovoril verjetno potem, ko boste dodali še kakšno vprašanje.</p>
            </sp>
            <sp xml:id="SDZ4-Redna-29-2007-06-18.sp159">

               <speaker>PODPREDSEDNIK SAŠO PEČE:</speaker>

               <p>Hvala lepa. Dopolnilno vprašanje, poslanka Majda Širca, izvolite.</p>
            </sp>
            <sp xml:id="SDZ4-Redna-29-2007-06-18.sp160">

               <speaker>MAJDA ŠIRCA:</speaker>

               <p>Saj sem vas vprašala, gospod minister:</p>
               <p>Ali lahko ukrepate, da bi sanirali nevzdržno stanje na področju filma, za katerega
               mislim, da dejansko pelje slovenski film v stečaj. Če 1.7. Republika Slovenija ne ve,
               kaj bo in kam bo razporedila skoraj milijardo tolarjev. Mimogrede za milijardo
               tolarjev na področju dodeljevanja subvencij takim in drugačnim medijem veste, na
               področju filma pa ne. Skratka, če 1.7. slovenski film nima programa, če režiserji,
               igralci in celotne ekipe ne vedo kaj bodo delale 2.7., potem mislim, da je to zelo
               zastrašujoče in boleče vprašanje, še posebej glede na to, da ste bili opozorjeni tudi
               z moje strani pred več kot pol leta oziroma prvič decembra lani v okviru poslanskih
               vprašanj in kasneje v okviru pisnih vprašanj. Poleg tega vemo, da razpisov ni, ni
               direktorja, ni programa in zaradi tega tudi nastaja škoda. Poskušali ste z nekim
               vmesnim programom oziroma Filmski sklad je poskušal z nekim napol virtualnim
               programom obljubiti vsem slovenskim režiserjem da bodo snemali, zato da so ostali
               tiho. Ampak danes so ostali tudi brez filmov. Zato je moje vprašanje,
               kako boste to sanirali, več kot umestno in bi vas moralo zelo zelo zanimati. Hvala.
           </p>
            </sp>
            <sp xml:id="SDZ4-Redna-29-2007-06-18.sp161">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp162">

               <speaker>DR. VASKO SIMONITI:</speaker>

               <p>Hvala lepa. Torej ta vprašanja me zelo zanimajo. Sam sem se zelo angažiral pri tem.
               Mislim, da je bil program predstavljen že februarja meseca, poslan na ustrezne
               pristojne kraje in je bil zavrnjen. Vendar kot slišim, so prejšnji teden ta isti
               program pravzaprav potrdili. Le zakaj je bilo potrebno pol leta čakanja! Hvala lepa.
           </p>
            </sp>
            <sp xml:id="SDZ4-Redna-29-2007-06-18.sp163">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Proceduralno, poslanka Majda Širca. Izvolite.</p>
            </sp>
            <sp xml:id="SDZ4-Redna-29-2007-06-18.sp164">

               <speaker>MAJDA ŠIRCA:</speaker>

               <p>Prav zaradi tega, ker je minister na koncu postavil, naj rečem, retorično vprašanje,
               zakaj je bilo treba čakati, mislim da je mesto, da znotraj... Ja, gospod minister,
               vaša govorica telesa je včasih bolj zgovorna kot vaša govorica, ki prihaja iz ust.
               Namreč skladno z 246. členom bi želela, da bi minister dobil besedo, da bi pojasnil,
               zakaj je Ministrstvo za finance zavrnilo program. Najbrž zaradi tega, ker je bil
               program slab in zaradi tega, ker ni bil realen, zaradi tega ker je obljubljal delo
               osemnajstim celovečernim filmom, sedaj pa naj bi zmogel filmski sklad kvečjemu tri,
               če ne štiri. Razmere so kaotične, so zaskrbljujoče in se morajo odvrteti tudi znotraj
               širše, ne samo ožje skupine, kamor spadajo trije. Skratka, predlagam, da razpravljamo
               o odgovoru ministra. Tiste besede, ki so bile izrečen, niso bile zadostne, neverbalne
               so pa nekaj drugega. Kajti minister, vi ste z dobro voljo obljubili, ko ste dobili
               mandat, da je vaša prioriteta prav film. In jaz danes trdim, da ga res prioritetno
               uničujete. Hvala.</p>
            </sp>
            <sp xml:id="SDZ4-Redna-29-2007-06-18.sp165">

               <speaker>PODPREDSEDNIK SAŠO PEČE:</speaker>

               <p>Poslanka Majda Širca, o vašem predlogu bomo odločali jutri v okviru točke glasovanj.</p>
               <p>Poslanec Srečko Prijatelj pa bo zastavil poslansko vprašanje ministru za finance.
               Izvolite.</p>
            </sp>
            <sp xml:id="SDZ4-Redna-29-2007-06-18.sp166">

               <speaker>SREČKO PRIJATELJ:</speaker>

               <p>Hvala lepa spoštovani predsedujoči, spoštovani ministri, ministrica, kolegice in
               kolegi.</p>
               <p>Zadnjič nisem dobil dovolj jasnega odgovora, zatorej mi dovolite, da ponovno vprašam
               ministra oziroma upam, da mi bo danes bolj jasno odgovoril tudi že znana, ko so neka
               nova dejstva: Zakaj tako spreminjanje razpisnih pogojev pri prodaji deleža Splošne
               plovbe?</p>
               <p>29,5% delež želi država prodati z razpisom, seveda, najboljšemu ponudniku, kot ste
               zadnjič dejali spoštovani gospod Bajuk. In vendar, ko se je ta javil in je bil domači
               gospodarski subjekt, Vlada kot večinski predstavnik podjetja, preko Soda in Kada
               spremeni pogoje, pozove k dopolnitvi vlog. Ko so te dopolnjene in je zopet najboljši
               ponudnik slovensko podjetje zahteva dodatno garancijo za celotni znesek, torej še za
               25% delež. Na kar naši gospodarski subjekti uspešno parirajo temu in se Vlada odloči,
               preko Soda in Kada za dražbo. Za koga mi pripravljamo take razpise, če pa vemo, da je
               gospod, ki je preko družbe pooblaščenke prišel nezakonito do 20% deleža in danes vodi
               to podjetje, v mnogih državah kazensko ovaden. Govorim o gospodu Petru Doemleju.
               Zadnjič sem vas jasno vprašal ali ima Slovenija povezave s tem gospodom, ali ste v
               stranki prejeli kakšno finančno vsoto in jaz bi vas prosil, da to tudi zanikate,
               kajti po Portorožu se iskreno govori, da je ta posel že plačan in zanimivo, poglejte,
               tudi Sod in Kad govorita, da je zadeva transparentna. Ko so podjetja, ki imajo
               lastništvo, zahtevala pregled v družbi sta SOD in KAD odgovorila "Vas obveščamo, da
               vam le-tega ne moremo omogočiti." V razpisnih pogojih pa so zahtevali: "Kupec
               izjavlja, da mu je stanje sredstev in obveznosti v poslovanju družbe v celoti
               poznano." Kako za božjo voljo; poglejte podpisniki so isti, če pa to družbam, ki
               imajo lastništvo ni bilo omogočeno.</p>
               <p>Sprašujem vas tudi, spoštovani minister, do kam bo ta zadeva šla tako
               netransparentno, nezakonito in evidentno v korist gospodu Petru Doehleju, ki verjetno
               kupuje lastništvo Splošne plovbe kar z denarjem Splošne plovbe. Vesel sem, da sem
               ovaden na sodišču in da se lahko srečamo in tam pojasnimo nekatera dejstva, ki upam,
               da vas ne bodo presenetila .../opozorilni znak za konec razprave/... kajti o teh
               zadevah ste obveščeni. Prosim za odgovor.</p>
            </sp>
            <sp xml:id="SDZ4-Redna-29-2007-06-18.sp167">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister Bajuk, izvolite.</p>
            </sp>
            <sp xml:id="SDZ4-Redna-29-2007-06-18.sp168">

               <speaker>DR. ANDREJ BAJUK:</speaker>

               <p>Hvala lepa. Najprej bi spoštovanemu gospodu poslancu odgovoril, da se marsikaj
               govori za šankih po Sloveniji, med drugim tudi to, da naj bi z ženo kupila neke
               parcele na Prulah in da gradimo neko parkirišče. To seveda ni res, kot tudi ni res to
               kar ste zdaj povedali, da se govori. Seveda, zaradi tega vas ne morem tožiti, ker
               niste rekli, da to vi mislite, ampak naj bi se govorilo, da naj bi stranka kateri
               predsedujem imela finančne povezave. Nima nikakršne finančne povezave s tem gospodom,
               s tem podjetjem, katerimkoli drugim podjetjem tudi ne. Vi trdite, da so se pravila
               igre spremenila. Pravila igre se niso spremenila na noben način ne, to se dela v
               skladu s predpisom in javnim razpisom. Pri prodaji naložb morata tako Kad kot Sod ob
               upravi ravnati zakonito in kot dober gospodarstvenik v vsakem primeru, saj je cilj
               prodaje maksimiranje prodajne cene in doseganje postavljenih ciljev, ki se odrazijo v
               naprej znanih dodatnih formalnih pogojih, bodisi bonitet ali garancije in vsebinskih
               kar se tiče poslovnega načrta za nadaljnjih pet let: politika štipendiranja, odprtost
               za sodelovanje z znanostjo in tako dalje, o teh pogojih, ki jih morajo izpolnjevati
               potencialni ponudniki. Dobro vam je znano, da je bil narejen javni razpis. Na javni
               razpis zbiranja ponudb za nakup poslovnih deležev Splošne plovbe so se prijavili
               trije ponudniki, vsi trije, ki so v roku oddali popolne ponudbe veljavne do 3.7., so
               bili povabljeni na predstavitev razvojnih programov na Splošno plovbo v Portorož,
               nato pa so bili povabljeni k izboljšanju cene ponudbe. Komisija Kada in Soda, ki vodi
               prodajo je pregledala vse prispele ponudbe in v interesu transparentnosti prodaje
               maksimiranja cene in enakopravnega obravnavanja vsem treh ponudnikov se bo prodajni
               postopek nadaljeval na dražbi, ki bo potekala 26.6., izklicna cena je v tem trenutku
               40 milijonov evrov, ki je bila do sedaj, za enkrat, še najvišja ponudba, ki smo jo
               dosegli. Naj zaključim z zagotovilom, da družbi med procesom prodaje ne spreminjate
               pogojev, saj so le ti enaki kot v javnem pozivu objavljenemu v slovenskih medijih.
               Pravilno pa je postopanje uprav, da pri prodaji izbereta takšne metode, ki družbam
               omogočajo maksimiranje prodajne cene, transparentnost in enakopravnost obravnave vseh
               ponudnikov. Sod in Kad se za sistem dražbe v letu 2006 in 2007 odločata vedno, ko se
               pojavi več kot en kupec za nakup deleža strateške naložbe, na primer konkretni primer
               je Merkur in Niko. V letu 2006 je bilo na tak način prodanih najmanj 20 naložb,
               bančna garancija pa je običajen instrument zavarovanja resnosti ponudbe, ki je bil
               uporabljen tudi že na primeru dražbe družbe Merkur. Naj še tudi to dodam, da bosta,
               zaradi različnih pojavov v medijskem prostoru in drugače o nepravilnosti poslovanja v
               preteklosti in ki se v zadnjem času pojavljajo še in še v širši javnosti, Sod in Kad
               na skupščino delničarjev, na pobudo Ministrstva za finance, umestila predlog za
               izvedbo posebne revizije, posebne revizije zadnjih petih let poslovanja Splošne
               plovbe, tako da bo to enkrat za vselej tudi razjasnjeno. To so preresne stvari, da bi
               bile samo predmet govoric, teh stvari se je treba pametno lotiti in tudi če ne bo več
               imela večine, v kolikor se bo pač prodalo, vam zagotavljam, da bomo to revizijo v
               celoti izpeljali. Po drugi strani pa vam tudi zagotavljam, da je sklep Vlade
               Republike Slovenije bil, da je to strateška investicija v kateri hoče država obdržati
               25% delež plus ena delnica, kar nam da to blokadno manjšino, da se ne bodo mogle
               spremeniti določene stvari, kot sta na primer sedež, kot na primer odziv in podpora
               šoli in pa še druge stvari, za katere dobro veste, da so zelo pomembne za razvoj te
               panoge v naši sredini. Hvala.</p>
            </sp>
            <sp xml:id="SDZ4-Redna-29-2007-06-18.sp169">

               <speaker>PODPREDSEDNIK SAŠO PEČE:</speaker>

               <p>Hvala lepa, gospod minister. Dopolnilno vprašanje, kolega Srečko Prijatelj,
               izvolite.</p>
            </sp>
            <sp xml:id="SDZ4-Redna-29-2007-06-18.sp170">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Sod in Kad sta omogočila gospodu Petru
               Doehleju, da ima večino pri odločanju, in to 30.6., ko sta v nov nadzorni svet, iz 11
               na 12 je bil povečan, imenovala gospoda Borisa Goljevščka in tako sama odločila, da
               ne bosta imela več upravne pravice. Vsi so sedaj gospodu naklonjeni in nekje izhajajo
               iz istih logov. Moteči so bili pa odstranjeni. Prijel vas bom za besedo, če bo ta
               zadeva res tako čista, kajti v svetu veljate za kredibilno osebo in vendar prvo
               obljubo ste že prelomili. Dejali ste, da bo najboljši ponudnik dobil Splošno plovbo.
               To se je zgodilo po prvem razpisu. Kasneje ste pozvali, govorim preko Soda in Kada,
               vse, da dopolnijo ponudbo. Tudi to je bilo storjeno, najboljše z naše strani, torej s
               strani slovenskega gospodarstva. Nobeno podjetje ne bo tu preferiralo ali omenjeno.
               Na kar ste pozvali, da morajo podjetja dodati varščino tudi za, ali kvalitetno bančno
               garancijo tudi za ostalih 25%. Veste koliko so morala položiti ta naša podjetja? 90
               milijonov. In da bo stvar še bolj transparentna, še 4 milijone za resnost, ste
               zapisali v ponudbi. Lepo vas prosim, Sod in Kad ne morate delati transparentno in
               zakonito, če kršita jasna, svoja določila. Prej sem vam prebral eno takšno določilo,
               ko, prvič, članom, ki so v lastniškem razmerju do Splošne plovbe niso omogočili
               pregleda in drugič, ko so zahtevali v razpisnih pogojih, da se vložitelj obveže, da
               je seznanjen z vsemi poslovnimi negativnimi in pozitivnimi stvarmi.</p>
               <p>Torej, sprašujem vas: Ali je to vse pripravljeno ravno zaradi tega, ker se zavedate,
               da gospod Doehle lahko prvi dan na dražbi kupi to podjetje? Če je temu tako, potem je
               konec slovenskega ladjarstva in vi boste pogrebnik le-tega.</p>
            </sp>
            <sp xml:id="SDZ4-Redna-29-2007-06-18.sp171">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister boste odgovorili?</p>
            </sp>
            <sp xml:id="SDZ4-Redna-29-2007-06-18.sp172">

               <speaker>DR. ANDREJ BAJUK:</speaker>

               <p>Hvala lepa. Rad bi samo, ker mi je čas potekel v prejšnjem odgovoru na prvo
               vprašanje, vam tudi pojasnil, da ne morem tukaj razgrinjati poslovne skrivnosti, vam
               pa garantiram, da to kar vi mislite kdo je bil prvi, pa kdo je bil drugi v teh
               razpisih, da se motite. Hvala lepa. Nimam pa nikakršnega namena, da bi takšno ali
               drugačno podjetje bilo deležno kakšne preference s strani sistema, ki je bil uveden.
               Še enkrat ponavljam, na noben način ne drži, da je to nek poseben pristop. Takšen
               pristop sta Sod in Kad uporabila v letih 2006 in 2005 vsaj v dvajsetih drugačnih
               primerih, ker končno gre za maksimirane cene in pa seveda tudi za to, da se vsi
               dodatni cilji, legitimni cilji, ki jih ima prodajalec, da se tudi izpolnijo.
               Hvala.</p>
            </sp>
            <sp xml:id="SDZ4-Redna-29-2007-06-18.sp173">

               <speaker>PODPREDSEDNIK SAŠO PEČE:</speaker>

               <p>Hvala vam, gospod minister, za odgovor. Poslanec Srečko Prijatelj, predlagate
               proceduralno. Izvolite.</p>
            </sp>
            <sp xml:id="SDZ4-Redna-29-2007-06-18.sp174">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Namreč, gre za največje oškodovanje družbenega
               premoženja na Primorskem. To je napisal, nisem izjavil tega jaz, ampak gospod
               Kreačič, bivši direktor in seveda to je edino podjetje, ki je bilo sanirano z
               denarjem davkoplačevalcev. Leta 1994 smo sprejeli poseben zakon. Preko 100 milijonov
               dolarjev smo takrat vložili v to podjetje in gospod Doehle se je pojavil kot rešitelj
               že leta 1992, da bi 1994 ugotovili, da je podjetje pahnil v propad. 1995 saniramo in
               glej ga zlomka, 1998 zopet doživimo propad. A pri tako pomembnem vložku znanja in
               mednarodnega poznavanja s strani ladjarstva je to vredno zaupanja še naprej,
               vprašanje je odprto. In seveda, zaupanje je bilo dano zoper gospodu Petru Doehleju in
               leta 2000 ima Splošna plovba samo še tri ladje. In gospod minister, če vi lahko
               izjavljate, da imamo družabnika, ki je kredibilen, je pa tožen s strani drugih držav
               in dela popolnoma enake zadeve, samo s copy-paste pogodbami, tudi na naši strani in
               oškoduje male delničarje, pod pultom kupi družbo pooblaščenko, ki je bila
               ustanovljena zaradi tega, da bo nudila zaščito delavcem in jo sindikalist, ki postane
               direktor proda temu gospodu in danes imamo paradoks, da je gospod Peter Doehle
               zastopnik delavcev, torej pomorščakov in uzurpira celotno vodenje in seveda spelje
               vse profite na svoje privatne račune, da Splošna plovba danes dobiva samo eno
               tretjino tistega, kar bi lahko s svojimi ladjami dosegla na trgu. Če to ni
               oškodovanje, če to ni slabo ravnanje in neodgovorno ravnanje nekega vodstva v Splošni
               plovbi, potem ne vem, kaj se gremo. To je samo še v "banana republiki", da
               spreminjamo razpisne pogoje, na takšen način kot jih vi iz ure v uro. In ravno zaradi
               tega, ker gre za tako veliko oškodovanje družbenega premoženja, ki je danes državno,
               večinsko državno, jutri ne bo več, zahtevamo, da se v tej dvorani opravi razširjena
               razprava, preden se izvrši licitacija. In upam, da bo prevladala zdrava pamet.</p>
               <p>In še nekaj, spoštovani gospod minister, to isto ste vi spraševal gospoda Drnovška,
               ko ste bil še v opoziciji. To isto, kar jaz sedaj sprašujem vas. Zdaj se pa
               sprenevedate, da je kar naenkrat vse v redu. Imam vaše vprašanje. Na jutrišnji
               tiskovni konferenci ga bom predočil in dal v mape vsem novinarjem, tako da bo znano.</p>
               <p>In še nekaj, zakaj hipoteke niso bile vpisane za ladje, čeprav je banka to zahtevala
               leta 1991? .../opozorilni znak za konec razprave./... Ladje so bile premeščene v
               tujino in tam še enkrat dvignjen kredit, na bremena proste ladje, tega ne omenjate.
           </p>
            </sp>
            <sp xml:id="SDZ4-Redna-29-2007-06-18.sp175">

               <speaker>PODPREDSEDNIK SAŠO PEČE:</speaker>

               <p>Gospod minister, veste, da ne morete, lahko pa boste v okviru splošne oziroma
               razširjene razprave, v koliko bo do nje prišlo. O temu bomo pa odločali jutri v
               okviru glasovanj. Naslednji ima besedo poslanec mag. Borut Sajovic. Poslansko
               vprašanje bo zastavil ministrici za delo, družino in socialne zadeve. Izvolite.</p>
            </sp>
            <sp xml:id="SDZ4-Redna-29-2007-06-18.sp176">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovana gospa ministrica in pa kolegi
               ministri! Mislim, da smo priča enemu izjemnemu dialogu in pa eni izjemni seji, ko je
               v dvorani toliko ministrskega zbora kot pa poslancev in brez dvoma, da bomo lahko na
               štiri oči našli kakšne rešitve.</p>
               <p>Gospa ministrica, moje vprašanje se nanaša na, bom rekel v narekovajih, afere, ki se
               dogajajo v invalidskih organizacijah. Seveda jaz nikakor ne mislim, da ste temu
               stanju krivi vi. Vendar, ko sem na seji Mandatno-imunitetne komisije prebral razloge
               in pa vzroke, zakaj gospa Elena Pečarič odstopa kot članica tega sveta ter kakšni so
               njeni razlogi in očitki, mi je brez dvoma dalo to misliti in enostavno, ker tudi tam
               ni bilo razprave, sem se čutil dolžnega, ne da pritrdim eni ali pa drugi strani, tudi
               nočem biti odvetnik mnenja ali druge stvari, ampak mislim, da smo mi poslanci in pa
               vi kot gospa ministrica, brez dvoma poklicani, da temu problemu posvetimo mogoče
               nekoliko več pozornosti, da zadevo raziščemo in pa rečemo bobu bob. Seveda, kot ste
               verjetno prebrali naše vprašanje in pa tekst, ki je bil tam obravnavan, na
               Mandatno-imunitetni komisiji, gre za to, da se ta nesoglasja in pa različni pogledi
               vlečejo že dalj časa. In pa recimo, če tam zasledimo očitke kot so, da ni
               izoblikovanih kriterijev in pa meril za enakopravno ter dejansko vrednotenje
               programov, ki jih izvajajo invalidske organizacije, kar bi neposredno vplivalo na
               kvaliteto in učinkovito storitev za uporabnike. Podani so bili tudi očitki, da se na
               sejah FIHO ne govori o strategijah, ki bi pripomogle k neodvisnemu življenju in pa o
               polnomočenju uporabnikov, ampak le o politiki Loterije Slovenije, lastništvu tega,
               igrah na srečo in pa, zmotilo me je pa najbolj tisto, da se govori o netransparentnem
               in neekonomničnem delovanju o financiranju počitniških domov, letovišč,
               nepremičninah, plačah vodilnih v invalidskih organizacijah ter pa o paralelnih
               zaslužkih nekaterih tako imenovanih vzporednih struktur, potem je brez doma to čas za
               zaskrbljenost in pa za skrb. Danes so mi pa v gradivu dali tudi socialno in pa etično
               delovanje Društva za teorijo in kulturo hendikepa. Društva so se lotili z
               analitičnimi metodami, ki se jih verjetno ne bi sramovala biti SOVA .../znak za konec
               razprave/... in pa, če tam piše to, da posamezni aktivisti tega društva operirajo z
               besednjakom državnega terorizma in se ne ustavljajo pred ničemer, ker vnašajo nemir v
               vse družbene in državne institucije pa tudi na področje .../izklop mikrofona/...</p>
            </sp>
            <sp xml:id="SDZ4-Redna-29-2007-06-18.sp177">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospo ministrico prosim za odgovor. Izvolite prosim.</p>
            </sp>
            <sp xml:id="SDZ4-Redna-29-2007-06-18.sp178">

               <speaker>MARJETA COTMAN:</speaker>

               <p>Hvala, gospod predsedujoči. Hvala gospodu poslancu, za vprašanje. Na Ministrstvu za
               delo, družino in socialne zadeve poznamo navedeno problematiko, saj smo v zvezi z
               navedeno problematiko prejeli tudi številne dopise tako posameznikov kot tudi od
               samih invalidskih organizacij. Na nas je naslovila pismo tudi sama gospa Pečarič in
               tudi Društvo za teorijo hendikepa in kulturo, Društvo distrofiko Slovenije in
               Nacionalni svet invalidskih organizacij Slovenije. Menimo, da navedena situacija
               nikakor ne ogroža invalidov niti sistema invalidskega varstva v Sloveniji kot celote.
               Velika večina invalidov, stroke in resornih ministrstev ocenjuje, da je invalidsko
               varstvo v Sloveniji zelo dobro urejeno. Ravno tako velja poudariti, da ministrstvo
               pri svojem delu dosledno spoštuje načelo "Nič o invalidih brez invalidov". Zato smo
               tudi v tem mandatu posebej ustanovili Direktorat za invalide, ker se posebej zavedamo
               invalidske problematike. Kot primer lahko navedemo tudi oceno Umanotere, Slovenske
               fundacije za trajnostni razvoj, v Ogledalo Vladi 2006, ko je ministrstvo za postopke
               priprave akcijskega programa za 2007-2013 dobilo najvišjo možno oceno. Politiko
               invalidskega varstva in ukrepe oziroma programe, ki so bili sprejeti v zadnjih dveh
               letih, podpira večina invalidskih organizacij in med njimi celo največje invalidske
               organizacije, kot je Zveza delovnih invalidov, ki združuje skoraj 58 tisoč članov.</p>
               <p>Ministrstvo je v navedeni zadevi ravnalo v celoti v skladu s svojimi pristojnostmi
               in pooblastili, določenimi z Zakonom o invalidskih organizacijah in drugih predpisih.
               Tu velja posebej omeniti drugi odstavek 42. člena Ustave, ki določa, da se lahko tudi
               invalidske organizacije združujejo v društva, in po Zakonu o društvih opredeljuje ta
               društva tudi invalidska kot samostojna in nepridobitna združenja, ki ustanovijo
               društvo, ustanovitelji pa se združujejo zaradi uresničevanja skupnih interesov.
               Društva si sama določijo namene, cilje in dejavnosti oziroma naloge ter način
               delovanja, upravljanje društev pa neposredno sprejemajo člani posameznega društva.
               Združevanje v društvo je prostovoljno, tako da lahko vsak postane član pod določenimi
               pogoji, ki jih društva določajo v temeljnih aktih. Na področju invalidskega varstva
               je že dolga, več desetletna tradicija, da se invalidske organizacije opredelijo kot
               društva, ki delujejo v javnem interesu in v javnem interesu izvajajo tudi invalidsko
               varstvo ter posebne socialne programe, tako za člane kot nečlane. Tematiko odnosov
               med samimi invalidi ureja tudi Svet Vlade Republike Slovenije za invalide. Svet Vlade
               za invalide pričakuje, da se invalidske organizacije svojo specifično problematiko
               urejajo v medsebojnem dialogu.</p>
               <p>V zvezi z izpostavljenim vprašanjem velja tudi poudariti, da Ministrstvo za delo,
               družino in socialne zadeve v vseh dokumentih spoštuje človekove pravice invalidov in
               oblikuje predpise ter politike izhajajoč iz spoštovanja človekovih pravic in
               dostojanstva invalidov ter upoštevajoč načelo enakih možnosti in nediskriminacije
               invalidov. Splošna načela so navedena tudi v samem akcijskem načrtu za leto
               2007-2013; Načela izpostavljajo spoštovanje človekovih pravic in dostojanstva
               invalidov, enake možnosti, nediskriminacijo invalidov in popolno in učinkovito
               vključevanje invalidov. Načela so zapisana tudi v konvenciji Organizacije združenih
               narodov, Republika Slovenija je med prvimi podpisala to deklaracijo, ministrstvo pa
               pripravlja tudi zakon o izenačevanju možnosti invalidov, kjer želi zakon urediti
               področje enakih možnosti in nediskriminacije invalidov, .../Opozorilni znak za konec
               razprave./ predvsem pa želi doseči prepoved širjenja sporočil in simbolov s katerimi
               se poziva - k diskriminaciji invalidov in tudi prepoveduje diskriminacijo med samimi
               invalidi. Posebej bi pa še poudarila, da komisija .../Izključen mikrofon./</p>
            </sp>
            <sp xml:id="SDZ4-Redna-29-2007-06-18.sp179">

               <speaker>PODPREDSEDNIK SAŠO PEČE:</speaker>

               <p>Hvala lepa za vaš odgovor. Jaz upam, da vas je kolega Sajovic slišal. Imate pa
               dopolnilno vprašanje, izvolite.</p>
            </sp>
            <sp xml:id="SDZ4-Redna-29-2007-06-18.sp180">

               <speaker>MAG. BORUT SAJOVIC:</speaker>

               <p>Hvala lepa. Ministrico je bilo v redu in lepo slišati. Mislim, da so tudi ta
               sporočila odgovora šla v pravo smer, vendar brez dvoma več kot pa to suho papirnato
               in birokratsko, pa mogoče zaleže čisto praktično, enostavno, pogovor in jaz vam dajem
               pobudo in predlagam, da se mogoče z gospod Pečaričevo enkrat le vljudnostno sestanete
               ali sestanemo, kajti to kar piše v tem poročilu, da posamezni aktivisti tega društva
               operirajo z besednjakom državnega teorizma in se ne ustavljajo pred ničemer, to
               enostavno ni v redu. Če ste videli intervju z gospo Eleno Pečarič... seveda, se tak
               človek ustavi ne pred stopnico, ustavi se pred vsakim najmanjšim robnikom, to so
               ljudje, ki niso v stanju od sebe odgnati niti muhe in zato pač skrb. Pogovor in pa
               lepa beseda najbrž dosežeta svoj cilj, nikakor pa ne trdim, da nima tudi druga stran
               prav v svojih razmišljanjih in mogoče si vzamete pol ure dragocenega časa, sprejmite
               te ljudi. Ključne odločite so bile sprejete, tudi zgodba na Mandatno-imunitetni
               komisiji je šla, žal, svojo pot. Vendar mislim, da se da marsikaj storiti ravno v
               tem, da se na olja, ki plamti, ne priliva več ognja in pa da dajemo v Sloveniji tudi
               več pozornosti drugim stvarem, ki so pomembne. Sem župan občine kjer bi na področju
               javnih del skušal zaposliti, pa bi rad zaposlil, več invalidnih oseb, pa mi ravno
               zaradi politike države in pa pomanjkanje ..../Opozorilni znak za konec razprave./
               sredstev to ni bilo omogočeno. Za gluhe in naglušne smo storili nekaj iz lastnih
               sredstev in še bi radi marsikaj v ta namen in zato vas pozivam, da to vprašanje
               jemljete kot dobro nameno .../Izklop mikrofona./</p>
            </sp>
            <sp xml:id="SDZ4-Redna-29-2007-06-18.sp181">

               <speaker>PODPREDSEDNIK SAŠO PEČE:</speaker>

               <p>Hvala lepa. Jaz verjamem, da bo ministrica vašo pobudo tako tudi jemala. Najlepša
               hvala. Mi pa nadaljujemo s poslanskimi vprašanji. Besedo ima poslanec Ciril Testen,
               ki bo svoje poslansko vprašanje zastavil ministru brez listnice zadolženemu za
               lokalno samoupravo in regionalno politiko. Izvolite.</p>
            </sp>
            <sp xml:id="SDZ4-Redna-29-2007-06-18.sp182">

               <speaker>CIRIL TESTEN:</speaker>

               <p>Hvala za besedo in lep pozdrav ministrom, poslancem. Osnovni cilji, ki smo si jih
               pri ustanavljanju pokrajin zastavili so evropsko primerljiva organiziranost
               decentralizacija in skladnejši regionalni razvoj. V Poslanski skupini Nove Slovenije
               smo bili že pri spreminjanju Ustave in tudi v kasnejših usklajevanjih še posebej
               pozorni na vsebino in financiranje pokrajin. Decentralizacijo razumemo, kot prenos
               pristojnosti iz višjega na nižji nivo, zato je za nas vsako bistveno poseganje v
               občinske pristojnosti in pristojnosti sedanjih upravnih enot proces, ki ga ne
               podpiramo in mu bomo nasprotovali.</p>
               <p>Za lažje razumevanje mojih vprašanj in pomislekov, ki so v zvezi z ustanavljanjem
               pokrajin in vezani na gornje Posočje nam vam predstavim nekaj podatkov. Nekateri
               prebivalci gornjega Posočja imajo do sedeža Upravne enote Tolmin 70 kilometrov, do
               predvidenega sedeža pokrajine v Novi Gorici pa bodo imeli 110 kilometrov. Če
               upoštevamo, da je povprečna starost prebivalstva visoka, da so ceste in druge
               komunikacije slabe, predstavlja za občane Posočja to velik strošek in tudi veliko
               časovno obremenitev. Podobnih primerov je v Sloveniji še nekaj. Naj povem tudi, da je
               Upravna enota Tolmin po obsegu večja, kot bodo nekatere pokrajine, na primer:
               Pomurje, Koroška, Zasavje, kar samo po sebi kliče po drugačnem statusu upravne enote.
               Ne želimo, da se ponovi zgodba, ki smo jo doživeli pri prenosu sedeža davčne uprave.
               Tudi takrat se je trdilo, da se za občane usluge ne bodo poslabšale, pa so se.
               Nenazadnje, kar ni najmanj pomembno, bomo s prenosom pristojnosti izgubili tudi
               kvalitetna in za Posočje pomembna delovna mesta. Bojimo se, da bo gledano iz zornega
               kota gornjega Posočja decentralizacija pomenila centralizacijo.</p>
               <p>V skladu s povedanim, zastavljam naslednja vprašanja: .../opozorilni znak za konec
               razprave/... Kaj se bo spremenilo za prebivalce Posočja, če bo sedež pokrajine v Novi
               Gorici? Ali bodo oddelki za kmetijstvo, gospodarstvo, občo upravo ter okolje in
               prostor, ki so sedaj na upravni enoti, preneseni na pokrajino? Kaj bo s približno 15
               delavci, ki na navedenih oddelkih delajo, ali bo prenos njihovih delovnih mest zanje
               pomenilo izgubo delovnega mesta ali pa se bodo na delo vozili v Novo Gorico? Na
               prostoru bodoče pokrajine imamo mrežno organizacijo regionalnih razvojnih agencij,
               ali je po podobnem principu možno .../izklop mikrofona/...</p>
            </sp>
            <sp xml:id="SDZ4-Redna-29-2007-06-18.sp183">

               <speaker>PODPREDSEDNIK SAŠO PEČE:</speaker>

               <p>Hvala lepa. Ministra prosim za odgovor. Izvolite.</p>
            </sp>
            <sp xml:id="SDZ4-Redna-29-2007-06-18.sp184">

               <speaker>DR. IVAN ŽAGAR:</speaker>

               <p>Hvala za besedo gospod podpredsednik, spoštovani poslanci, poslank več ni
               prisotnih.</p>
               <p>Kar zadeva seveda ustanovitev pokrajin mislim, da sta si tukaj kar enotni tako
               stroka, kot politika, da je ta korak nujen, če želimo narediti naslednji korak, kar
               zadeva decentralizacije Slovenije, kar zahteva pospešitve skladnega regionalnega
               razvoja, policentričnega razvoja in tudi sicer pospešitve razvoja v Sloveniji, in jaz
               verjamem, da je tudi ta Državni zbor to imel v vidu takrat, ko je prišlo do tega
               konsenza, ki omogoča spremembo Ustave in pospešil ta proces in pripeljal ta proces do
               tega dela, da smo ta osnovi vsebinski del zakona pripeljali že v Državni zbor v
               razpravo. Z vidika pristojnosti oziroma osnovni namen pokrajin je najprej selitev
               nalog skupaj s finančnimi viri in skupaj z delovnimi mesti iz državnega nivoja na ta
               drugi nivo lokalne samouprave. Torej, prenos pokrajinskih nalog v izvirno pristojnost
               pokrajin. Kar zadeva pristojnosti na področju občin moram reči, da s to zakonodajo v
               tem trenutku ne posegamo v pristojnosti občin, vendar pa bodo občine lahko imele
               možnost, da bodo določene naloge dogovorno prenesle na pokrajine, ker bi bilo
               verjetno v nekaterih primerih tudi smiselno, vendar je to avtonomna odločitev v
               posamezni pokrajini prvega in drugega nivoja lokalne samouprave.</p>
               <p>V tem trenutku vas, kot jaz razumem, skrbi prenos nalog upravnih enot na pokrajine,
               mi smo, tako kot je predlagana rešitev v zakonodaji, kot je bila posredovana v
               državnozborsko proceduro, predvideli, da se zaradi celovitosti nalog na področju
               okolja in prostora kmetijstva in pa gospodarstva te naloge v smislu izvajanja
               prenesejo na pokrajine, ampak seveda v smislu izvajanja. Kar pa zadeva samo izvajanje
               teh nalog pa ostanejo na tistem mestu kjer so zdaj, torej v neki mrežni
               organiziranosti in nenazadnje je ta garancija zajeta v 14. členu, ki posebej govori o
               tem, da mora biti dostopnost in kvaliteta storitev na enakem nivoju oziroma boljšem
               nivoju in jaz osebno sem prepričan, da bodo pokrajine znale to tudi izkoristiti in
               bodo lahko dostopnost iz tega naslova še povečale. Iz tega naslova sledi tudi, da ni
               ukinitve tovrstnih delovnih mest, ampak, da bodo bodoče pokrajine prevzele tudi vse
               javne uslužbence in, še enkrat ponavljam, tiste naloge oziroma tiste storitve, ki jih
               zdaj posamezni občani imajo na upravnih enotah bodo tudi v prihodnje na upravnih
               enotah. Osebno menim, in to velja tudi za področje Posočja, da bodoče pokrajine
               pomenijo to, da se bo dostopnost do nekaterih drugih storitev, ki so povezane s
               prenosom nalog navzdol, torej z državnega nivoja na pokrajinski nivo, še izboljšala.
               V smislu same organizacije znotraj pokrajine, tudi osebno podpiram rešitve, ki bi
               pomenile, da se posamezne pokrajinske inštitucije enakomerno porazdelijo znotraj
               posameznih pokrajin in tudi v tem smislu omogočajo odpravljanje bojazni kar zadeva ta
               notranja neskladja. Del odgovornosti bo naložen bodočim pokrajinam, vendar sem
               prepričan, da bodo znotraj posameznih pokrajin pokrajine oziroma pokrajinski organi
               temu tudi bolj prisluhnili.</p>
               <p>Kar zadeva te pokrajinske centralizem, ki so realna nevarnost, s tem se lahko
               strinjam, moram reči, da smo temu v sami pripravi zakonodaje posvetili posebno
               pozornost. In sicer bi opozoril še na dva elementa, prvi je z vidika organov. Mi smo
               kot organ predvideli svet občin občin, ki ima to korekcijsko funkcijo v relaciji
               pokrajina in občina, torej prvi in drugi nivo lokalne samouprave. Predvsem v tistih
               primerih, kjer bi pokrajine v tem smislu poskušale na to vplivati. Kot na drugi del
               bi pa opozoril v tem smislu, da se zagotovi enakomerna zastopanost v pokrajinskih
               svetih, tu bo pa izjemno pomembna priprava Zakona o volilnih enotah za, recimo, prve
               pokrajinske volitve, ker se skozi ustrezno enakomerno oblikovane volilne enote
               omogoča enakomerna zastopanost v pokrajinskih svetih. In v tem smislu jaz verjamem,
               da bo bodoča politika oziroma bodoče vodenje pokrajin tudi ../Nerazumljivo./..
               ../Opozorilni znak za konec razprave./.., na ta vprašanja. Hvala lepa.</p>
            </sp>
            <sp xml:id="SDZ4-Redna-29-2007-06-18.sp185">

               <speaker>PODPREDSEDNIK SAŠO PEČE:</speaker>

               <p>Hvala lepa. Dopolnilno vprašanje, kolega Testen, izvolite.</p>
            </sp>
            <sp xml:id="SDZ4-Redna-29-2007-06-18.sp186">

               <speaker>CIRIL TESTEN:</speaker>

               <p>Hvala lepa. No, mislim, da ste mi potrdili, da bo tistih 15 ljudi odšlo v najboljšem
               primeru na delo v Novo Gorico. Torej, 15 ljudi z visoko izobrazbo, kar je za nas
               pomembno, in to je na nek način izguba, tako da je to za nas problematično.</p>
               <p>Bi pa rad, če mi lahko odgovorite še na to predvsem zadnje vprašanje: Ali je možna
               mrežna organizacija?</p>
               <p>Govorim predvsem v tem smislu, mi, pa tudi vaše stališče do tega, v Sloveniji se
               pojavlja - ne samo pri nas, verjetno tudi na drugih območjih - želja po tem, da bi
               nekatere institucije pokrajine ne bile samo v pokrajinskem centru, ampak tudi v
               drugih večjih krajih. Zanima me, kakšno je vaše stališče do tega. Na podoben način
               imamo namreč organizirane te razvojne agencije in mislim, da bi se tu, eventualno,
               tudi dalo na podoben način izpeljati to organizacijo. Hvala lepa.</p>
            </sp>
            <sp xml:id="SDZ4-Redna-29-2007-06-18.sp187">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp188">

               <speaker>DR. IVAN ŽAGAR:</speaker>

               <p>Hvala za dodatno vprašanje. Rekel bi, ravno obratno, teh 15 ljudi v nobenem primeru
               ne bo odšlo v Novo Gorico, ampak bodo ostali tam na tisti lokaciji, kjer so zdaj
               bili, vendar bodo svoje delo opravljali znotraj pokrajinskih uprav, v bistvu v mrežni
               organiziranosti. Seveda je ta del s prenosom nalog navzdol, torej tudi s prenosom in
               nastajanjem pokrajinskih institucij na posameznih področjih možno samo še okrepiti.
               In tudi v tem smislu se meni zdi izjemno pomembno to, da se upravne naloge, ki se v
               tem trenutku izvajajo na upravnih enotah, izvajajo kasneje, seveda pod enotno
               regulativo, jasno, znotraj pokrajinskih uprav. In v tem smislu so to tudi izhodiščni
               nastavki, ravno v tem, o čemer ste vi govorili, torej o tej mrežni organiziranosti.
               Kar zadeva mene osebno, jaz te stvari absolutno podpiram, zato ker smo tudi sicer
               poskušali ravno tem problemom notranjih neskladij nameniti, tudi skozi sistem
               oblikovanja zakonodaje, posebno pozornost. Tudi v tem smislu so bodoče pokrajine
               razvojna priložnost. Nenazadnje govorimo tudi o prenosu, kot ste že sami omenili,
               kvalitetnih delovnih mest, ampak ne na račun upravnih enot, pač pa na račun prenosa
               nalog z državnega nivoja navzdol, torej nalog, ki se v tem trenutku opravljajo v
               imenu pokrajin ali pokrajinskih nalog na posameznih ministrstvih ter ostalih
               institucijah. V tem smislu se bodo z vidika kvalitetnih delovnih mest tudi ta okolja
               samo okrepila in to je tudi, po moje, zelo velik prispevek, kar zadeva pokrajine, k
               skladnejšemu regionalnemu razvoju.</p>
               <p>Kar zadeva te bojazni - rešitve, ki so v tem trenutku nastavljene, so v zakonodaji,
               gredo v tej smeri, da te bojazni oziroma da te težave ne bi prišle v omenjenem
               primeru v poštev. Še enkrat pa ponavljam, da je to v veliki meri odvisno tudi od
               bodočih pokrajin, ampak jaz tukaj ne vidim težav, ker če bodo stvari enakomerno
               narejene in tako jih poskušamo vpeljati, bosta lahko tudi skozi to zagotovljena
               enakomeren segment in odpravljanje notranjih nesorazmerij, ki so v tem trenutku zelo
               izražene, in tega se tudi zavedamo. Hvala.</p>
            </sp>
            <sp xml:id="SDZ4-Redna-29-2007-06-18.sp189">

               <speaker>PODPREDSEDNIK SAŠO PEČE:</speaker>

               <p>Hvala lepa. In zadnji med prijavljenimi poslanci je dr. Pavle Gantar, ki bo zastavil
               poslansko vprašanje ministru za okolje in prostor. Izvolite.</p>
            </sp>
            <sp xml:id="SDZ4-Redna-29-2007-06-18.sp190">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Spoštovani gospod minister, spoštovana kolega,
               spoštovana dvorana, če že ne vem koga naj bi pozdravil tukaj notri.</p>
               <p>Pred kratkim, gospod minister, je Komisija za preprečevanje korupcije ugotovila, da
               vaša poravnava s PUH-om, ki zajema tri različne posle poravnave, med katerimi je
               seveda največja, tudi najbolj razvpita, poravnava za dela, ki jih je Puh opravil na
               sanaciji plazu po 1. januarju 2000, ustreza mnenju, in sicer da je ravnanje uradnih
               oseb ministrstva, ki z zasebnopravno osebo sklenejo sodno poravnavo glede terjatev za
               katere pravni temelj ne obstaja, da to ravnanje ustreza definiciji korupcije določeni
               v tretji alineji 2. člena Zakona o preprečevanju korupcije. Vi ste se javno tudi
               soočili v polemiki s predstojnikom te komisije, poskušali ste se vpreti tej
               definiciji. Pri tem nisem navajal nobenih, vsaj meni ne novih in znanih dejstev, pač
               pa sem se skliceval na to, da bo na vse odgovorila revizija. In sicer kot veste, smo
               na odboru sprejeli na znanje, da boste opravili notranjo revizijo. Sprejeli pa smo
               tudi sklep, da ste dolžni opraviti zunanjo revizijo. Po informacijah, ki jih imam, se
               ta zunanja revizija še niti ni začela.</p>
               <p>Zato me zanima, gospod minister, da nam sporočite, meni in vsem ostalim: V kakšni
               fazi je, prvič, notranja revizija in drugič, zakaj se zapleta z iskanjem zunanje
               revizijske hiše? Ali imate dovolj volje sploh, da to iskanje resno opravite, kajti
               takšnih revizijskih hiš, ki iščejo spodobno delo v državi je veliko, konkurenca je
               velika in ne verjamem, ne predstavljam si, da ne bi mogli takšne revizijske hiše
               dobiti na običajnem javnem razpisu, z javnim naročilom ali kakorkoli.</p>
               <p>Za odgovor se vam že lepo zahvaljujem.</p>
            </sp>
            <sp xml:id="SDZ4-Redna-29-2007-06-18.sp191">

               <speaker>PODPREDSEDNIK SAŠO PEČE:</speaker>

               <p>Hvala lepa za vprašanje. Gospod minister, izvolite.</p>
            </sp>
            <sp xml:id="SDZ4-Redna-29-2007-06-18.sp192">

               <speaker>JANEZ PODOBNIK:</speaker>

               <p>Hvala lepa. Hvala za vprašanje spoštovanemu poslancu dr. Pavletu Gantarju.</p>
               <p>Najprej bi rad odgovoril na vaš prvi del vprašanja. Ko je bilo javno objavljeno
               načelno mnenje Komisije za preprečevanje korupcije sem bil v tujini, takoj naslednji
               dan sem se na eni od oddaj soočil s predsednikom te komisije. Moje načelno mnenje je
               bilo, da komisija ni navedla popolnoma nobenega novega prepričljivega argumenta, ki
               bi ga lahko našla v tem postopku predloga Vladi, da se v sodni poravnavi poravna s
               podjetjem PUH za dela, ki so bila dejansko opravljena in za obe drugi zadevi. Torej,
               jaz sem odgovoril na tem soočenju, da ocenjujem, da je to načelno mnenje komisije ni,
               nima zadosti osnovanih temeljev, smo pa na našem ministrstvu, kajti niti ni poznano
               točno kakšen je formalni postopek, na to načelno mnenje komisije pripravili naše
               ugotovitve in stališča, ki smo jih obsežno elaborirali, strokovno dodatno utemeljili
               in jih tudi javno objavili na naši internetni strani. Mislim, da je to en normalen
               način komunikacije. V tem generalnem, našem stališču smo ponovno izrazili
               prepričanje, da po našem mnenju ne ministrstvo, ne njegove uradne osebe niso opustile
               dolžnega ravnanja saj so pred sprejetjem odločitve, da se Vladi predlaga sodna
               sklenitev poravnave odgovorne, osebe opravile številna preverjanja, tako vsebine, kot
               obsega del, kot tudi našle prave pravne temelje na katerih naj bi poravnava temeljila
               in na podlagi katerih bi bila za to tudi zakonita. To velja tudi za obe drugi zadevi,
               o katerima je bilo podano mnenje v tem načelnem mnenju komisije.</p>
               <p>Na vaše konkretno vprašanje bi vam pa rad odgovoril prav tako konkretno. Izredna
               revizija sanacija plazu Stože, od leta 2000 do danes je bila uvedena na podlagi
               sklepa ministra 1. marca 2007, področje notranje revizije obsega projekt sanacije
               plazu Stože od leta 2000 do 1. marca 2007. Osnovni cilj revizije je ugotoviti
               pravilnost in smotrnost upravljanja in vodenja projekta sanacije plazu Stože v Logu
               pod Mangartom za to obdobje. Že iz samega predmeta in obdobja tega revidiranja je
               razvidno, da je to obsežno delo in zato je bilo razdeljeno po vsebini na dva dela.
               Prvi del obsega obdobje intervencije od same splazitve 15. in 17. novembra 2000 do
               izdaje lokacijskega dovoljenja decembra 2003. Revizijsko poročilo za ta prvi del bo
               pripravljeno do konca junija. Drugi del pa obsega obdobje sanacije od 2004 do 2007.
               Je v fazi preverjanja dokumentacije in zbiranja dokazil, poročilo pa bo predvideno
               izdano do konca julija 2007. O ugotovitvah revizije bomo poročali po izdaji poročil
               za prvi in drugi del revizije, in tudi po skupnem poročilu za katerega se pričakuje,
               da bo izdelano v septembru 2007.</p>
               <p>In sedaj še vaše drugo vprašanje. Zakaj se zapleta z iskanjem zunanje revizijske
               hiše, ki bi opravila neodvisno revizijo postopkov. Tukaj bi vam rad povedal, da je
               bilo javno naročilo za storitve neodvisne revizije poslovanja pri sanaciji plazu Log
               pod Mangartom. Tak je bil sklep odbora. V vašem vprašanju govorite v zvezi s plačilom
               Puh. Revizija poslovanja pri sanaciji plazu Log pod Mangartom od novembra 2000 do
               konca leta 2003, to je bil predlog Odbora za okolje in prostor. To javno naročilo je
               bilo objavljeno v Uradnem listu 6. aprila letos. Glede na ocenjeno vrednost javnega
               naročila je bil izbran postopek z zbiranjem ponudb po predhodni objavi. V predvidenem
               roku, kljub javno objavljenem povabilu in na spletu objavljeni razpisni
               dokumentaciji, nismo prejeli niti ene ponudbe. To je pač... Jaz se strinjam z vami,
               jaz sem presenečen ob dejstvu, da imamo na trgu večje število strokovno zelo
               usposobljenih revizijskih hiš, ampak, žal, se, ni nihče prijavil. Zato smo se
               odločili, da postopek oddaje javnega ../Opozorilni znak za konec razprave./..
               naročila nadaljujemo po postopku s pogajanji, ki je trenutno v teku in bo predvidoma
               zaključen v prvi polovici julija 2007. Glede na okvire in terminski plan izvedbe
               storitve neodvisne zunanje revizije, po tem planu predvidevamo, da bodo rezultati
               zunanje revizije znani jeseni 2007. Hvala lepa.</p>
            </sp>
            <sp xml:id="SDZ4-Redna-29-2007-06-18.sp193">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Pavel Gantar, izvolite.</p>
            </sp>
            <sp xml:id="SDZ4-Redna-29-2007-06-18.sp194">

               <speaker>DR. PAVEL GANTAR:</speaker>

               <p>Imamo še nekaj dopolnilnih vprašanj, predvsem na to, kar je minister povedal. Prvič,
               vem, da ste se branili oziroma utemeljevali neresničnost oziroma zmotnost ocene
               Komisije za preprečevanje korupcije, s tem, da komisija ni navedla nobenega novega
               argumenta. Toda prav to me skrbi. Že stari argumenti so očitno dovolj za takšno
               presojo komisije. Druga zadeva, če gremo k notranji reviziji, potem vam moram
               povedati, spoštovani gospod minister, da s takšnim, bi rekel, izrekom naloge
               revizorjem, seveda niste naredili dobrega posla. Preprosto, vi podaljšujete obdobje
               intervencije po 1.1.2000. Po zakonu se ve, da je bila intervencija končana,
               interventno ukrepanje pod pristojnostjo Ministrstva za obrambo, je bilo končano tudi
               konec leta 1999 oziroma 2000, zgodba z 2000 in potem se je začela zgodba o sanaciji
               in konfliktu s PUH-om. Če ste sanacijo raztegnili do leta 2002, celo do leta 2003, do
               sprejema lokacijskega načrta, je to seveda popolnoma napačno in tega vsaj jaz, ne bom
               kupil in dvomim, da bo še kdo v Državnem zboru. Drugič, seveda, jasno je, po mojem
               mnenju, da če je bila cena ponudbe javnega naročila, karkoli je že bilo, nizka, se
               nihče ni prijavil. In to bomo še preverili in presodili, to ceno ali mogoče prav s
               tem ne zavirate te zunanje revizije. Iskreno rečeno, na notranjo revizijo, tako kot
               ste jo postavili, ne dam kaj dosti in me pravzaprav tudi ne zanima kaj dosti, na
               zunanjo pa veliko. Ker ta mora upoštevati zakonske pogoje in zakonska načela in
               metodologijo revidiranja. Tako da, počakajmo do jeseni pa bomo videli kaj bo, vendar
               problem seveda ostaja. Hvala.</p>
            </sp>
            <sp xml:id="SDZ4-Redna-29-2007-06-18.sp195">

               <speaker>PODPREDSEDNIK SAŠO PEČE:</speaker>

               <p>Hvala lepa. Gospod minister, prosim za dopolnilni odgovor.</p>
            </sp>
            <sp xml:id="SDZ4-Redna-29-2007-06-18.sp196">

               <speaker>JANEZ PODOBNIK:</speaker>

               <p>Še kratek odgovor na drugi del vprašanja gospoda poslanca dr. Gantarja. Mislim, da
               nimate prav, ko javno iti naprej diskreditirate rezultate notranje revizije. In
               nimate prav, ko trdite, da na notranjo revizijo ne daste kaj dosti. Boste videli,
               opravljena bo strokovno, v okviru pristojnosti, ki jih ima, zato jih tudi vodi
               strokovno zelo usposobljena oseba. Absolutno se ne strinjam z vami z interpretacijo
               kdaj interventna dela preidejo v sanacijska. To je bila ena od interpretacij, ampak
               mislim, da nimate prav. Najbolj korektna interpretacija je, da se sanacijska dela
               pričnejo, ko je sprejeto lokacijsko dovoljenje. In je najbolj korektno kar sem lahko
               storil kot minister in mislim, da sem ravnal prav, sem se pa seveda posvetoval, da je
               prvi del, to je obdobje intervencije. In intervencija, točno sem določil do kdaj je
               prvi del. Videli boste kako korektno obsežno in strokovno je bila notranja revizija
               tudi zastavljena. Prosim in predlagam, da je vnaprej ne ovirate, to se mi zdi
               korektno.</p>
               <p>Kar se pa tiče vprašanja vezanega na zunanjo revizijo je pa moja iskrena želja bila
               - kot ministra -, da bi ta postopek stekel. Mi smo storili vse. Postopek vodili
               transparentno. Pred seboj imamo pregled kaj naj bi obsegala. Mislim, da je bil razpis
               zelo korektno postavljen in upam in pričakujem, da bomo sedaj v postopku pogajanj, ki
               so v teku, mislim, da bodo v kratkem tudi zaključena, prišli do dogovora in da bi se
               ta zunanja neodvisna revizija kljub temu, da bodo pač parlamentarne počitnice,
               izpeljala in da bomo zgodaj jeseni dobili že rezultate in z njimi vas bomo tudi
               seznanili.</p>
            </sp>
            <sp xml:id="SDZ4-Redna-29-2007-06-18.sp197">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Pavel Gantar, proceduralno.</p>
            </sp>
            <sp xml:id="SDZ4-Redna-29-2007-06-18.sp198">

               <speaker>DR. PAVEL GANTAR:</speaker>

               <p>Hvala, gospod podpredsednik. V skladu s Poslovnikom 246. člen, če se ne motim,
               želim, da Državni zbor opravi razpravo o odgovoru ministra za okolje in prostor
               gospoda Janeza Podobnika na zastavljeno vprašanje. Sam seveda to utrjujem s tem, da
               obstajajo resne vsebinske razlike v pogledih, ki jih je treba razčistiti. Gospod
               minister, preprosto ni mogoče, da vi sam postavite mejo kje se konča intervencija in
               kje se začne sanacija. Te zadeve so v delitvi dela med vladnimi resorji zakonodajno
               povsem jasne in utemeljene. S prehodom zadeve iz Ministrstva za obrambo, zaščite in
               reševanja, ki ima naloge intervencije je zadeva prišla v pristojnost Ministrstva za
               okolje in prostor, ki je zadolženo za sanacijo posledic naravnih nesreč in tako
               naprej. In to je povsem jasno. Tako je bilo pri potresih, tako je bilo pri drugih
               zadevah. In te meje ni mogoče poljubno prestaviti in s tem rešiti poravnavo s PUH-om.
               Ampak to je vsebinska razprava in upam, da bosta oba poslanca jutri, vsaj ta dva,
               podprla pobudo in podpredsednik, v to ne dvomim, podprla predlog za razpravo o
               odgovoru gospoda ministra na to vprašanje. Hvala lepa.</p>
            </sp>
            <sp xml:id="SDZ4-Redna-29-2007-06-18.sp199">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Pavel Gantar, jutri bomo v sklopu glasovanj glasovali tudi o
               vašem proceduralnem predlogu. Obema ministroma in pa celotni ministrski ekipi se
               zahvaljujem za podane odgovore tekom 1. točke dnevnega reda. S tem tudi zaključujem
               to točko dnevnega reda. Prekinjam 29. sejo Državnega zbora. Nadaljevali jo bomo jutri
               ob 9. uri. Lep dan oziroma večer še naprej.<title> (SEJA JE BILA PREKINJENA 18. JUNIJA
                  2007 OB 19.12.) </title>
               </p>
            </sp>
         </div>
      </body>
   </text>
</TEI>
