<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-38-2008-04-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A6E6EEE807ED9291C12574C100210AA4</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=A6E6EEE807ED9291C12574C100210AA4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-38-2008-04-24.DZ" n="38">
               <name>Redna</name>
               <date when="2008-04-24"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-38-2008-04-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">Nadaljevanje 38. seje</stage>
            <stage type="date">(24. april 2008)</stage>
            <stage type="chairman">Sejo je vodil France Cukjati, predsednik Državnega zbora.</stage>
            <stage type="time">Seja se je pričela ob 9.02.</stage>


            <sp xml:id="SDZ4-Redna-38-2008-04-24.sp1">

               <speaker>PREDSEDNIK FRANCE CUKJATI:</speaker>

               <p>Spoštovane kolegice poslanke in kolegi poslanci, gospe in gospodje! Pričenjam
               nadaljevanje 38. seje Državnega zbora Republike Slovenije.</p>
               <p>Obveščen sem, da se današnje seje ne morejo udeležiti naslednje poslanke in
               poslanci: Anton Anderlič, Miran Jerič, Aurelio Juri, Alojz Posedel, gospa Maria
               Pozsonec, Alojz Sok in gospa Marjetka Uhan od 15.00 ure dalje.</p>
               <p>Prehajamo na <title>30. TOČKO DNEVNEGA REDA - SEZNANITEV S STALIŠČEM PREDSEDNIKA
                  REPUBLIKE SLOVENIJE O VPRAŠANJIH, POVEZANIH Z DELOM, VLOGO IN UČINKOVITOSTJO
                  DELOVANJA USTAVNEGA SODIŠČA IN DRUGIH ORGANOV SODNE VEJE OBLASTI V REPUBLIKI
                  SLOVENIJI.</title>
               </p>
               <p>Besedo dajem predsedniku Republike Slovenije dr. Danilu Türku za predstavitev
               stališča. Prosim. <stage>/Aplavz./</stage></p>
            </sp>
            <sp xml:id="SDZ4-Redna-38-2008-04-24.sp2">

               <speaker>DR. DANILO TÜRK:</speaker>

               <p>Hvala lepa. Spoštovani gospod predsednik Državnega zbora, spoštovane gospe poslanke,
               spoštovani gospodje poslanci, spoštovane državljanke in državljani Republike
               Slovenije! Najprej se želim vsem poslankam in poslancem zahvaliti za navzočnost na
               današnji seji, na kateri vam želim v skladu z 224. členom Poslovnika Državnega zbora
               predstaviti nekaj svojih mnenj in stališč. Za to pobudo sem se odločil po tehtnem
               premisleku in upoštevaje resnost tematike, o kateri želim spregovoriti in o kateri
               sem pisal predsedniku Državnega zbora 9. aprila letos. Pri pobudi pa me je vodila
               tudi izkušnja, najprej sporočilo predsednika Državnega zbora, da bi vi, poslanke in
               poslanci, tako mojo pobudo z veseljem sprejeli. Kasneje so mi posvetovanja s
               poslanskimi skupinami v času priprave predloga štirih kandidatov za ustavne sodnike
               omogočila, da sem vsem poslanskim skupinam tudi razložil svojo zamisel o svojem
               nastopu v Državnem zboru.</p>
               <p>Tema, ki sem jo izbral za današnji nastop, spada med najbolj temeljna stališča
               delovanja države. Gre za položaj Ustavnega sodišča, ki se nahaja v težavnem položaju.
               Posredno pa gre za položaj pravosodja v celoti in najširše vzeto, za vprašanja
               avtoritete državnih organov v Republiki Sloveniji nasploh. Ni dvoma, da je s stališča
               razvoja, posebej še s stališča našega razvoja v tem obdobju ena temeljnih zahtev prav
               avtoriteta državnih institucij in učinkovitost opravljanja njihovih funkcij, ki je
               tudi pogoj za njihovo verodostojnost in zaupanje državljanov. Pri tem ne moremo biti
               povsem zadovoljni, nekateri pojavi pa nas morajo celo skrbeti. Neodvisno, učinkovito
               in spoštovano sodstvo je temelj vsake pravne države. Kot v vsaki mladi neodvisni
               državi pa se tudi v Republiki Sloveniji šele vzpostavlja tradicija razumevanja vloge
               in pomena sodstva in zato imam kot predsednik države nalogo, da ta razvoj spremljam,
               da predstavim svoje poglede nanj in da opozorim na določena temeljna vprašanja, ki so
               se pojavila. Nekatera od teh vprašanj, povezanih z vlogo sodne veje oblasti, so tako
               resna, da so me privedla do sklepa, da moram o njih spregovoriti tudi v Državnem
               zboru kot najvišjem organu zakonodajne veje oblasti. Ta nastop je namenjen - rad bi
               posebej poudaril - kot povabilo vam, poslankam in poslancem k skupni skrbi in
               odgovornosti za širše procese, ki krepijo ustavnost in zakonitost v državi,
               avtoriteto in zaupanje v državne ustanove in v tem okviru še posebej avtoriteto
               sodstva, katerega delovanje je največjega pomena za spoštovanje pravic človeka, za
               uveljavljanje ustavnosti in zakonitosti in s tem pravne države v celoti. S svojim
               nastopom želim prispevati tudi k širši družbeni razpravi in spodbuditi širjenje
               zavesti o pomenu vseh teh vprašanj. Upam, da bodo predstavljena stališča upoštevana
               tudi pri nadaljnjem obravnavanju in odločanju o zadevah iz pristojnosti Državnega
               zbora.</p>
               <p>In seveda, na prvem mestu je vprašanje oblikovanje položaja in vloge Ustavnega
               sodišča. Postopek volitev štirih novih ustavnih sodnikov je uspešno zaključen, zato
               se je možno posvetiti širšim vprašanjem položaja ustavnega sodišča v našem pravnem
               sistemu in njegovih pristojnosti, nenazadnje tudi o sami pravni ureditvi postopka
               volitev ustavnih sodnikov.</p>
               <p>Na podlagi ugotovitev pravnih strokovnjakov ter Ustavnega sodišča samega je dozorelo
               spoznanje, da je potrebno za dosego učinkovitega varstva človekovih pravic in
               temeljnih svoboščin ter za učinkovito ohranjanje ustavnega in pravnega reda Republike
               Slovenije spremeniti tiste določbe osmega poglavja Ustave Republike Slovenije, ki so
               z vidika navedenih temeljnih namenov pokazane za neustrezne. Ustavno sodišče je v
               vrsti svojih letnih poročil ugotovilo, da je v sedanjem ustavnem okviru
               preobremenjeno z zadevami, ki po svojem pomenu in teži ne potrebujejo ustavnosodnega
               varstva, to pa povzroča, da je varstvo in ukrepanje Ustavnega sodišča lahko
               pomanjkljivo ali prepočasno prav tam, kjer bi bilo najbolj potrebno. Pravna stroka že
               kritično ocenjuje nekatere odločitve Ustavnega sodišča, v katerih ni obravnavalo za
               pravni sistem pomembnih vprašanj. Spremembe Zakona o Ustavnem sodišču so sicer že
               bile uveljavljene, vendar se je v praksi Ustavnega sodišča pokazalo, da brez
               spremembe ustave bistvenega izboljšanja sedanje situacije ne bo mogoče doseči.</p>
               <p>Tako je nujno, da pristojni organi Republike Slovenije skupaj s strokovnjaki s
               področja ustavnopravnih znanosti pristopijo k izdelavi konkretnejših predlogov
               rešitev, ki bodo usmerjene k izboljšanju sedanjega stanja. Morda ne bo moglo priti do
               konkretnejših rezultatov še v tem mandatu Državnega zbora, prav pa je, da se ta
               postopek čim prej prične, saj ni videti nobene ovire, da se ne bi mogel zaključiti
               tudi po tem, ko bo svoj mandat nastopil nov državni zbor. Tako bo na voljo dovolj
               časa za strokovno in javno razpravo, ne da bi obravnavanje teh vprašanj zastalo
               čakajoč na primeren trenutek, ki ponavadi nikoli ne pride.</p>
               <p>Skladno s tem dajem pobudo, da se spremenijo določbe Ustave Republike Slovenije, ki
               se nanašajo na pristojno in delovanje Ustavnega sodišča. Ta pobuda vsebuje naslednjih
               šest točk.</p>
               <p>Prvič: Ustavno sodišče preneha s presojo glede ustavnosti in zakonitosti
               podzakonskih predpisov. Ta vprašanja bi lahko reševala redna sodišča v okviru svojih
               postopkov, pri tem pa so v ustavi že na voljo mehanizmi, ki varujejo posameznika v
               primeru neustavnosti ali nezakonitosti podzakonskih aktov.</p>
               <p>Drugič: Ustavno sodišče preneha z odločanjem o sporih glede pristojnosti med sodišči
               in drugimi državnimi organi. Ta pristojnost bi morala biti dana rednemu sodstvu.</p>
               <p>Tretjič: Vlaganje pobude za oceno ustavnosti zakona, se omeji na tiste primere, ko
               pravna ali fizična oseba nima možnosti vložiti ustavne pritožbe za varstvo ustavnih
               pravic. Zahtevo za presojo ustavnosti zakona je namreč možno vložiti tudi v okviru
               sodnih postopkov, ustavne pravice strank pa lahko po zaključku postopka varuje tudi
               Ustavno sodišče na podlagi ustavne pritožbe, v kolikor presodi, da je to potrebno.</p>
               <p>Četrtič: Ustavnemu sodišču se zagotovi možnost, da prosto odloči o tem, katero
               ustavno pritožbo bo glede na njen pomen za pravni red in varstvo ustavnih pravic
               prejelo v obravnavo, ne da bi se moralo formalno opredeljevati do vseh vloženih
               ustavnih pritožb. Na ta način bi bilo Ustavno sodišče razbremenjeno formalnih
               postopkov tistih zadev, kjer ustavnih pritožb sploh ne bi sprejelo v obravnavo. Tako
               bi se lahko bolj posvetilo tistim, ki so v obravnavo sprejete, pri tem pa bi glede na
               svoje kapacitete lahko samo določilo obseg pripada zadev, ki bi omogočal učinkovito
               izvrševanje ustavnosodne funkcije. To bi zahtevalo samozavestno in avtoritativno
               izvrševanje ustavnosodne oblasti, ki je povezano tudi z veliko odgovornostjo
               Ustavnega sodišča.</p>
               <p>Petič: V Ustavi naj se določi, da Ustavno sodišče lahko o manj pomembnih stvareh
               odloča v ožjih senatih, saj bi se na ta način enako kot pri drugih državnih in pri
               meddržavnih sodiščih doseglo racionalno udeležbo ustavnih sodnikov pri odločanju.</p>
               <p>Šestič: Spremeni se sistem volitev ustavnih sodnikov. O podrobnostih nove ureditve
               bo treba razpravljati celovito. Pri tem je bistvenega pomena, da se zagotovi
               pravočasno imenovanje vrhunskih pravnih strokovnjakov na mesta sodnikov Ustavnega
               sodišča, postopek pa mora ohranjati spoštovanje in primeren odnos do kandidatov za te
               najvišje funkcije. Pri tem je lahko zgled tudi primerjava z ureditvami v drugih
               evropskih državah.</p>
               <p>Spoštovane poslanke in poslanci! Povzel sem bistvene točke. Pobudo z navedeno
               vsebino pa sem danes izročil tudi predsedniku Državnega zbora. Želim si skrbne
               preučitve in konstruktivne razprave, ki bo omogočila reformo, kakršno nujno
               potrebujemo.</p>
               <p>Dodatno k vprašanju reforme Ustavnega sodišča in načina volitev sodnikov tega
               sodišča pa želim opozoriti še na enega temeljnih problemov ustavnega sodstva in
               spoštovanja pravne države v našem času. Iz poročila Ustavnega sodišča za leto 2007
               izhaja, da je bilo ob koncu preteklega obdobja neizvršenih kar 17 odločb in od tega
               13 odločb Ustavnega sodišča, s katerimi je bila ugotovljena neustavnost zakonov, pa
               se zakonodajalec nanje ni odzval. To je visoko število neuresničenih odločb Ustavnega
               sodišča in pozivam Državni zbor, da vloži nove napore za razrešitev vprašanj, ki
               izvirajo iz omenjenih odločb, in k odpravi neustavnosti.</p>
               <p>Naslednje vprašanje, o katerem želim spregovoriti, je do neke mere povezano z
               ravnokar omenjenim, vendar je nekoliko splošnejše, in sicer: ali je v Republiki
               Sloveniji delovanje organov sodne veje oblasti v celoti zadosti učinkovito in kaj
               vpliva na sedanjo stopnjo učinkovitosti. Ustavna in druga sodišča, tako sodišča
               splošne, kot tudi sodišča specializirane pristojnosti, se nahajajo pred velikimi
               izzivi, kako na učinkovit in pravno skrben ter odgovoren način zagotoviti ustrezno
               reševanje sporov, ki so pred njimi. Ne sme se namreč pozabiti, da je prepozna pravica
               pogosto že tudi izgubljena pravica in da je zato treba vsaki stopnji sodnega
               odločanja zagotoviti ustrezno vlogo ter natančno določiti razmerja med temi
               stopnjami. V sodobni pravni državi je nedopustno, da se na prvo obravnavo spora med
               strankami lahko čaka tudi po več let in da se na pravnomočno sodbo v sporu lahko čaka
               skoraj celo desetletje. K razrešitvi teh problemov si s programom Lukenda že nekaj
               let resno prizadeva tudi Vlada, želel pa bi tudi sam dodati nekaj stališč in
               predlogov, pri čemer je seveda program Lukenda nekaj, kar podpiram.</p>
               <p>Najprej želim poudariti strokovno podprte ugotovitve, da dolgotrajnost sodnih
               postopkov ni le posledica neustreznega ali celo slabega dela sodnikov in sodišč, kot
               se občasno poenostavljeno prikazuje to situacijo. Učinkovitost sodne veje oblasti je
               namreč odvisna tudi od drugih okoliščin, ki vplivajo na sodno odločanje, ter na
               spoštovanje in izvršljivost sodnih odločb, s katerimi je sodišče odločilo v sporu.</p>
               <p>Kot glavni razlog za tak obseg sodnih zaostankov je treba poudariti število sporov,
               o katerih sodišča odločajo. Po statističnih podatkih sodišča vsako leto dobijo v
               reševanje več kot pol milijona novih zadev, od katerih jih sodišča več kot sto tisoč
               vsako leto štejejo za pomembnejše zadeve. Ta podatek je seveda zaskrbljujoč, saj
               pomeni, da je praktično vsak drugi državljan udeležen v kakšnem sodnem postopku.
               Načinov, kako v Sloveniji zmanjšati tako veliko število medsebojnih sodnih sporov, pa
               je verjetno več.</p>
               <p>Za zmanjšanje števila sodnih postopkov se mora naš odnos do drugih sodržavljanov v
               temelju spremeniti. Sodišča namreč ne morejo razreševati vseh naših medsebojnih
               razprtij ter osebnih nesoglasij. Sodišča tudi ne morejo nadomestiti naše volje in
               sposobnosti za medsebojno spoštovanje in sporazumevanje. Osnovna človeška poštenost,
               sposobnost razumevanja pogleda in položaja drugega ter pripravljenost na kompromis,
               kadar je ta potreben, so vrline, ki jih na Slovenskem imamo in jih moramo bolj ceniti
               in bolj razvijati. Teh ne more nadomestiti noben sodni postopek. Zato se mora še
               utrditi zavedanje, da je vložitev tožbe zadnje sredstvo, ko res noben medsebojni
               sporazum ni več mogoč in ko odpovejo tudi druge oblike izvensodnega reševanja sporov.
               Le na ta način se bo obremenitev sodišč lahko zmanjšala na razumno raven in bo mogoče
               tiste nerešljive medsebojne spore hitro in učinkovito rešiti tudi po sodni poti.</p>
               <p>Poleg tega je v našem pravnem sistemu treba bolj razviti in uveljaviti alternativne
               mehanizme reševanja sporov med strankami: mediacijo, spravo, arbitražo, pa tudi
               predhodno ocenjevanje možnosti uspeha pravde. Sodišča je treba razbremenjevati in
               njihovo vlogo razvijati za potrebe najbolj zapletenih sporov, za katere si je treba
               vzeti največ časa. Pri alternativnih oblikah reševanja pa bi ravno naglica in
               eksperten značaj svetovanja strankam, kar je v izvensodnih postopkih vselej bolj
               naravno kot pa v pravdi, pomagala zagotoviti uspešnejše reševanje sporov. Razumljivo
               je, da bi se takšne metode reševanja sporov lažje uveljavile v civilnih in nekaterih
               upravnih zadevah, zlasti tistih na področju varstva okolja, medtem ko je na kazenskem
               področju seveda takih možnosti manj.</p>
               <p>Med okoliščinami, ki bistveno vplivajo na delo sodišč, je nadalje in neodvisno od
               tega, o čemer sem ravnokar govoril, pomembno tudi pogosto spreminjanje zakonodaje, po
               kateri sodišča sodijo. Nenehno in vseobsežno spreminjanje zakonov in zato tudi
               njihova pogosta nekonsistentnost namreč vodi do izjemnih obremenitev sodnikov pri
               iskanju odgovor na novoodprta vprašanja, ki izvirajo iz zakonskih ureditev, in pri
               vzpostavljanju nove sodne prakse. Hitro in ponavljajoče se spreminjanje zakonske
               ureditve vodi tudi do tega, da je državljanom nejasno, kaj je tisto, kar je zakonito
               in pravno dopustno, zato je tudi možnost medsebojnega sporazuma manjša. Posledično so
               tudi tožnikom in tožencem nejasne možnosti za uspeh v sodnem sporu, to pa vodi do
               neutemeljenih pričakovanj in do nezadovoljstva z delom sodišč, ki za take rezultate
               niso in tudi ne morejo biti odgovorna. Vsaka zakonska sprememba, pa če tudi je
               potrebna, zato s seboj nosi zahtevo tudi za določen čas, ki je potreben za
               prilagoditev in s tem določeno podaljšanje sodnih postopkov in povečevanje njihovega
               števila. Predvsem pa, in to bi poudaril, temeljni sistemski zakoni zahtevajo temeljit
               strokovni premislek - na kar sem že opozoril pred nekdaj dnevni v govoru na Pravni
               fakulteti v Ljubljani - in, posebej poudarjam, kar najširšo podporo v Državnem zboru.
               Oboje pa je pomembno zagotovilo njihove avtoritete.</p>
               <p>Zato pozivam Državni zbor, da omeji obseg spreminjanja novih zakonskih rešitev in da
               pri vsakem novem zakonskem predlogu skrbno preveri, ali gre res za razmerja, ki
               zahtevajo novo zakonsko ureditev, ter ali ne bo prinesel nesporazmernih obremenitev
               sodišč. To še posebej velja v občutljivem času pred splošnimi volitvami, v katerem
               lahko v ospredje prehitro zaidejo drugi cilji in drugi kratkoročni interesi, kot pa
               sta varovanje pravic državljanov in blaginja in dolgoročni razvoj naše države.</p>
               <p>Posebno vprašanje, ki kot pomemben vidik pravne države spremlja obe predstavljeni
               temi, se nanaša na to, ali je v Republiki Sloveniji zagotovljena avtoriteta in
               spoštovanje organov sodne veje oblasti pri izvrševanju njihove funkcije. Sodstvo
               opravlja pomembno funkcijo, saj skrbi za razreševanje sporov, ki nastanejo pri
               življenju in delu državljank in državljanov Republike Slovenije, ter presoja
               zakonitost aktov in dejanj državnih organov in s tem opravlja pomembno nadzorstveno
               funkcijo in funkcijo omejevanja samovolje oblasti. S tem omogoča nadaljnji razvoj, ki
               bi bil brez tega otežen, če ne že onemogočen. Pri tej skrbi za zagotavljanje
               zakonitosti pa je nujno zagotoviti avtoriteto in spoštovanje tako odločitev sodišč
               kot tudi same sodne institucije.</p>
               <p>Zato vprašanja odnosov državnih organov in posameznikov do pravnomočnih sodb in
               odločb, ki so jih izdale, odločilno vpliva na učinkovitost dela sodišč. V pravu je že
               od antičnih časov znano pravilo <q>"Res indicata pro veritate habetu"</q> - svar, o kateri
               je odločilo sodišče, velja za resnične. To pravilo pomeni, da se s pravnomočno sodbo
               spor konča ter da je sodbo treba spoštovati in izvrševati, pa čeprav se moda z njo ne
               strinjamo. Na tej točki stoji in pade pravna država. Če bi se namreč sodbe izvrševale
               samo tedaj, ko bi se stranke z njimi strinjale, ne bi bilo mogoče razrešiti niti
               najbolj običajnega spora, zapreti storilca kaznivih dejanj, zaključiti delovanja,
               razveljaviti nezakonite ali nepravične odločitve upravnega organa itn.</p>
               <p>Naj zato še enkrat poudarim, spoštovanju sodb mora dajati vzor tudi sam Državni zbor
               pri izvrševanju odločb Ustavnega sodišča, s katerim mu je naložena odprava
               neustavnosti določenega predpisa. Ta pot je lahko tudi zahtevna in težavna, kot je
               poznano, ne le pri nas, na primer v zadevi tako imenovanih izbrisanih, temveč tudi v
               tujini. Vsi poznamo primer odločitve avstrijskega ustavnega sodišča v zvezi z
               dvojezičnimi krajevnimi napisi na avstrijskem Koroškem, vendar pa mora pripeljati do
               konca, ki potrdi spoštovanje sodbe. Odprta vprašanja, ki izvirajo iz kar 17
               neizvršenih sodb Ustavnega sodišča, se morajo razrešiti in morajo razrešiti tisti
               organi, ki so za to pristojni, in to na način, ki je predviden po ustavi in zakonu.</p>
               <p>Spoštovane poslanke in poslanci, strinjali se boste z mojo oceno, da je nedopustno,
               da se pri nas sodišča izpostavlja pavšalni ali celo povsem nebrzdani medijski
               kritiki, ki je včasih celo politično motivirana. Nezadovoljstvo s posamezno sodbo
               samo po sebi ne pomeni, da je sodba krivična, mnenje, da je sodba napačna, ne sme
               privesti do razumevanja, da zaradi tega sodbe ni potrebno upoštevati. Vsako sodbo je
               sicer mogoče podvreči strokovni kritiki, celo sodbe najvišjih sodišč, vendar pa mora
               biti takšna kritika stvarna, pravno argumentirana in ohranjati spoštovanje do
               institucije sodstva. V svetu so države, kjer je svoboda izražanja bistveno bolje in
               močneje razvita kot pri nas, hkrati pa je odnos do sodne veje oblasti veliko bolj
               spoštljiv. Svoboda ni samopašnost; svobode ni brez elementarne odgovornosti javnega
               izražanja. Kritika mora torej biti pravno argumentirana, prav tako pa mora biti
               jasno, da iz nje ne izvira nespoštovanje sodbe, še posebej pa ne nespoštovanje
               sodišča. Vsakdo od nas potrebuje neodvisno, nepristransko in spoštovano sodišče z
               ustrezno avtoriteto, četudi se zdi, da se vsi tega ne zavedamo. Omalovaževanje in
               nespoštovanje sodišča v primeru izgube spora pomeni tudi, da to sodišče ne bo več
               upoštevano tudi v naslednjem primeru, ko bo drugi spor dobljen. S tem se izgubi prav
               tisti forum, ki je namenjen avtoritativnemu dokončnemu odločanju začetega spora, ki
               se kljub pravnomočni sodbi še naprej nadaljuje in obremenjuje vse prizadete.</p>
               <p>Sodišča in sodniki niso politični akterji, ki bi bili vključeni v javno nastopanje
               in katerih funkcija bi zahtevala trajno javno podporo. Zato tudi ni mogoče
               pričakovati, da bodo svoje odločitve opirali kje drugje kot v pravu ali da se bodo
               odločali glede na pričakovano javno mnenje; nasprotno, sodnik mora biti vzor
               nepristranskosti, neodvisnosti, zato ga popularna podpora in pritiski ne smejo in ne
               morejo voditi pri njegovih odločitvah. Če gre za zaščito pravic posameznika, mora pri
               tem včasih nastopiti tudi proti volji večine. Zaradi tega pa se uspešnosti sodstva ne
               da meriti zgolj na podlagi zadovoljstva javnosti z delom sodišč in na tej podlagi
               sodnike bodisi nagrajevati ali kaznovati. Če bi to počeli, bi se odmaknili od
               zasledovanja pravičnosti in pravne države in bi naposled lahko prišli v položaj, v
               katerem bi ponovno oblikovali tako imenovane ljudske tribunale, ki se jih z
               obžalovanjem spominjamo iz različnih revolucionarnih obdobij. Zato ponavljam svoj
               poziv, da je treba nasploh, še posebej pa v predvolilnem obdobju vzdržati se
               neutemeljenih in pavšalnih kritik na račun sodstva in pravosodja pri tekmovanju za
               višjo javnomnenjsko podporo oziroma za boljši volilni rezultat. Iz želje po
               učinkovitem delovanju sodne veje oblasti se zastavlja vprašanje, kako zagotoviti, da
               bodo sodno funkcijo tudi v prihodnje izvrševali odlični pravniki. Le ob zagotavljanju
               ustreznega položaja sodstva in sodnika, njunega spoštovanja ter ob učinkovitem
               varstvu neodvisnosti sodne veje oblasti je mogoče pričakovati, da se bodo v okviru
               Ustavnega sodišča in drugih sodišč tudi v bodoče zaposlovali najuglednejši pravni
               strokovnjaki. Poklic sodnika je resen, odgovoren in zahteven. Opravljanje sodne
               funkcije je resnično poklic v smislu, ki ga je pri nas zastopal Primož Trubar in ki
               se je kot izraz uveljavil tudi v slovenskem jeziku, ko je nekdo poklican k temu, da
               po svoji vesti in z vsemi svojimi močmi in strokovnim znanjem zasleduje pravičnost in
               zakonitost. Ta poklic danes sodnice in sodniki, gledano v celoti, opravljajo dobro,
               zavzeto in predano. Ob mnogih kritičnih obravnavanjih posameznih sodnih odločitev se
               namreč prepogosto pozabi, da so tisti, ki opravljajo poklic sodnika v Republiki
               Sloveniji za reševanje stotin tisoč zapletenih zadev, zaslužili tudi pohvalo. In na
               tem mestu to pohvalo tudi izrekam.</p>
               <p>Zaskrbljujoče pa je, da se poklic sodnika vrednoti neprimerno zahtevnosti in pomenu
               njihove funkcije, kar v posameznih primerih že vodi do neuspešnih razpisov za mesta
               sodnikov in pomanjkanja zanimanja vrhunskih pravnikov za ta poklic, še posebej v
               manjših slovenskih krajih. Za delovanje pravne države je to zaskrbljujoč razvoj, ki
               ga je treba prekiniti in preusmeriti. Nedopustno je namreč, da gre razvoj v smeri, ko
               bo še naprej potrebno za mesta ustavnih sodnikov, vrhovnih sodnikov in drugih
               nosilcev sodne funkcije, vrhunske pravne strokovnjake še posebej vabiti in jih
               prepričevati, da bi zaradi zagotavljanja splošne blaginje to delo treba sprejeti in
               to kljub neustreznemu položaju, kljub izpostavljenosti, kljub neodgovornim kritikam
               in napadom. In težko bo vsem nam, ko se bodo vrhunski pravniki na te pozive prenehali
               odzivati in si raje poiskali manj odgovorne, pa za to bolj plačane službe drugje. Še
               tako dobri in pravno kvalificirani tožniki in toženci ne morejo upati na uspeh in
               zmago njihovih argumentov, če ne bodo le-ti razumljeni in presojeni s strani odličnih
               pravnih strokovnjakov, ki bodo kot sodniki o takih zadevah odločali. Zato je potreben
               temeljit premislek o tem, ali je zamišljeni sistem nagrajevanja sodnikov, ki so ga
               sami zavrnili kot nezaželenega, v resnici tisti, ki ustrezno prispeva h kvalitetnemu
               in uspešnemu zagotavljanju sodne funkcije. Ne sme pa se pozabiti, da je položaj
               sodnika kot nosilca sodne oblasti samoumevno podvržen ustrezni odgovornosti za
               njihovo delo, zato je treba tudi zagotoviti izvajanje ustreznih postopkov za
               uveljavljanje sodnikove odgovornosti, vendar pa mora ta temeljiti na zagotavljanju
               neodvisnosti sodnika in ustrezati temeljnim postulatom ustavnega reda.</p>
               <p>In ob neodvisnosti sodstva je treba omeniti tudi neodvisnost ostalih delov
               pravosodja, ki prav tako bistveno vplivajo na učinkovitost sodišč. Zlasti bi želel
               poudariti ustavno zagotovljeno samostojnost in neodvisnost odvetništva. Prav slednja
               je ena ključnih, zato je treba varovati in spoštovati, način izvrševanja te službe pa
               urejati le po tehtnem premisleku in ob najresnejšem spoštovanju navedenih ustavnih
               standardov.</p>
               <p>Spoštovane gospe poslanke, spoštovani gospodje poslanci! Zagotavljanje učinkovitosti
               delovanja sodne veje oblasti je proces, ki ga je treba pravilno usmerjati in
               ohranjati v ospredju naših skupnih prizadevanj. Hitre in enostavne rešitve niso
               vselej mogoče, zato je treba usmeriti dolgoročni razvoj v pravo smer in verjamem, da
               bomo ob sodelovanju vseh državnih organov in ob razumevanju ter podpori državljank in
               državljanov Republike Slovenije to tudi zmogli. Temu cilju okrepiti naš skupni napor
               za izboljšanje kakovosti pravosodja je namenjen tudi moj današnji nastop.</p>
               <p>Kar sem danes povedal o pravosodju, veljav širšem smislu tudi za druge državne
               institucije. Pravna in socialna država zahtevata učinkovito in odgovorno javno
               oblast. Brez te bo naš razvoj počasnejši, morebiti celo neustrezen. Blaginja naše
               družbe in vsakega posameznika v njej zahtevata kakovostno državo, ta pa predpostavlja
               pravno državo in ta se začne s pravosodjem. Zato mu je vredno posvetiti posebno
               pozornost in prvo skrb. Prav zato sem upoštevaje resnost problemov, ki jih imamo na
               tem področju, izbral to tematiko za svoj današnji nastop pred Državnim zborom.</p>
               <p>Hvaležen sem vam za vašo pozornost in upam, da bomo o teh temah lahko razpravljali
               konstruktivno in da bodo privedle do uspešnega razvoja. hvala lepa.</p>
               <p>...<stage>/Aplavz./</stage>...</p>
            </sp>
            <sp xml:id="SDZ4-Redna-38-2008-04-24.sp3">

               <speaker>PREDSEDNIK FRANCE CUKJATI:</speaker>

               <p>Predsedniku republike, dr. Danilu Türku se zahvaljujem za podano stališče in nastop
               v Državnem zboru Republike Slovenije. S tem zaključujem to točno dnevnega reda.</p>
               <p>Mi pa prehajamo na <title>21. TOČKO DNEVNEGA REDA - NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O JAVNIH CESTAH, nujni postopek.</title> Predlog
               zakona je v obravnavo zboru predložila Vlada Republike Slovenije. Besedo dajem
               predstvniku Vlade za dopolnilno obrazložitev predloga zakona.</p>
               <p>Minister za promet, mag. Radovan Žerjav, izvolite, imate besedo.</p>
            </sp>
            <sp xml:id="SDZ4-Redna-38-2008-04-24.sp4">

               <speaker>MAG. RADOVAN ŽERJAV:</speaker>

               <p>Spoštovane poslanke in poslanci! S predlaganim zakonom se s 1.7.2008 uvajajo vinjete
               kot način plačevanja cestnine za uporabo vseh cestninskih cest za določen čas za
               vozila, katerih največja dovoljena masa ne presega 3.500 kilogramov.</p>
               <p>Uvedba vinjetnega sistema cestninjenja bo prispevala: prvič, k povečanju pretočnosti
               prometa na cestninskih cestah; drugič k zmanjšanju zastojev v času prometnih konic in
               v času turistične sezone; tretjič, k zmanjšanju onesnaževanja okolja, zlasti zraka in
               zemljišč ob avtocesti, saj zaviranje vozil pred cestninsko postajo povzroča izpust
               delcev zavornih oblog, pospeševanje vozil pa povečuje onesnaževanje z izpušnimi
               plini, od katerih je večina toplogrednih; četrtič, k hitrejšemu doseganju nacionalnih
               okoljskih ciljev pri zmanjševanju emisij toplogrednih plinov; petič, k povečanju
               varnosti cestnega prometa, saj ugodna cena letnih in polletnih vinjet stimulira večjo
               uporabo cestninskih cest in s tem razbremenitev vzporednih cestnih povezav; šestič, k
               lažjemu prehodu na cestninjenje v prostem prometnem toku. Vinjetni sistem
               cestninjenja bo uveden na vseh cestah, s katerimi upravlja in jih vzdržuje
               upravljavec cestninskih cest, to je Dars.</p>
               <p>Kot veste, gre za ukrep začasnega značaja, saj se bodo vinjete uvedle za prehodno
               obdobje do dokončno pravičnega sistema cestninjenja. Kot veste, pripravljamo namreč
               satelitsko cestninjenje v prostem prometnem toku, po katerem bomo plačevali toliko,
               kolikor bomo prevozili kilometrov.</p>
               <p>Cestninski zavezanec bo moral pred vstopom na cestninsko cesto kupiti vinjeto in jo
               namestiti na vetrobransko steklo vozila. Vinjeta se bo lahko uporabljala samo za eno
               vozilo in bo izdelana tako, da se bo po odstranitvi uničila. Uvedene bodo dve vrsti
               vinjet, in sicer letna vinjeta, veljala bo v koledarskem letu nakupa ter v decembru
               prejšnjega in januarja naslednjega leta, in polletno vinjeto, ki bo veljala šest
               zaporednih mesecev od dneva nakupa.</p>
               <p>Nazor nad plačevanjem cestnine oziroma pravilno uporabo vinjet bo opravljal
               upravljavec cestninskih cest, katerega pooblačene uradne osebe, tako imenovani
               cestninski nadzorniki, bodo v primeru odkritih kršitev zoper kršitelje vodile in
               odločale v hitrem postopku o prekršku. Poleg cestninskih nadzornikov bodo nadzor
               izvajali tudi Policija, Prometni inšpektorat in Carinska uprava Republike Slovenije,
               ki bodo imeli poleg svojih pooblastil tudi pooblastila cestninskega nadzornika. Vsi
               navedeni organi so tudi prekrškovni organi, kar pomeni, da bodo kršiteljem na kraju
               storitve prekrška izrekali predpisane globe. Za vožnjo po cestninski cesti brez
               veljavne nalepke oziroma vinjete, torej brez plačila cestnine, kot tudi za
               preprečitev pooblaščeni uradni osebi izvedbo navedenih pooblastil je predpisana globa
               v znesku od 300 do 800 evrov. Predpisana višina globe je povsem primerljiva z višino
               predpisanih glob v drugih evropskih državah, recimo Švica, ki ima 330 do 800 evrov,
               Madžarska 260 evrov in Avstrija od 300 do 3000 evrov.</p>
               <p>Pri tem je seveda potrebno upoštevati dejstvo, da veljavno prekrškovno pravo omogoča
               kršitelju plačilo samo polovico izrečene globe torej 150 evrov, če seveda kršitelj
               plača globo v osmih dneh po pravnomočnosti plačilnega naloga ali odločbe, ki jo je
               prekrškovni organ izdal v prid hitremu postopku prekrškov. Hvala lepa, toliko za
               začetek.</p>
            </sp>
            <sp xml:id="SDZ4-Redna-38-2008-04-24.sp5">

               <speaker>PREDSEDNIK FRANCE CUKJATI:</speaker>

               <p>Hvala. Predlog zakona je obravnaval Odbor za promet kot matično delovno telo. Besedo
               dajem predsedniku gospodu Josipu Bajcu za predstavitev poročila odbora, prosim.</p>
            </sp>
            <sp xml:id="SDZ4-Redna-38-2008-04-24.sp6">

               <speaker>JOSIP BAJC:</speaker>

               <p>Gospod predsednik, hvala lepa. Spoštovani gospod minister s sodelavci, spoštovane
               kolegice in kolegi.</p>
               <p>Odbor za promet je na svoji 22. nujni seji, dne 18. 4. 2008 obravnaval Predlog
               zakona o sprememba in dopolnitvah Zakona o javnih cestah, ki ga je Državnemu zboru v
               zakonodajni postopek posredovala Vlada dne 4. 4. 2008. Vlada je predlagala, da se
               predlog zakona obravnava po hitrem postopku. Na seji odbora so poleg predstavnikov
               predlagatelja zakona sodelovali še predstavniki Darsa, Komisije za lokalno samoupravo
               in regionalni razvoj Državnega sveta in Zakonodajno-pravna služba Državnega zbora.</p>
               <p>V uvodni predstavitvi je državni sekretar dr. Peter Verlič predstavil razloge za
               spremembe in dopolnitve predloga zakon. Zakon določa dva cestninskega razreda za to
               cestnino, in sicer za enosledna motorna vozila in dvosledna motorna vozila. Zakon
               določa, da se cestnina za uporabo cestninskih cest za določen čas plača s posebno
               nalepko, vinjeto, in določa način cestninjenja z vinjeto.</p>
               <p>Pomembna novost predlaganega zakona je tudi ureditev nadzora nad cestninjenjem. Ta
               nadzor nalaga zakon upravljavcev cestninskih cest in podrobno določa njegovo
               pooblastilo v zvezi s tem. Za izvajanje nadzora ima upravljavec posebne pooblaščene
               osebe, cestninske nadzornike. Podrobno je v zakonu urejeno tudi ukrepanje v primeru
               kršitev - za izvajanje učinkovitega nadzora upravljavec cestninskih cest vodi
               ustrezno evidenco. Zakon tudi ureja, da je prekrškovni organ za prekrške iz tega
               zakona upravljavec cestninskih cest, postopek o prekršku pa vodijo pooblaščene uradne
               osebe, ki jih določi s sklepom upravljavec cestninskih cest po predpisu o prekrških.</p>
               <p>Zakonodajno-pravna služba je v svojem mnenju podala konkretne predloge k večini
               členov, ki so v večini tudi bili upoštevani v amandmajih, in korektno na odboru pa še
               pripombe k 1. in 4. členu obravnavanega zakona.</p>
               <p>Člani odbora so v razpravi o posameznih čelni predloga zakona podprli predlog
               zakona, izpostavili pa vprašanje, ki se nanaša na uresničitev Resolucije o
               nacionalnem programu izgradnje avtocest v Republiki Slovenije. Ob tem so menili, da
               bi bilo potrebno višino cestnine za tovorna vozila nad 3.500 kilogramov bistveno
               zvišati . Člani odbora so predlagatelju zakona zastavili vrsto vprašanj, ki se
               nanašajo na časovni obseg uvedbe vinjet, na zagotovitev zadostnega števila letnih in
               polletnih vinjet, na uvedbo cestnin na hitrih cestah, ki se v sedanjem sistemu
               cestninjenja ne plačujejo, in bojazen, da bo na ta način podvrženo plačilo cestnine
               oziroma nakupa vinjet veliko število občanov, ki do sedaj niso plačevali cestnine.
               Menili so, da bo uvedba cestninjenja z vinjeto povzročila neenakost med vozniki, ki
               redno uporablja avtocestni sistem, in tisti, ki ga le občasno. Menili so tudi, da
               uvedba vinjet kot način cestninjenja in cena vinjet stimulira večjo uporabo avtocest
               in s tem zmanjšuje obremenitev cest, ki potekajo skozi naselja in s tem prispevajo k
               zmanjšanju negativnih učinkov na bivalno okolje.</p>
               <p>Odbor za promet je sprejel vse vložene amandmaje poslanskih skupin koalicije, ni pa
               sprejel amandmaja Poslanske skupine SD. Odbor za promet je sprejel svoj amandma k 1.
               in 9. členu. Odbor za promet je po končani razpravi o členih predloga zakona in
               glasovanje o vloženih amandmajih in amandmajih odbora v skladu s 128. členom
               Poslovnika Državnega zbora glasoval še o vseh členih predloga zakona in ga
               sprejel.</p>
               <p>Glede na sprejete amandmaje in na podlagi prvega odstavka 133. člena Poslovnika
               Državnega zbora je pripravljeno besedilo dopolnjenega predloga zakona, v katerem so
               vključeni vsi sprejeti amandmaji na odboru. Dopolnjeni predlog zakona je sestavni del
               tega poročila. Hvala.</p>
            </sp>
            <sp xml:id="SDZ4-Redna-38-2008-04-24.sp7">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Sašo Peče bo predstavil
               stališče Poslanske skupine Lipa. Prosim.</p>
            </sp>
            <sp xml:id="SDZ4-Redna-38-2008-04-24.sp8">

               <speaker>SAŠO PEČE:</speaker>

               <p>Spoštovani prisotni! Ne vem, ali je v tej naši državi nekaj narobe ali je vse prav.
               Vlada Republike Slovenije zadnje čase na različnih področjih prihaja v parlament s
               predlogi zakonov, ki so na prvo žogo ali pa na prvi mah izjemno privlačni. Skratka,
               dela to, kar ponavadi v nekih demokracijah ustaljenih bi morala delati opozicija.
               Torej pripravlja zakone, ki se ne sprašujejo o finančnih obveznostih. Pripravlja
               zakone, ki naj bi bili, še enkrat poudarjam, na prvo žogo zelo, zelo ugodni ali pa
               prijazni do uporabnikov. Širi se krog uporabnikov tako iz naslova druge svetovne
               vojne, iz tistega naslova, kjer imamo povezavo z okupatorji, ne nazadnje tudi z
               Rimskokatoliško cerkvijo, z denacionalizacijskimi postopki ste na predlog Vlade
               podaljšali rok.</p>
               <p>Opozicija je pa tista, ki se obnaša kot zelo zelo odgovorna Vlada. Torej, vedno
               sprašuje, ali imamo za to denar ali ne bodo bodoči rodovi odgovarjali za to in ali
               bomo lahko obveznosti sploh izplačevali. Skratka, ne leti kritika ne na opozicijo ne
               na Vlado, ampak praviloma so te vloge zamenjane. Praviloma bi opozicija morala
               prihajati s predlogi, ki nimajo finančnega kritja, ampak so izključno zelo všečni in
               bi Vlada Republike Slovenije morala biti tista s trdo hrbtenico in skrbeti, da se
               bodo lahko poplačale že sprejete finančne obveznosti.</p>
               <p>In Zakon o spremembah in dopolnitvah Zakona o javnih cestah, ukrep začasnega značaja
               ali obdobja, je en izmed teh tipičnih zakonov. Po vseh javnih analizah ga ljudje
               podpirajo, sicer bi si bolj želeli, da bi Vlada Republike Slovenije pristopila tudi k
               izdajanju tako imenovanih enodnevnih nalepk ali vinjet za uporabnike avtocest v naši
               državi. Tudi osebno sem sam prepričan, da bi Vlada Republike Slovenije to morala
               storiti in ponuditi tistim, pa najsibo to mesečnim voznikom, da jim ni potrebno
               plačevati in s tem pač polniti vladni proračun, da uporabljajo avtoceste. Ampak za
               tiste voznike, ki avtocesto uporabljajo najsibo dnevno, tedensko, je pa seveda ta
               izračun zelo zelo ugoden ali bolje rečeno zelo zelo dober.</p>
               <p>Ampak, kaj je namen plačevanja avtocest oziroma cestninjenja? Namen verjetno - in
               iskreno upam, da ni izključno temu -, da ljudi še z nečem obremenimo. Namen je v
               osnovi v poplačilu stroškov, ki so nastali ali nastajajo z avtocestnim najsibo križem
               ali z avtocestami. In simulacija nakazuje, da Vlada Republike Slovenije ocenjuje, da
               bi moralo 60% voznikov opremiti svoja vozila z omenjeno nalepko, v kolikor bi hoteli
               spremljati dosedanji pritok finančnih sredstev v državno blagajno oziroma v blagajno
               za rekonstrukcijo, poplačilo dolgov in podobne stvari. Statistika v Evropi nam
               nakazuje, da je 60% krepko več, kot je v povprečni evropski državi. In kaj lahko samo
               skozi to dimenzijo ugotovimo - da seveda obveznosti ne bodo poravnane. Ampak
               Slovenija, ne glede na to, da predseduje Evropski uniji, ni tako zelo priljubljena v
               okviru mednarodnih finančnih inštitucij, da bodo rekli: ja, dragi Slovenci, zdaj vam
               pa odpustimo vaše dolgove, ampak, te dolgove bomo morali navkljub temu plačevati.
               Torej, prvi resen pomislek, za katerega se bojim, da Vlada Republike Slovenije ni
               razmislila.</p>
               <p>V nadaljevanju se ne govori o neodplačevanju kreditov, ampak tudi tisto, kar Vlada
               Republike Slovenije vehementno in z velikim pompom govori, da se bodo zmanjšali
               zastoji. Jaz osebno ne verjamem, da se bodo zmanjševali zastoji glede na to, da
               infrastruktura - torej, cestninske hišice še vedno ostanejo, da bodo tovornjaki še
               zmeraj šli skoz tako imenovano rampo, in tam plačali fizično cestnino. Skratka, so
               elementi v tem zakonu, ki so všečni. In v kolikor bomo v nadaljevanju našli tudi
               toliko modrosti, da bi uvedli dnevno ali ...<stage>/Opozorilni znak za konec razprave./</stage>...
               vinjeto za krajše časovno obdobje, bi bil zakon za pozdraviti, predvsem gledano z
               očmi opozicijskega poslanca. Sem pa malo zaskrbljen nad odgovornostjo oziroma
               nepripravljenostjo za izvajanje izračuna, kaj bo, če zadeva poči; in strokovnjaki
               ocenjujejo, da bo počila.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp9">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Mag. Tomaž Štebe bo predstavil stališče Poslanske skupine Slovenske demokratske
               stranke.</p>
               <p>Prosim.</p>
            </sp>
            <sp xml:id="SDZ4-Redna-38-2008-04-24.sp10">

               <speaker>MAG. TOMAŽ ŠTEBE:</speaker>

               <p>Hvala lepa za besedo. Prav lep pozdrav, spoštovani gospod minister, kolegice in
               kolegi! Po skoraj poldrugem desetletju uvajanja in razvoja ter nedoslednega
               spreminjanja sedanjega mešano hibridnega, zaprto-odprtega sistema cestninjenja, se
               začenja prvi korak v bolj uravnoteženo in sorazmerno cestninjenje v prostem prometnem
               toku za različne kategorije. To je tudi prvi ukrep oziroma sprememba, ki je v korist
               uporabnikov infrastrukture, prometne varnosti, manjše porabe energije in časa ter
               nenazadnje okolja. Uvedba vinjet je v bistvu tudi najpreprostejši način oziroma
               sredstvo prehoda v nemoteno in neovirano vožnjo zaradi cestninjenja.</p>
               <p>Slovenska demokratska stranka podpira spremembo zakona o javnih cestah in akcijski
               načrt postopne uvedbe sodobnega, dolgoročno, strateško, stroškovno in funkcionalno
               optimalnega elektronskega sistema cestninjenja s satelitskim lociranjem. SDS podpira
               postopno odstranjevanje ovir na avtocestah in nemotečo vožnjo zaradi cestninjenja,
               ker se bo s tem povečala varnost in skrajšal čas potovanja ter se bodo s tem
               zmanjšali stroški vožnje in nenazadnje obremenitve okolja. Povsem soglašamo s
               predlogom prehodne uvedbe zaračunavanja časovne uporabe avtocest in hitrih cest za
               osebna vozila. Predlagane cene in dve možnosti izbire sledijo cilju širše uporabe
               avtocest, za kar so pravzaprav grajene. Enostavnost izbire in neke vrste popust na
               količino je v podporo odločitvi o nakupu. S tem se bo bistveno zmanjšalo izogibanje
               avtocestam, obremenjevanje uporabe vzporednih cest ter vplivi na okolje. Izboljšale
               se bodo prometne razmere in varnost na vzporednih državnih cestah. Pomembno je tudi
               zmanjšanje neuravnoteženosti med cestninami za osebna in tovorna vozila. Prosti
               prometni tok se uvaja postopoma, najprej na avtocestah in hitrih cestah in za osebna
               vozila in motorje. Za vsa vozila nad 3,5 tone skupne mase se uvede nov elektronski
               satelitski sistem cestninjenja sredi prihodnjega leta.</p>
               <p>To, kar je ves čas zagovarjala Slovenska demokratska stranka, se sedaj postopoma
               tudi zares uresničuje. Premik je bil dosežen z velikimi in dolgotrajnimi napori
               argumentiranja in premagovanja močnih sil, ki zagovarjajo sedanji neustrezen in
               nepravičen sistem cestninjenja, najprej julija 2007 s spremembo akcijskega načrta
               uvedbe elektronskega cestninjenja v prostem prometnem toku in sedaj z njegovim
               pospešenim uvajanjem, ki je najpomembnejša prioriteta novega ministra za promet, z
               vso podporo predsednika Vlade. V Slovenski demokratski stranki nam je pomembno
               naslednje: interes uporabnikov - to je praktičnost, udobnost, varnost, časa in
               stroškov; trajnostna naravnanost - to je manjše obremenjevanje okolja; manjša uporaba
               energije - gospodarjenje s prometno infrastrukturo; namen izgradnje avtocest in
               hitrih cest je njena privlačnost uporabe za potovanja v tranzitu in za tovorni
               promet; prometna politika - preusmeritev prometa in tovora na avtoceste, še posebej
               mednarodnega in težkih tovorov, in seveda - uravnoteženost med koristmi in
               posledicami se izboljšuje med osebnimi in tovornimi vozili. Privlačnost uporabe, ne
               pa odvračanje je bistveno za razbremenjevanje ostalih cest, okolja, za manjšo uporabo
               energije, goriva v času vožnje in nenazadnje za večjo varnost. S tem se doseže
               prometno-transportno, ekonomski in okoljsko-trajnostni cilj in namen izgradnje
               avtocest. Njihova uporaba ne pa izogibanje ter preusmerjanje tranzitnih tokov in
               tovorov na avtoceste in na železnice. Uvedbo vinjet v SDS razumemo in sprejemamo kot
               način prehoda v prometni tok, prosti prometni tok - v neurejeno vožnjo in zaradi
               cestninjenja z zaustavljanjem oziroma upočasnjevanjem. Z uvedbo satelitskega sistema
               cestninjenja za tovornjake, se bo promet popolnoma sprostil. Cestninskih postaj ne bo
               več, v vožnji po cestah zaradi cestninjenja ne bo več nobenih ovir. Hvala lepa za
               pozornost.</p>
            </sp>
            <sp xml:id="SDZ4-Redna-38-2008-04-24.sp11">

               <speaker>PREDSEDNIK FRANCE CUKJATI:</speaker>

               <p>Hvala. Gospod Janko Veber bo predstavil stališče Poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-38-2008-04-24.sp12">

               <speaker>JANKO VEBER:</speaker>

               <p>Hvala za besedo. Lep pozdrav v imenu Poslanske skupine Socialnih demokratov! Zakon o
               spremembah in dopolnitvah zakona o javnih cestah, ki uvaja vinjete v Sloveniji, je po
               našem mnenju nepotreben. Menimo, da Slovenija vinjet ne potrebuje, iz enostavnega
               razloga, ker nima sodobnega državnega cestnega omrežja. Zgolj avtocestni križ je
               bistveno premalo za to, da lahko utemeljeno razmišljamo o tem, da uvedeno sistem
               cestninjenja s pomočjo vinjet.</p>
               <p>Poleg tega pa želimo opozoriti na naslednje izjemno pomembno dejstvo. Spreminjanje
               sistema cestnjenja na avtocestah v trenutku ko se je Vlada odločila, da gradimo
               avtoceste s krediti, mora biti odločitev za spremembo cestninjenja zelo premišljena,
               predvsem pa usklajena s tem, kako bomo obračali najete kredite. Žal ugotavljamo, da
               gre za nepremišljeno dejanje, ki bo prineslo velike težave prav pri zagotavljanju
               sredstev Darsu za odplačilo kreditov. Dars je namreč že danes zadolžen za 3,5
               milijarde evrov, načrtuje pa se zadolževanje še za dodatno 1 milijardo evrov, za
               dokončanje avtocestnega križa. Poleg tega zelo resnega problema, ki ga vinjete
               zagotovo ne rešujejo in ga postavljajo pod zelo velik vprašaj, pa moramo izpostaviti
               tudi to dejstvo, da cestninjenje z vinjetami pomeni pavšalno cestninjenje, ki gre na
               roko predvsem tistim, ki dnevno in zelo veliko uporabljajo avtoceste. Tisti, ki pa
               avtocest sploh nimajo, pa bodo ravno tako obremenjeni in plačevali enako kot ti, ki
               ceste dnevno uporabljajo. Torej vinjete, subvencije, torej z vinjetami
               subvencioniramo tiste, ki najbolj obremenjujejo ceste, tisti ki jim povzročajo
               največjo obrabo, in subvencioniramo tiste, ki s tem tudi najbolj onesnažujejo okolje.
               To pa je v nasprotju prav z vsemi načeli delovanja Evropske unije. Torej, Socialni
               demokrati vztrajamo pri tem, da se moramo držati evropskega načela, da onesnaževalec
               tudi primerno plača tisto, kar povzroči s svojimi dejanji.</p>
               <p>Stroški uvajanja vinjet kot začasnega sistema cestninjenja so po našem mnenju ravno
               tako neupravičeni. Uvajanje vinjet je veliko dražje kot pa posodobitev obstoječega
               cestninskega sistema. Za pet milijonov evrov lahko danes nadgradimo obstoječi
               mikrovalovni sistem cestninjenja in dobimo v zelo kratkem času oziroma bi lahko že
               govorili o tem, da bi že danes v Sloveniji imeli uveden sistem cestninjenja v prostem
               prometnem toku za vsega pet milijonov evrov. Problem tovornjakov bi bil že odpravljen
               in tudi vse te čelne cestninske postaje bi pravzaprav ne povzročale več zastojev, kot
               jih srečujemo danes na avtocestah. Vendar, Vlada k temu zakonu ni niti z besedico
               dala obrazložitve, zakaj ne želi posodobiti obstoječi mikrovalovni cestninski sistem,
               ki bi omogočal takojšnjo nadgradnjo predvsem teh ABC kartic, namesto da se danes
               srečujemo s tem, da bo potrebno 8 milijonov evrov vrniti že plačanih sredstev za
               uporabo ABC kartic. Odgovora, zakaj je to učinkovitejše, v tem zakonu ni zaslediti.
               In je tudi pomanjkljiv odgovor v tem zakonu v tistem delu, ki se nanaša na porušitev
               obstoječih cestninskih sistemov oziroma postaj. Kolikšni stroški bodo povezani s
               porušitvijo cestninskih postaj, v tem zakonu tudi slučajno ni prikazano.</p>
               <p>Ni tudi odgovora v tem zakonu, kaj se bo zgodilo s koncesijsko pogodbo med državo in
               Darsom z uvedbo vinjet. Namreč, sprememba tega cestninskega sistema zagotovo posega
               tudi v to koncesijsko pogodbo, ki je ključna za to, kako se bo izvajalo vzdrževanje
               in kako se bo nenazadnje tudi dokončala izgradnja avtocestnega križa. In tudi
               prezaposlitev zaposlenih v sistemu cestninjenja s pobiralcev cestnin v nadzornike,
               pomeni, da se bomo v Sloveniji srečali še z nekaterimi uniformiranimi dekleti in
               možmi. V Sloveniji nas bodo poleg policistov in redarjev v prihodnje nadzirali tudi
               uniformirani nadzorniki na avtocestah. Za ublažitev teh posledic predlagamo Socialni
               demokrati, da se izvzamejo iz sistema cestninjenja vse obvozne ceste, navezovalne
               ceste in hitre ceste, s katerimi se lahko pripeljemo na avtocestni križ. Hvala.</p>
            </sp>
            <sp xml:id="SDZ4-Redna-38-2008-04-24.sp13">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek bo predstavil stališče Poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-38-2008-04-24.sp14">

               <speaker>MILAN PETEK:</speaker>

               <p>Lep pozdrav - hvala lepa - ministru z ekipo, kolegom tudi in predsedniku Državnega
               zbora. Dva meseca je minilo, odkar je minister za promet na tiskovni konferenci Vlade
               napovedal, da razmišljajo o drugačnem sistemu zaračunavanja uporabe avtocest. Namesto
               sedanje cestnine bodo vozniki morali kupiti letne ali polletne vinjete po avstrijskem
               oziroma švicarskem vzoru. Takrat smo vsi politiki, pa tudi večina slovenske javnosti
               ocenjevali, da gre za prenagljeno izjavo in da je razmišljanje na Vladi, vsi pa vemo,
               da je bila ideja bolj kot na papirju predvsem v glavi predsednika Vlade gospoda
               Janše, torej, da ne bo realizacije in da minister Žerjav kljub tej komandi premiera
               moral priznati poraz in ne bo realiziral tega ukaza. Pa ni bilo tako. Ukaz je bil
               očitno dovolj jasen. Posledice, če bi morda pa kdo le bil neposlušen, tudi jaz ne, in
               po telovadbi številk, ki je ni mogoče niti dokazati niti zavrniti, je pred nami
               zakon, ki na pot v vsakdanje življenje Slovencev uvaja vinjete. Samo to je namreč
               razlog za današnjo obravnavo zakona, ne druge sistemske spremembe zakona.</p>
               <p>In Vlada ponovno dokazuje, da nima nikakršnega posluha za pripravo strategij na tem
               področju, da je resolucija o prometni politiki, ki jo je sama pripravila in jo
               sprejel z glasovi koalicijskih poslancev Državni zbor nepotreben dokument, ki ga je
               tako ali tako sprejemala zgolj in samo zaradi forme in ne vsebine. Če bi jo resno
               jemala, bi vsaj v obrazložitvi k temu zakonu zapisala, zakaj odstopa od nekaterih
               ciljev postavljenih, zapisanih v resoluciji. Z zakonom oziroma uvedbo vinjet za
               plačilo avtocest se gre vlada eksperiment, ki ga ne podpira nikakršna aktualna
               ekonomska študija, to ni kar tako izjava, ampak izjava dr. Žana Zaplotnika, člana
               uprave Darsa, zadolženega za finance, in pomeni čisto hazardiranje z vzdržnostjo
               avtocestnega programa in posledično z javnimi financami. Že odsotnost uprave Darsa na
               seji Odbora za promet - takrat je bila na seji samo član uprave za vzdrževanje, ni
               bilo nikogar drugega, tako kot ne danes - kaže, kaj si o predlaganih rešitvah mislijo
               predstavniki upravljavcev. Verjetno se zavedajo, da se lahko posledice tega zakona
               pokažejo že v tem letu, nesporno pa v letu 2009. In takrat bodo resnično nastale
               težko popravljive posledice za državo. Medtem ko se EU zavzema za preusmeritev
               prometnih tokov s cest na ostale prometne podsisteme, ko se poudarja pomen
               vključevanja eksternih stroškov v stroške transporta - to so stroški onesnaževanja
               okolja, stroški izgube, včasih zastoji, stroški prometnih nesreč - in ko je jasno
               spoznanje, da cestnina ni več le instrument za financiranje, vzdrževanje in gradnjo
               avtocest, pač pa vse bolj postaja ukrep prometne politike za porazdelitev in
               preusmerjanje prometa s preobremenjenih avtocest na bistveno manj obremenjen sistem
               javnega transporta ter ukrep varovanja okolja s sistemom različnih višin cestnin
               glede na prometne obremenitve, naša vlada, naš predsedsednik vlade, naš minister in
               stranke koalicije iščejo rešitve všečne državljanom volivcem, ki pa ne dosegajo
               nobenega izmed prej navedenih ciljev. Ne ukvarjajo se s praznimi avtobusi, praznimi
               vlaki, praznimi osebnimi avtomobili, v katerem je en sam voznik, torej z vprašanji,
               ki bi razrešili marsikatero zagato, ampak nas Vlada preprečuje, kako je potrebno
               zakon sprejeti po nujnem postopku, saj bodo drugače nastale težko popravljive
               posledice za delovanje države.</p>
               <p>V Liberalni demokraciji Slovenije menimo, da so v Janševi stranki spoznali, da bodo
               na jesenskih volitvah nastale nepopravljive posledice za njihovo stranko, ne za
               državo, če ne bodo podarili Slovencem še kakšnega predvolilnega darila, in le to je
               razlog za hitenje, kljub nepreverjenim izračunom o efektih uvedbe vinjet. Razen, če
               mislijo, da so oni država. Kaj so pa delali do sedaj skoraj štiri leta?</p>
               <p>Minister Božič nam je zagotavljal, kako bo elektronski sistem cestninjenja uveden že
               leta 2008, minister Žerjav se je najprej jezil, ker je pač o tem, ko je kandidiral za
               ministra, premalo slišal, in je obljubljal, da bo to skušal storiti kakšno leto
               pozneje, potem pa zagotovil, da bo takšen sistem cestninjenja uveden zagotovo leta
               2010. In kaj od teh zagotovil je oziroma bo uresničeno? Nič. Seveda pa je tudi
               politična odgovornost in nihče je ne želi ponuditi v presojo. Takšna je pač naša
               demokracija in njena politična kultura.</p>
               <p>Z uvedbo vinjet delamo korak nazaj, namesto k evropski praksi, saj se vračamo v
               obdobje, ki smo mu rekli <q>"balkanizem"</q>. Naj mi nekateri oprostijo za uporabo tega
               pojma. Namesto k izboljševanju in nadgradnji obstoječega, so vinjete evropsko
               primerljiv korak nazaj. Nekatere izjave in informacije iz Evropske komisije kažejo,
               da že tudi v Bruslju pozorno spremljajo naša... <stage>/opozorilni znak za konec./</stage></p>
               <p>Čas ne dopušča daljšega ekspozeja. Naj ob zaključku povem, da bodo poslanci LDS
               zaradi vseh neodgovorjenih vprašanj pri glasovanju ravnali po svoji odločitvi. Hvala.
           </p>
            </sp>
            <sp xml:id="SDZ4-Redna-38-2008-04-24.sp15">

               <speaker>PREDSEDNIK FRANCE CUKJATI:</speaker>

               <p>Hvala. Gospod Jožef Horvat bo predstavil stališče Poslanske skupine Nove Slovenije.
               Prosim.</p>
            </sp>
            <sp xml:id="SDZ4-Redna-38-2008-04-24.sp16">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovani gospod minister z ekipo, spoštovane
               kolegice in kolegi! V Poslanski skupini Nove Slovenije podpiramo in pozdravljamo
               spremembe zakona o javnih cestah, ki uvajajo rešitev pobiranja cestnin z nakupom
               vinjet.</p>
               <p>Pri tem je treba poudariti, da je predlagana rešitev časovno omejena, in sicer do
               uvedbe elektronskega cestninjenja v prostem prometnem toku za vsa vozila. Priznati je
               treba, da je sedanji sistem cestninjenja na slovenskih avtocestah nezadovoljiv, lahko
               bi celo rekli, zastarel in neučinkovit, pa tudi nepravičen. Tako smo lahko
               vsakodnevno na cestninskih postajah priče dolgim kolonam vozil in zastojem, kar
               seveda povzroča ne le nestrpnost voznikov, ampak povzroča tudi veliko onesnaženje
               okolja, ozračja in zemljišč ob avtocestah.</p>
               <p>V naši poslanski skupini smo pri predlagani rešitvi posebej pozorni na finančne
               učinke rešitve. Če pogledamo na predlagano rešitev cestninjenja s finančnega vidika,
               verjamemo in zaupamo predlagateljem zakona, ki so opravili veliko izračunov,
               simulacij in matematičnega modeliranja, s katerimi so dokazali, da rešitev uvedbe
               vinjet predstavlja optimalno rešitev cestninjenja v tem trenutku. Kar pa je še treba
               poudariti, pa je projekcija, ki napoveduje boljši finančni izkupiček, kar je za nas
               posebno dobra informacija. Sedanji sistem je slab, saj poberemo, kot vsi vemo, samo
               dve tretjini cestnin, pa kljub temu, kot je ugotovila Komisija Državnega zbora za
               nadzor javnih financ, je ta sistem kljub vsemu še vzdržen, se pravi, sistem, ki še
               omogoča odplačevanje kreditov Darsa. Atraktivna cena vinjet, letnih in polletnih, je
               gotovo faktor, ki bo vsekakor uporabnike cest spodbudil k temu, da bodo več
               uporabljali avtoceste in se ne bodo posluževali obvozov po regionalnih cestah. To pa
               bo vsekakor doprineslo tudi k večji varnosti in manjšim zastojem na naših cestah.
               Povečanje varnosti, pa tudi če samo za nianso, na cestah z večjo uporabo avtocest je
               naslednji razlog, zaradi katerega je zakon vreden podpore.</p>
               <p>V Poslanski skupini Nove Slovenije bomo predlagano rešitev uvedbe vinjet podprli,
               hkrati pa apeliramo na Vlado, da vloži dodatne napore za čimprejšnjo implementacijo
               elektronskega cestninjenja, ki bo resnično pomenilo najbolj pravično plačevanje
               uporabe cestninskih cest.</p>
               <p>Hvala za pozornost.</p>
            </sp>
            <sp xml:id="SDZ4-Redna-38-2008-04-24.sp17">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Josip Bajc bo predstavil stališče Poslanske skupine Slovenske ljudske
               stranke.</p>
               <p>Prosim.</p>
            </sp>
            <sp xml:id="SDZ4-Redna-38-2008-04-24.sp18">

               <speaker>JOSIP BAJC:</speaker>

               <p>Spoštovani gospod predsednik, vsem skupaj še enkrat en lep pozdrav!</p>
               <p>V zadnjem času je bilo o tematiki cestninjenja že toliko povedanega, da je težko
               karkoli povedati, kar ni bilo že nič kolikokrat ponovljeno. Ampak naj vseeno
               predstavim stališče Poslanske skupine Slovenske ljudske stranke do omenjene novele
               zakona.</p>
               <p>Z novelo zakona o javnih cestah prehajamo na cestninjenje z uporabo vseh cestninskih
               cest za določen čas. Razlogov je kar nekaj. Od tega, da takšen način ne zahteva
               ustavljanja vozil na cestninskih postajah, kar bo povečalo pretočnost avtocest in
               zmanjšalo zastoje na cestninskih postajah, do posledično manjšega onesnaževanja
               okolja in v končni fazi lažjega prehoda na cestninjenje v prostem prometnem toku.
               Seveda omenjeno cestninjenje velja le za vozila, katerih masa ne presega 3500
               kilogramov, za ostala vozila Evropska direktiva namreč določa le cestnino odvisno od
               prevožene razdalje po avtocesti. Predlog zakona razločno določa višino plačila za
               motorna kolesa, kar do sedaj ni bila praksa, in motorna vozila, kot ve že lahko širni
               svet, polletne in letne vinjete.</p>
               <p>Naj na kratko pokomentiram tudi, po našem mnenju najbolj problematičen vidik uvedbe
               vinjet, to je finančno vzdržnost. Doba trajanja vinjet in višina cene le-teh je bila
               določena na podlagi dveh ocen. In sicer ocene, koliko vinjet bodo pokupili domači
               vozniki in ocene, koliko vinjet bodo prodali tujcem, ki se bodo vozili po ali preko
               naše države. Kombinacija, kakršna je, je ugodnejša za slovenske voznike, kar v
               Poslanski skupini Slovenske ljudske stranke pozdravljamo in podpiramo. Kar pa se tiče
               domačih voznikov, je ocena bolj ali manj točna, kar pa se tiče tujih voznikov, ki naj
               bi kupili vinjete, pa verjetno ocena ne more biti tako točna, kot je za domače
               voznike. Vsekakor upamo in verjamemo, da bodo sredstva, ki se bodo nabrala iz naslova
               prodaje vinjet, zadoščala za pokrivanje predvidene gradnje, vzdrževanja avtocest in
               odplačevanja obveznosti kreditov iz tega naslova. Vsekakor upamo, da zaradi morebitne
               napačne ocene ne bo obremenjen državni proračuna. Se pa tudi to in ta sistem vinjet
               lahko korigira, žal z zamikom.</p>
               <p>V zvezi z vprašanjem trajanja in cene vinjet se pojavlja tudi bojazen, da se bodo
               tujci cest, ki so plačljive, izogibali in s tem povzročali obremenitev drugih
               lokalnih cest. Bojazen je upravičena, je pa vprašanje, ali bo res do tega prihajalo.
               Menimo, da ne, če pa že, pa vsaj ne v takšnem številu, kot nas nekateri dušebrižniki
               opozarjajo na to. Naj se dotaknem še vprašanja pravičnosti. Kaj je bolj pravično, je
               težko filozofsko vprašanje in velikokrat zelo subjektivno obravnavano. Ali je
               pravičnejši sedanji sistem, ki nekaterim stalnim uporabnikom že dalj časa omogoča
               brezplačno vožnjo po delu avtocest, nekateri pa morajo za enako razdaljo plačati
               cestnino že več kot 30 let. Ali pa je pravičnejši ta sistem, ki ga uvajamo s to
               spremembo zakona, ki pa bo za stalne uporabnike prav gotovo ugodnejši, kot za občasne
               uporabnike avtocest. Vsekakor zaradi prednosti, ki jih prinaša novi spremenjeni
               zakon, menimo, da je uvajanje sistema za slovenske državljane prav gotovo boljše.</p>
               <p>V poslanski skupini Slovenske ljudske stranke bomo predlog zakona podprli.</p>
            </sp>
            <sp xml:id="SDZ4-Redna-38-2008-04-24.sp19">

               <speaker>PREDSEDNIK FRANCE CUKJATI:</speaker>

               <p>Hvala. Dr. Matej Lahovnik bo predstavil stališče poslanke skupine Zares. Prosim.</p>
            </sp>
            <sp xml:id="SDZ4-Redna-38-2008-04-24.sp20">

               <speaker>DR. MATEJ LAHOVNIK:</speaker>

               <p>Spoštovane poslanke, poslanci! Gospod predsednik, spoštovani minister!</p>
               <p>Težko je trditi, da je sedanji sistem cestninjenja pravičen. Ne nazadnje v Sloveniji
               cestninimo samo 63% cest in dejstvo je, da nekaterih avtocestnih odsekov sploh ne
               cestninimo, druge cestninimo in že tukaj prihaja do elementarnih primerov
               nepravičnosti. Najbolj elementaren primer nepravičnosti je gotovo razmerje med
               cestnino, ki jo plačujejo vozniki osebnih vozil, in cestnino, ki jo plačujejo vozniki
               tovornih vozil. To je tista točka, ki bi jo v Sloveniji morali urediti in v tem
               smislu v poslanski skupini Zares tudi vlagamo amandma. Dejstvo je, da ta cena letne
               in polletne vinjete, ki zagotovo vsebuje tudi predvolilni diskont in ji ne
               nasprotujemo, je pa treba po drugi strani upoštevati, da je treba sredstva zagotoviti
               drugje. Da so tovornjakarji tisti, ki povzročijo največ škode na slovenskih
               avtocestah in da so tovornjakarji tisti, ki jih sedaj vsi skupaj subvencioniramo. Ne
               boste verjeli, ampak podatki kažejo, da denimo Švico letno prevozi 400 tisoč
               tovornjakov. Trikrat manj kot Slovenijo. Na slovenskih cestah letno pelje milijon 250
               tisoč tovornih vozil. Če upoštevamo, da v povprečju tovorno vozilo prevaža 20 ton
               tovora, potem lahko ugotovimo, da se skozi Slovenijo letno prepelje 25 milijonov ton
               tovora. To je neverjetno! In ne boste verjeli, če vam dam podatek, pa zanesljivo
               drži, da ne glede na to, da Slovenijo prepelje trikrat več tovornih vozil kot Švico,
               poberemo od tovornih vozil za 8-krat manj cestnin kot Švicarji. To je samo primer, da
               vsi davkoplačevalci v Sloveniji subvencioniramo tovorna vozila, pri čemer je 90%
               tujih tovornih vozil. In tu je treba zadeve urediti. Tu je treba dejansko cestnino
               postaviti na nivo, kot je v Avstriji. Zato v Poslanski skupini Zares tudi vlagamo
               amandma, ki bo zagotovil finančno vzdržnost in ki pomeni, da se cestnina za tovorna
               vozila postavi na 32 centov, tako kot je to v Avstriji, in na ta način bomo samo od
               tovornih vozil pobrali za 3,5-krat več cestnin kot sedaj. Če sedaj poberemo 100
               milijonov evrov, bomo potem pobrali vsaj 350 milijonov evrov. In samo od tovornih
               vozil bi na ta način pobrali za več kot 50% več sredstev, kot sedaj poberemo skupaj
               od osebnih in tovornih vozil. To pomeni, da če bi sprejeli naš amandma, bi lahko ceno
               letne vinjete še močno znižali, znižali do nivoja, ko bi tudi Evropska komisija temu
               težko nasprotovala.</p>
               <p>In tisto, nad čemer sem danes res razočaran. Ko sem prebral časopis, kaj vidim - da
               minister za promet daje dodatne odpustke tovornim vozilom. Pa lepo vas sprašujem: Kdo
               bo potem financiral slovenske avtoceste? Tovorno vozilo po dokazljivih podatkih
               povzroči v povprečju za 10.000-krat več škode na avtocesti kot osebno vozilo. Dars
               ima za 3 milijarde evrov dolga. Samo za letos ostaja odprtih okoli 2 milijona evrov
               nepokritih dolgov, ki jih bo Dars spet financiral z novimi krediti. In kaj naredi
               minister za promet: namesto da bi zaračunal tovornim vozilom vsaj kolikor toliko
               dostojno ceno, lahko danes prebiramo, da tisti, ki največ prevozijo po slovenskih
               avtocestah, dobivajo dodaten popust. Spoštovane poslanke in poslanci, če ne bomo tu
               naredili reda, bomo na koncu te zapitke plačali davkoplačevalci. In dejansko si je
               treba naliti čistega vina in povedati - vinjete da, ni problem za osebna vozila,
               ampak zaračunajmo tovornim vozilom, med katerimi je 90% tujih tovornjakov, tisto
               ceno, ki dejansko odraža škodo, ki jo povzročajo na slovenskih avtocestah. In če bomo
               tu postavili cestnino na enako raven, kot je v Avstriji, bomo zbrali dovolj sredstev,
               samo iz tega vira 350 milijonov evrov, da bomo lahko ceno letne vinjete za osebna
               vozila še znižali. Tukaj prihaja do nedosledne politike in samo na to želimo
               opozoriti in pričakujemo, da boste seveda amandma Poslanske skupine Zares tudi v
               koaliciji podprli. Hvala.</p>
            </sp>
            <sp xml:id="SDZ4-Redna-38-2008-04-24.sp21">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče Poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-38-2008-04-24.sp22">

               <speaker>VILI REZMAN:</speaker>

               <p>Hvala lepa gospod predsednik. Lep pozdrav vsem. Če bi brali samo poročilo iz
               matičnega delovnega telesa, bi ugotovili, da so bili tam vsi soglasni s predlaganim
               zakonom. Danes vidimo, da stvar ni takšna, da imajo mnogi pomisleke in naj povem, da
               jih imamo tudi v Poslanski skupini DeSUS. Pomisleke imamo zlasti, če metaforično
               povem, s prisilno solidarnostjo čistilk, vratarjev, nezaposlenih in tistih, ki so
               socialno deprivilegirani z lastniki podjetij, z lastniki tovornih vozil, s poslanci,
               z direktorji in tako naprej.</p>
               <p>Zaradi tega mislimo, da je prav, da izrazimo naše nestrinjanje s posamičnimi
               rešitvami. Razen seveda, če nekdo misli, da čistilke, vratarji, nezaposleni in drugi
               socialno depravirani nimajo pravice oditi na dopust, oditi v Alpe, oditi na morje, in
               sicer tako, da pri tem ne bodo tretirani enako z najbogatejšimi pri nas. Lahko komu
               to zveni socialno demagoško, ampak tako je. Da tisti, ki jih ni na cestah, praktično
               jih ni na cestah, ki so samo občasno, sporadično, plačujejo isto kot tisti, ki jih
               obremenjujejo vsak dan in prekomerno. Torej za tovrstno solidarnost v Poslanski
               skupini DeSUS zagotovo nismo.</p>
               <p>Seveda se strinjamo, da je sedanji sistem slab sistem in bi ga bilo treba dopolniti
               ali ga morebiti pustiti, pa kakšne druge ukrepe najti, da ne bi bilo več toliko
               gneče, da bi bila večja pretočnost, da bi se manj onesnaževalo okolje, da bi bilo
               manj toplogrednih izpustov in tako naprej in tako naprej. Vendar mi mislimo, da
               ukrepi, ki jih je Vlada pripravila, niso vsi dobri in zlasti niso edino dobri ukrepi.
               Vlada sama priznava, da je te ukrepe pripravila v stiski, v sili. Sicer ne bi bili to
               nujni postopki. Vemo, kdaj se sprejemajo nujni postopki in iz kakšni razlogov.
               Takrat, kadar ni časa za resen premislek, za premislek med različnimi opcijami, za
               strokovno diskusijo in kadar se nam zelo mudi, da se ne bi kaj negativnega zgodilo.
               Za takšen pristop, da se rešuje vse v stiski, tudi take najpomembnejše odločitve, mi
               nismo največji navdušenci. V takšno situacijo ne bi smeli priti. Tudi ne bi smeli
               priti v situacijo, ko govorimo, da bo morebitnih 10 milijonov manj evrov ob
               milijardnih investicijah v avtoceste in v državne ceste usodnega pomena za državo
               Slovenijo.</p>
               <p>Ne bi smeli priti v takšne situacije in pri tem nič ne ciljamo samo na eno ali samo
               na drugo vlado. Ciljamo na zgrešeno prometno politiko, ki je pravzaprav sploh ni že
               vrsto let, že desetletje in več. In tega bi se morali bolj intenzivno lotiti. Danes
               zjutraj smo že slišali opozorilni nastop. Nekaj opozoril je potrebnih tudi še ob tem
               spreminjanju zakona o cestnem prometu. Da ni dovolj premišljen, to je njegova
               slabost, smo prepričani v Poslanski skupini DeSUS. Da niso bila upoštevana okoljska
               opozorila, smo tudi prepričani. Da niso bila upoštevana socialna opozorila, torej
               opozorila v zvezi z upravičenostjo, o tem smo tudi prepričani. In nismo najbolj
               prepričani, ali drži trditev, da je ta novi sistem finančno vzdržen, ne vemo, ali se
               morebiti samo ne prelagajo nekateri problemi na prihodnji čas in tudi ne vemo, ali
               morebiti nekateri predlogi, ki naj bi reševali okoljske probleme, niso samo
               prestavljeni z avtocest na neke vzporedne ceste, na uvoze in na izvoze in bomo pač
               kje drugje povzročali toplogredne emisije. Ampak kot veste, emisije topologrednih
               plinov niso lokalni problem. So globalni problem in jih s prestavljanjem za nekaj
               kilometrov ali nekaj sto metrov nič ne izboljšujemo. Bistvo tega predloga zakona je,
               da se uvedejo vinjete, da se dodatno obremeni tranzitni promet in da se razbremenijo
               z nekimi popusti največji domači uporabniki. Tisti, ki imajo več sredstev, večje
               plače in tisti, ki obremenjujejo zaradi gospodarskih interesov, zaradi profitnih
               interesov te naše ceste.</p>
               <p>Zato imamo v poslanski skupini celo vrsto pomislekov. Nismo tisti, ki bi zagotovili
               enotno in stoodstotno podporo tovrstnemu zakonu. V razpravi se bo najbrž še pokazalo,
               da imamo v marsičem prav. Kakor se pokaže, da ni prav, če subvencionirajo upokojenci,
               študentje in drugi, ki dobivajo socialne transfere, rezultat, da imamo manjši
               državnoproračunski primanjkljaj.</p>
            </sp>
            <sp xml:id="SDZ4-Redna-38-2008-04-24.sp23">

               <speaker>PREDSEDNIK FRANCE CUKJATI:</speaker>

               <p>Hvala. Gospod Zmago Jelinčič bo predstavil stališče Poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-38-2008-04-24.sp24">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo in lep pozdrav vsem skupaj, tudi našim mladim tukajle gor!
               Zakon o spremembah in dopolnitvah zakona o javnih cestah je treba pozdraviti. Vinjete
               so dobra rešitev, odlična rešitev, seveda pa imajo nekaj slabosti. Največja slabost
               je, da se odpušča tovornim voznikom oziroma voznikom tovornih vozil, ki najbolj
               uničujejo ceste, da plačujejo pravzaprav vedno manj. Mislim, da bi ministrstvo moralo
               zvišati ceno vinjet za tovorna vozila, kajti ko bodo vinjete, takrat jih je treba
               enostavno stisniti. Po slovenskih cestah vozijo slovaški, poljski, romunski,
               bolgarski tovornjaki, ki niti ne ustrezajo tehničnim pravilom, po drugi strani pa so
               to vozila, ki uničujejo naše ceste bistveno bolj kot kakšna moderna vozila, kakšna
               tovorna vozila. Zato mislim, da je treba pripraviti rešitev tudi v to smer.</p>
               <p>Glede cene vinjet mislim, da večina Slovencev pozdravlja tudi cene vinjet. Tisti, ki
               se dosti vozimo po avtocestah, bomo plačevali bistveno manj. Nekateri pravijo - se
               peljem enkrat na leto na morje, pa bom plačal toliko in toliko. Če gre enkrat na leto
               na morje, se lahko mirno pelje po stari cesti, ne bo ogrožal prometa na avtocesti,
               ker bo vozil približno 40% počasneje, kot ostali vozniki, ampak se bo lepo počasi
               prebil do morja.</p>
               <p>Evropska unija, ki ves čas nekaj bevska proti Sloveniji, naj bo lepo tiho, naj se
               briga za svoje probleme, jih ima čez glavo dovolj, in naj pusti slovenske odločitve
               nam Slovencem. Seveda se bojim, da bo naša Vlada pokleknila pred Evropo in da bo
               upoštevala tisto, kar gospodje iz Evrope zahtevajo. Ampak zahtevajo za nas, sami se
               tega nikoli ne držijo in vedno delajo izjeme, kakor pač njim paše.</p>
               <p>Ko je bila izrečena misel, da morda se bodo tujci odločili za vožnjo po stranskih
               cestah. Mislim, da je treba narediti tako kot v Avstriji - na meji se mora kupiti
               vinjeta in konec. Pa se ne bodo vozili.</p>
               <p>Zdaj pa še ena zadeva. Dejstvo je - o tem bom govoril tudi po tem, ko bomo
               debatirali o amandmajih - kako naj izgleda vinjeta? Jaz mislim, da bi moralo na
               vinjeti pisati tudi uradno slovensko geslo, naše promocijsko geslo <q>"I feel Slovenia"</q>.
               Zakaj? Če nič drugega, bi Hrvatje, ki bi morali kupiti polletne vinjete, pol leta
               gledali v tisto osovraženo Slovenijo in bi pljuvali in <q>"šinfali"</q>, ampak v glavo bi
               jim pa počasi kapljalo, kapljalo - Slovenija je obljubljena dežela in tja nikoli ne
               boste prišli. Zato mislim, da je to silno pomembna stvar, kajti če pogledamo, kako
               naši mediji obravnavajo Republiko Slovenijo, bomo videli, da včeraj ko smo imeli
               novinarsko konferenco o svinjariji, ki jo je naredila naša komisija na Reki in ko je
               pristala na hrvaške pogoje in ko jih danes hvalijo po dolgem in po čez, in je bilo
               kompletno fijasko in sramotno za Slovenijo, Delo - niti besede, Večer - niti besede,
               pa če malo v šali rečem, če že Šrotovi mediji tega ne objavljajo, tudi ljubljanski
               Dnevnik ni nič od tega objavil. Ne vem, ali se bojijo Hrvatov, ali imajo Hrvati
               kakšne deleže noter, ali pa so naši gospodje kaj dolžni Hrvatom, da tega ne
               objavljamo. In temu se reče neodvisni mediji in tako naprej.</p>
               <p>Mislim, da napis <q>"I feel Slovenia"</q> na vinjeti bi pomenil v naših diplomatskih
               odnosih vsaj 50-krat več, kot vse Ruplove demarše, pisemca in ljubezenski odnosi in
               objemanja z raznimi hrvaškimi ministricami in tako naprej. Tista objemanja,
               čestitanje in govorjenje, kakšni prijatelji, da smo, lahko ohrani Rupel za popoldne,
               za zvečer, za mogoče tudi kakšne druge pozicije ne samo na večerjah, ampak v
               Sloveniji pa tega ne rabimo. Mislim, da je smiselno, da se zakon podpre, upam pa, da
               bo minister v naslednji rundi popravil še tiste napake, predvsem v zvezi s
               plačevanjem teh prevozov tujih tovornjakov po slovenskih cestah. Hvala lepa.</p>
            </sp>
            <sp xml:id="SDZ4-Redna-38-2008-04-24.sp25">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih k tem členom. Najprej dajem v razpravo 1. člen in tri
               amandmaje k temu členu. Odpiram prijavo za razpravo o 1. členu in amandmajih k temu
               členu. Gospod Štebe, izvolite, imate besedo.</p>
            </sp>
            <sp xml:id="SDZ4-Redna-38-2008-04-24.sp26">

               <speaker>MAG. TOMAŽ ŠTEBE:</speaker>

               <p>Hvala lepa za besedo, gospod predsednik. Najprej glede prvega dopolnila Poslanske
               skupine Zares, ki pravzaprav želijo na zelo drastičen način uvesti to večje
               sorazmerje med stroški, ki jih povzročijo osebna vozila in tovorna vozila. Jaz sicer
               se strinjam z usmeritvijo, da bi morali biti ti stroški bolj pošteno zaračunani,
               sploh sedaj, ko se s sprostitvijo, s sproščanjem prometa na avtocestah zmanjšujejo
               stroški in čas vožnje tudi tovornim vozilom. Toda ta zadeva mora biti postopna,
               predvsem pa ne kar tako na počez. Predvsem bi morali zaračunati tovornim vozilom,
               postopoma seveda, okoljske škode. Evropska direktiva pozna štiri, pet kategorij
               okoljskih škod glede na vrsto pogona teh tovornih vozil. V skladu s tem, se pravi z
               neko okoljsko ali prometno politiko, bi se moral ta prispevek tovornih vozil, vemo
               pa, da je večina teh tovornih vozil v tranzitu, da je to mednarodni težek tovorni
               promet, na ustreznejši način zaračunavati. Predlog v tem amandmaju, ki za več kot
               170% povečuje sedanji znesek povprečnega prispevka tovornjakov na prevoženi
               kilometer, mislim, da je neustrezen in da je tu treba gledati tudi na vidik ne samo
               domačih avtoprevoznikov, ampak tudi na vidik postopnosti tega uvajanja in predvsem
               pretehtane odločitve, kajti Slovenija kljub velikim prednostim, glede na transportni
               koridor, ki je ugodnejši od sosednjih držav, konkurenčnih koridorjev, pa kljub temu
               ne more kar tako, na počez se odločati o takih drastičnih spremembah in morebiti
               izgubiti posle oziroma prednosti, ki jih ima, in te transportne tokove, ki sedaj
               prihajajo v Slovenijo. Posledica tega bi bila, da bi teh tovornjakov manj prihajalo v
               Slovenijo in bi bili tudi manjši prispevki za uporabo avtocest in tudi ostale koristi
               bi bile manjše. Največja pomanjkljivost takega predloga pa je, da posega v ceno
               prevoženega kilometra za tovornjake s tako velikim skokom in z zakonskim določilom.
               Pravzaprav največja slabost pa je, da ne upošteva okoljskih kategorij in okoljskih
               škod, ki jih povzročajo tovornjaki.</p>
               <p>Glede ostalih amandmajev pa toliko. Glede na to, da se uvaja zaračunavanje uporabe
               avtocest na časovno obdobje pol leta oziroma eno leto, in to samo za osebna vozila -
               kolega poslanec, ki je govoril prej, je pač to kar posplošil na vsa tovorna vozila in
               govoril o vseh drugih zadevah, ki nimajo zveze z uvajanjem in pravzaprav s korakom,
               ki ga Vlada oziroma Slovenija uvaja za vožnjo v prostem prometnem toku, neoviran
               prehod. Uvedba vinjet ni nič drugega in bi morali imenovati samo z izrazom sproščanje
               vožnje na avtocestah, se pravi neovirana vožnja, ki je sedaj ovirana zaradi
               cestninjenja s cestninskimi postajami. Če se bo uvedel še sistem cestninjenja za
               tovorna vozila z uporabo sedanjega ABC sistema, bo pač prehod preko cestninskih
               postaj do sredine naslednjega leta popolnoma brez ustavljanja, se pravi, z nekim
               upočasnjevanjem, do odstranitve teh cestninskih postaj pa brez ustavljanja.</p>
               <p>Predlog v tem amandmaju je pravzaprav drastičen še zaradi nečesa. Sedanje razmerje
               med osebnimi in tovornimi vozili, ena proti štiri, ki je sicer premajhno v Sloveniji
               glede na razmerja, ki so v primerljivih sosednjih državah, se sedaj povečuje za
               10-krat, na ena proti štirideset, kar je popolnoma nedopustno, s tako drastičnimi
               posegi v cenovno politiko za tovorni transport posegati in ogrožati tudi koristi
               Slovenije iz mednarodnega transporta in koridorja.</p>
               <p>Pa še to, zagovorniki sedanjega sistema cestninjenja pozabljate in zagovorniki tega,
               da bi sedanji sistem cestninjenja enostavno nadgradili, pozabljate, da ta sistem tega
               pravzaprav ne omogoča. Sedanji sistem brez zamenjave celotnega sistema elektronskega
               cestninjenja ne omogoča niti kategorij, niti ni standarden kot tak. To se pravi,
               možna je samo zamenjava. Da pa lahko en sistem zamenjate, je pa najlažje, da
               sprostite najprej promet na avtocestah, to je pa uvedba vinjeta za osebna vozila in
               potem uvedba elektronskega cestninjenja postopoma, najprej za tovorna vozila. Ko bodo
               pogoji izpolnjeni tudi v Evropi z ustreznimi možnostmi dogovarjanja med operaterji
               cestninjenja, tako imenovani interoperabilnosti, pa bo možna uvedba tudi
               elektronskega cestninjenja s satelitskim cestninjenjem za vsa vozila. Takrat, jaz
               upam dejansko v bližnji prihodnosti, v nekaj letih bo lastnik naprave za satelitsko
               lociranje oziroma cestninjenje lahko plačeval cestnine s to eno in isto napravo
               kjerkoli v Evropi. Tako kot sedaj lahko telefoniramo z mobilnim aparatom kjerkoli v
               Evropi, plačamo svojemu operaterju, ki potem poračuna zadeve z operaterji
               infrastrukture, ki jo uporabljamo drugje.</p>
               <p>Glede drugega dopolnila k 1. členu, pa menim, da glede na izjemno ugodno ceno in
               izbiro dveh možnih časovnih plačil za uporabo avtocest za osebna vozila, nima smisla
               spreminjati stvari in omogočati in oproščati plačevanje cestnine na določenih
               območjih, ringih, somestih in tako naprej. Prepričan sem, da glede na oceno in zelo
               konzervativno oceno pri določitvi časovnega plačevanja cestnine za osebna vozila, da
               to nima nikakršnega posebnega smisla, kajti od milijon sto tisoč vozil v Sloveniji,
               od katerih jih je vsaj tri četrtine osebnih vozil s tako ugodnim masovnim popustom,
               bo večina lastnikov vozil tudi te vinjete kupila. Jaz sem prepričan, da tudi
               Gorenjci. In ni pravilna logika tistih, ki govorijo, da zaradi tega dajemo nekomu
               odpustek. S sedanjim nepravičnim zaračunavanjem cestnine so se tisti pogostejši
               uporabniki avtocest, da so zmanjšali svoje stroške, izogibali avtocestam. Enostavno
               so uporabljali vzporedne ceste in delali bistveno večjo škodo na teh cestah, predvsem
               po mojem mnenju okoljsko in zaradi zastojev na teh cestah. Sedaj z ugodno ceno za
               osebna vozila za uporabo avtocest je ta privlačnost in dejanska uporaba avtocest
               pravzaprav skoraj neproblematična. Jaz sem prepričan, da se bo velika večina teh
               lastnikov osebnih vozil odločila za uporabo teh avtocest. Tudi motorna kolesa, ki
               sedaj plačujejo polovico na novo uvedene cestnine, bodo uporabljali avtoceste in
               predvsem bolj varno vozili iz enega kraja v drugi kraj.</p>
               <p>Pa še morda dvomi o tem, da ne bi uspeli zbrati dovolj denarja za financiranje
               avtocest. Glede na to, da Slovenijo samo v turistični sezoni prevozi 8 milijonov
               turistov, to se pravi 2 do 3 milijone osebnih vozil ali podobnih vozil in da je
               prehodov preko meja Slovenije v enem letu skoraj 50 milijonov, da je 80 milijonov
               cestninskih dogodkov že sedaj na teh cestninskih postajah, in glede na to, da
               predlagatelj in Vlada predvideva prodajo 2 milijona 300 tisoč polletnih vinjet in 80
               tisoč letnih vinjet, pri teh številkah, ki sem jih prej omenil, zagotovo se ne more
               zgoditi nič posebnega, razen to, da bo zbranega več denarja. V vsakem primeru tista
               bistvena korekcija, vsaj minimalna in postopna, ki bo tudi v korist boljše kvalitete
               in bolj ustreznih tovornih vozil slovenskih avtoprevoznikov, je pač prihodnost bolj
               uravnoteženega in več pobranega denarja iz cestnin z uvedbo satelitskega cestninjenja
               za tovorna vozila, poštenega, na dejansko prevoženo razdaljo, in ne samo na
               avtocestah, tudi če se v tranzitu, predvsem pa v mednarodnem tranzitu izogibajo
               avtocestam, plačilo cestnine oziroma uporabnine tudi na vzporednih cestah. V takem
               primeru, ko tovorna vozila v tranzitu uporabljajo vzporedne ali celo lokalne ceste,
               bi morali za to plačati neko dodatno uporabnino, ne kazen, ampak nek večji strošek.</p>
               <p>Jaz ne podpiram teh dopolnil iz razlogov, ki sem jih navedel.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp27">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Gospod Veber, izvolite.</p>
            </sp>
            <sp xml:id="SDZ4-Redna-38-2008-04-24.sp28">

               <speaker>JANKO VEBER:</speaker>

               <p>Hvala za besedo.</p>
               <p>Ko se pogovarjamo o vinjetah in kateri cestni odseki naj bi bili cestninjeni, je
               potrebno še enkrat poudariti, da Slovenija nima tako kvalitetne cestne mreže kot
               Švica, ki uporablja vinjete, pa še tam ugotavljajo, da zelo težko nadzirajo vse
               uporabnike pri tem, ali so dejansko kupili vinjeto ali ne. Ampak dejstvo je, da v
               Sloveniji, ko še nismo zgradili niti avtocestnega križa, želimo z vinjetami
               obremeniti predvsem tiste kraje in tiste voznike oziroma voznice, ki prihajajo z
               območij, kjer avtocest nimajo, kjer imajo pravzaprav zelo dotrajane, lahko rečemo,
               sesute glavne ceste prvega reda, drugega reda, regionalne ceste. Stanje cestnega
               omrežja v Sloveniji je katastrofalno in ni smiselno uvajati vinjet zato, da bodo
               plačevali dolgove za izgradnjo avtocest tisti, ki jih ne uporabljajo. Če pa jih
               uporabljajo, je pa nepošteno do njih, recimo, da jih obremenimo z nakupom vinjet, ko
               gredo v bolnišnico in gredo skozi navezovalno cesto do avtocestnega ringa, ali gredo
               po obvoznici, in seveda morajo zato kupiti vinjeto, ker se bodo enkrat na mesec ali
               pa takrat, ko je pač potreba zaradi zdravstvenih razlogov, morali peljati v tako
               mestno središče, ki tudi običajno premorejo sodobnejše bolnišnice. Nepoštena je
               vinjeta tudi za vse tiste, ki se dnevno vozijo na delo z območij, kjer avtocest ni,
               in ker bodo samo prečkali, uporabili obroč ali navezovalno cesto, bodo morali za
               tistih nekaj kilometrov plačati ravno toliko kot nekdo, ki dnevno prevozi 200, 300
               kilometrov na avtocesti. Ravno tako je nepošteno tudi do tistih, ki živijo v mestih
               in uporabljajo mestni obroč zaradi tega, da ne obremenjujejo prometa v mestu, da ne
               prihaja do zastojev v mestu, da ne prihaja do prevelikega onesnaževanja v mestnih
               središčih in da, tudi ne prihaja do onesnaževanja okolja tam, kjer je to okolje
               najbolj obremenjeno že danes.</p>
               <p>Zato v svojem amandmaju predlagamo, da se iz sistema cestninjenja izključijo vse
               navezovalne ceste in vse hitre ceste, ki peljejo do cestninskih postaj, ter vsi
               mestni obroči, ki razbremenjujejo predvsem promet v mestih. S tem se približamo vsaj
               deloma tistemu interesu, da ne obremenjujemo po nepotrebnem predvsem tistih
               uporabnikov cestnega omrežja, ki avtocest resnično ne uporabljajo. Hkrati pa se nam
               pri tem zdi še kako smiselno, da še enkrat premislimo, ali Slovenija resnično vinjete
               danes potrebuje ali ne. Poglejte, Slovenija zagotovo potrebuje cestninski sistem, ki
               bo omogočal razvoj celotnega cestnega omrežja. Pa ne samo cestnega omrežja,
               potrebujemo cestninski sistem, ki bo omogočal tudi razvoj železniškega omrežja.
               Vinjete enostavno niso odgovor na to vprašanje, pred katerim pa Slovenija je. Imamo
               ne samo sesuto državno in lokalno cestno omrežje, imamo zastarelo železniško omrežje,
               ki dejansko ni sposobno prevzeti resnega tovora in se vključiti v resne prometne
               tokove, predvsem petega in desetega evropskega koridorja. Namesto da bi razmišljali o
               takšnem sistemu cestninjenja, mi uvajamo danes sistem cestninjenja, ki je bistveno
               dražji od dosedanjega. Po podatkih UMAR-ja je tiskanje, prodaja, obračunavanje,
               nadziranje in kaznovanje za nekje okoli 21% dražje cestninjenje pri vinjetah, kot pa
               je pri obstoječem cestninskem sistemu. In še vedno trdim, da je s petimi milijoni
               evrov možno nadgraditi obstoječi cestninski sistem do tistega trenutka, ko pravite,
               ko bomo uvedli satelitski sistem, čeprav vsi vemo, da bo Evropa prehodila še dolgo
               pot, preden bo v vseh evropskih državah satelitski sistem zaživel udejanjen. Poleg
               tega pa tudi če bo zaživel, bo izjemno drag. In bomo zopet imeli nek dražji sistem,
               da bomo vzpostavljali in pobirali cestnine, primanjkovalo nam bo pa sredstev za
               vzdrževanje in izgradnjo tako obstoječega avtocestnega sistema kot tudi za izgradnjo
               ostalih državnih cest, ki jih v Sloveniji potrebujemo. In naj samo povem, da je
               nacionalni program izgradnje avtocest predvidel, da zagotovimo 1,98 milijarde evrov
               iz državnega proračuna, zato da čim prej dokončamo avtocestni križ in da odplačamo
               vse dolgove do leta 2002. V vmesnem obdobju se višek od pobranih cestnin namenja že
               za tretjo razvojno os, tretjo A razvojno os in četrto razvojno os. Danes tudi
               slučajno nimamo virov za izgradnjo teh osi. In mi posegamo v izjemno občutljivo
               področje cestninjenja na način, da v trenutku, ko je Dars daleč najbolj zadolžen in
               bo še bolj zadolžen, 4 in pol milijarde evrov najmanj, posegamo na način, da odpiramo
               popolnoma tudi koncesijsko pogodbo, ki je sklenjena med državo in Darsom in omogoča,
               da se vračajo sredstva v vzdrževanje, v odplačilo dolgov. Kako bo ta sistem
               funkcioniral jutri? Ali bodo kazni od teh kršiteljev pri vinjetah prihodek Darsa iz
               državnega proračuna? Ne. Državnega proračuna bodo. In kako bo z vsemi temi ljudmi, ki
               jih bo potrebno v zelo kratkem času usposobiti za to, da bodo nadzirali sistem
               cestninjenja v Sloveniji, je popolnoma odprto vprašanje. Še enkrat poudarjam, da
               resnično po Sloveniji se ne bo prijetno voziti, ko te bo najprej pričakal policist na
               odprti cesti, potem te bo v naselju pričakal redar, takšne zakone smo sprejeli, in ko
               boš prišel iz naselja na avtocesto, te bo ves čas očitno moral spremljati potem tudi
               cestni nadzornik v uniformi in z vso opremo in z vsemi pooblastili, ki mu omogočajo,
               da ima vpogled tudi v tvoje dokumente oziroma v dokumente voznika. Postajamo
               policijska država in mislim, da je to ena od velikih pomanjkljivosti, o katerih se
               danes pogovarjamo pri sistemu cestninjenja. Dajmo te pomanjkljivosti odpraviti vsaj
               na tistih delih, ki jih lahko izločimo iz sistema cestninjenja. To pa so, poudarjam,
               mestni obroči, hitre ceste oziroma navezovalne ceste do cestninskih postaj. Vsaj
               tisti minimun, ki bi omogočal, ponavljam, tudi tistim prebivalcem, ki nimajo
               avtocest, da se pripeljejo brez nakupa vinjete do bolnišnice, do šole in do delovnega
               mesta. To je nekaj zelo resnih opozoril, ki jih vidimo pri tej nepremišljeni uvedbi
               vinjet s strani socialnih demokratov in upam, da bo ta amandma podprt. Naj pa tudi
               povem, da podpiramo dejansko tudi amandma Poslanske skupine Zares, ki govori o tem,
               da je potrebno tovorni promet dejansko bolj obremeniti s plačilom cestnin kot je
               danes. Danes Vlada prav pri vsakem pogajanju, ki ga ima s prevozniki, odloči, da
               zniža obremenitve prevoznikom, namesto da bi poskušala ostajati pri tem, ker so
               poškodbe na voziščih izjemno visoke. 30-tisočkrat bolj poškoduje tovorno vozilo
               avtocesto kot pa osebno vozilo. Razmerje, smo pa slišali, pri cestnini je 1 proti 4.
               In prav pri vsakem pogajanju Vlada popusti in s tem daje dodatne subvencije tistim,
               ki bolj obremenjujejo okolje, ki bolj obremenjujejo avtoceste. Če to zapišemo v
               zakon, se izognemo tem letnim, da ne rečem mesečnim, pogajanjem za te dodatne
               subvencije in te odpustke, ki jih prevozniki tudi zlahka udejanjijo, kajti če se to
               ne zgodi, je pač zagrožena zapora na avtocestah, na vpadnicah in s tem tudi velika
               gospodarska škoda. Če to uzakonimo, ta problem dejansko odpade. Tako mislim, da ti
               dve rešitvi, ki ju predlagamo kot opozicija, sta nujni za to, da naredimo vsaj en
               korak k temu, da postanemo bolj učinkovita in prijazna država tudi na področju
               cestninjenja. Hvala.</p>
            </sp>
            <sp xml:id="SDZ4-Redna-38-2008-04-24.sp29">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospa Cvetka Zalokar Oražem. Prosim.</p>
            </sp>
            <sp xml:id="SDZ4-Redna-38-2008-04-24.sp30">

               <speaker>CVETKA ZALOKAR ORAŽEM:</speaker>

               <p>Hvala lepa za besedo. S cestninjenjem v Sloveniji mislim, da res nimamo sreče in
               sama sem bila vseskozi med tistimi, ki smo bili najbolj kritični do obstoječega
               sistema cestninjenja. Ampak žal tudi danes, ko je pred nami ta predlog, ne morem biti
               najbolj vesela in zadovoljna. Pravzaprav sem žalostna. Prvič zato, ker mislim, da
               nismo uredili enega pomembnega sklopa, to je uravnoteženja prispevka, ki ga dajemo
               tisti, ki vozimo osebna vozila in tisti, ki vozijo tovorna vozila. Zato mislim, da je
               prav tukaj mesto, da danes vendarle dorečemo in se ne uklonimo različnim lobijem, ki
               vladajo na tem področju in vendarle tudi tovorni promet, še posebej pa tuji tovorni
               promet primerno obremenimo. Mislim, da nekaj koristi od tega v Sloveniji imamo,
               vendar pa te koristi, o katerih je govoril kolega Štebe, po moji oceni ne odtehtajo
               vse škode, ki jo povzroči ta tovorni promet in ki ga je enostavno treba obremeniti.</p>
               <p>Drugo, zaradi česar sem pa žalostna oziroma me skrbi, je pa to, da se s tem
               predlogom oddaljujemo, po moji oceni, od edinega, strokovnega, poštenega in tudi
               okolju prijaznega, o tem malo manj govorimo, načina cestninjenja, to je od
               elektronskega cestninjenja. Jaz sem žal bila med tistimi, in marsikdo se bo spomnil,
               ki sem najbolj glasno že leta 2005 predlagala uvedbo cestnin in leta 2006 ter skupaj
               s kolegi zbrala čez 150.000 podpisov proti neprimernemu cestninjenju. Takrat so bili
               moji predlogi grobo zavrnjeni od mnogih, ki danes tu zelo glasno nizajo argumente in
               razloge za uvedbo vinjete. In nekateri sedijo tudi tamle v vrstah vlade, ki so takrat
               to precej grobo zavrnili, češ, da je to popolnoma neprimerno, nekorektno in tako
               naprej. Takrat je bilo tudi rečeno in analiza, ki jo imam tu in je prava učna ura,
               kaj lahko politika dela s stroko, torej analiza ekonomske upravičenosti začasne
               uvedbe vinjet, pod katero je podpisan direktor UMAR-a Janez Šuštaršič, je res prava
               učna ura, kaj v Sloveniji stroka naredi, če ji politika nekaj naroči, ali pa če ji
               naroči nekaj drugega. Takrat je bila ta analiza narejena na zagotovilih, da bomo
               imeli elektronsko cestninjenje v začetku leta 2008. In to je bil glavni argument,
               zaradi katerega me ta ista koalicija, ki danes zagovarja vinjete, in takratni
               minister Božič, so nas tako grobo zavrnili. Seveda mene skrbi, ker je bil že leta
               2006 predstavljan akcijski načrt za uvedbo elektronskega cestninjenja, kaj se dogaja
               na tem segmentu. Kajti po moji oceni in moj občutek je to edino korektno
               cestninjenje, ki bi ne povzročilo nobenih pomislekov, konfliktov in podobno. Ampak
               žal se od tega oddaljujemo. In narejeno v času te vlade, žal, na segmentu
               elektronskega cestninjenja ni bilo prav nič. Zato sedaj z obližem na rano dajemo in
               uvajamo vinjete. Ne vem, zakaj jih nismo že pred tremi leti. Mi smo jih predlagali in
               ste jih zavrnili. In zanimivo je pogledati kaj recimo so bili takrat argumenti, pod
               njim pa podpisan gospod Šuštaršič kot velika avtoriteta, pa bom naštela samo stroške.
               Danes so te številke popolnoma razlikujejo. Oni so takrat ocenili za stroške vinjet,
               da so stroški tako imenovanih nasedlih investicij v cestninske postaje, se pravi
               tisto, kar se je gradilo, med drugim so zgradili pred dvema letoma in pol tudi dve
               zelo dragi cestninski postaji v Krtini in Lukovici, čez milijardo tolarjev so takrat
               stale, prinesle so po moji oceni okoli 250 milijonov tolarjev izplena. Strošek teh
               nasedlih investicij, govorila bom o tolarjih, je tu ocenjen na 4 milijarde tolarjev.
               Rušenje cestninskih postaj, ki bo nujno, je ocenjeno na milijardo 62 milijonov
               tolarjev. Približno 400 cestninskih delavcev, ki bodo ob zaposlitve, strošek teh
               odpuščenih delavcev naj bi dosegel po takratnih stroških 713 milijonov tolarjev.
               Celotna zasnova projekta vinjet naj bi stala med 400 in 800 milijoni tolarjev,
               izdelava in distribucija med 800 in milijardo tolarjev. Pa še ena ocena zelo zanimiva
               takrat, da se bo na avtoceste vključila samo približno tretjina tujcev, ki vstopajo v
               Slovenijo. To je študija, ki jo je takrat naročila Vlada, ta ista vlada, ki jo je
               sprejela za takšno, kot je bila, in jo je podpisala stroka. Te številke so danes
               diametralno nasprotne, minimalizirane. Jaz sem vedno ogorčena, kadar se stroka
               uporablja za takšne ali pa drugačne cilje. In jaz sem prepričana, da tudi tokrat je
               stroka izrabljena za prikazovanje pa nasprotnih učinkov uvedbe vinjet. In
               cestninjenje v Sloveniji je vseskozi eminentno politično vprašanje. In to, kar jaz
               zamerim tej koaliciji, tej vladi in tistim, ki ste v zvezi s tem bili udeleženi, je
               to, da sedaj se je priblisk zgodil, končno, po treh letih, ampak zamudili smo pa tri
               leta na uvajanju elektronskega cestninjenja. Tukaj Slovenija spi. Tukaj stroka spi
               ali pa ji ne damo dihati. Jaz sem dobila tudi nekaj takšnih pisem s strani ljudi, ki
               na teh projektih delajo, da pač ni prave volje, že kar nekaj časa, da so to dali ob
               stran in mislim, da sedaj smo, izgleda, s to najbolj pravično, tudi okolju najbolj
               prijazno, to moramo priznati, mi moramo uvesti, da ljudje plačujejo toliko, kot
               prevozijo, in tam, kjer prevozijo. In to je edino mogoče s to obliko cestninjenja. In
               za to obliko boste kritiko doživljali, kolegi v koaliciji, pa če jo želite ali ne in
               ta vinjeta tudi tega madeža ne bo nikoli izbrisala. Hvala lepa.</p>
            </sp>
            <sp xml:id="SDZ4-Redna-38-2008-04-24.sp31">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Bajc.</p>
            </sp>
            <sp xml:id="SDZ4-Redna-38-2008-04-24.sp32">

               <speaker>JOSIP BAJC:</speaker>

               <p>Gospod predsednik, hvala lepa. Začel bi nekoliko drugače. Prvo bi komentiral izjavo
               kolega Rezmana. Ne vem, ali je vede ali nevede komentiral, da sem, ko sem v petih
               minutah poskušal rezimirati skoraj štiriurno razpravo na Odboru za promet, kot češ,
               da sem povedal samo dobro in so vsi za. Sedaj sem še enkrat pregledal to, kar sem
               povedal v uvodu, kot predsednik odbora. Več kot pol časa sem predstavil kritičnost
               članov odbora, ki je bila izražena na seji. Ne predstavljam si pa, kako v petih
               minutah predstaviti štiriurno razpravo, marsikdaj tudi kritično, bom rekel, in še kaj
               bi dodal.</p>
               <p>Rad bi pokomentiral dejansko amandmaje k 1. členu. Če mi je všečen amandma Poslanske
               skupine Zares, se pa sprašujem o njegovi izvedljivosti ali neizvedljivosti in tudi v
               temu trenutku, bom rekel, posledicah, ki bi jih povzročilo sprejetje enega takega
               amandmaja. Jaz samo upam in tudi prepričan sem, da večina, verjetno 70%, teh
               tovornjakov, predvsem tujih, ki uporabljajo naše avtoceste, uporabljajo storitve Luke
               Koper. Govoriti zdaj, da tako kot je bilo rečeno, za 170% dvigniti cestnino za te
               tovornjake, mislim, da bi bilo morda tudi harakiri ali še kaj drugega. Mogoče bo
               razmislek pa avtorjem tega zakona in nenazadnje tudi cestne politike za bodoče,
               mislim da večina razpravljavcev ocenjuje, da to, kar delajo tovornjaki, je
               nepojmljivo na cestah in to, kar delajo osebna vozila, in tako majhna razlika v
               višini. Tako cestnine, ki jih plačujemo za uporabo državnih cest, kot tudi cestnine
               za uporabo avtocest in cestninjenjih cest, mislim, da ni pravična in tukaj smo
               lastniki osebnih vozil solidarni verjetno do avtoprevozniških podjetij.</p>
               <p>Drugo. Govorimo o pravičnosti in nepravičnosti, po drugi strani pa rečemo: <q>"Ne
               obroča, ne hitrih cest."</q> Pri čemer pa zagovarja in se vprašuje o vzdržnosti ali
               nevzdržnosti tega sistema cestninjenja. Ja, če bi pa to naredili pa izločimo skoraj
               polovico denarja, ki bi naj se natekel se iz naslova cestninjenja. Ta kolega, ki je o
               tem razpravljal, verjetno pozna, da imamo kar nekaj tako imenovanih avtocest, ki so
               hitre ceste. Tisti, ki se pelje od Vipave pa do Vogerščka, praktično čez 20
               kilometrov, ni plačal niti centa, niti tolarja cestnine. Tisti, ki se peljejo do
               Brezovice, tudi ne. Tisti, ki se peljejo do Vrhnike imajo popust. Tisti, ki se pa
               peljemo 30 let do Postojne, pa polno cestnino vseh 30 let. Da ne govorim o
               ljubljanskem obroču, mariborskem, pa recimo od Ivančne Gorice tisti, ki se pripelje v
               Ljubljano in se vozi okrog Ljubljane, ne plača niti tolarja, niti centa. Bodimo
               pravični in govorimo, kaj je pravično in kaj ni.</p>
               <p>Drugo. Enako bi lahko rekel, ali je pravično, ko ob registraciji, pa to nikoli ni
               noben polemiziral, da plačamo enako, recimo, pri isti kubaturi osebnega vozila
               plačamo enako nadomestilo za uporabo državnih cest tisti, ki prevozijo nekaj deset
               kilometrov, kot tisti, ki prevozijo nekaj deset tisoč kilometrov. Ja potem bi rekli,
               tudi to je nepravično, pa nisem slišal pa sem kar nekaj časa v politiki, da bi
               kdorkoli to nepravičnost problematiziral.</p>
               <p>Drugo. Govoriti, da ni ta način cestninjenja okoljsko prijaznejši. Jaz upam, da ti,
               ki govorijo tako, da so se kdaj peljali recimo ob kakšnem slabem vremenu proti morju,
               ko je bila kolona dva, če ne celo tripasovna skoraj do Ljubljane iz Loga, z one
               strani pa skoraj do Vrhnike. To je eno. Drugo, da okoljsko prijazno ni, da sedaj ne
               bo treba nekemu turistu, ki bo prišel na mejni prehod Šentilj in se odpeljal na
               Jadran, najmanj šestkrat ustaviti, šestkrat speljati, vmes pa na nekaterih čelnih
               cestninskih postajah stati tudi do nekaj deset, če ne več minut. Meni se je tudi že
               to dogajalo, da sem stal že na avstrijski strani najprej zaradi meje, potem pa še
               zaradi cestnine.</p>
               <p>Nadzor. Ne vem, zakaj se bojimo nadzora. Ali tisti, ki govorijo sedaj, da bomo te
               nadzornike dobili v uniformah in ne vem kaj, ja, ali mislite, da nas drugje ne
               nadzirajo, kadar se zapeljemo v Avstrijo ali, recimo, v Švico? Saj ni treba, da jih
               je videti, neko obliko nadzora nad dejanskim plačilom ali neplačilom te cestnine je
               pa le treba imeti. In jaz se tega nadzora ne bojim, bolj se bojim česa drugega.</p>
               <p>No, in če zaključim to svojo razpravo. Karkoli se predpiše z zakonom pa da ima neko
               finančno obveznost, je za nekoga pravično, za nekoga pa nepravično. In govoriti o
               odločitvah države in tudi Državnega zbora, da bi morale biti samo pravične, je
               utopično. Ne poznam take države ne take odločitve, tudi tega Državnega zbora, ki bi
               bila za vse pravična. V tem trenutku ocenjujem, da je nekoliko bolj pravičen ta
               sistem, vsaj kar se tiče uporabnikov motornih vozil, se pravi, avtomobilov,
               nenazadnje je pravičen tudi do motoristov. In upam, da bodo s tako urejeno zadevo, ko
               je cestnina dejansko polovico cenejša za motoriste, kot je bila do sedaj za osebna
               vozila in motoriste, bistveno več uporabljali avtoceste in da bodo posledice uporabe
               onih drugih cest, ki imajo potem tudi za posledico prometne nesreče, da bo tudi to
               lahko doprineslo k manj smrtnih žrtev, ki jih doživljajo motoristi, posebej spomladi,
               ko zacvetijo rožice in ko sonce posije. Bom pa podprl amandma poslanskih skupin
               koalicije, se pravi, tretji amandma k 1. členu. Hvala.</p>
            </sp>
            <sp xml:id="SDZ4-Redna-38-2008-04-24.sp33">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Džuban. Prosim.</p>
            </sp>
            <sp xml:id="SDZ4-Redna-38-2008-04-24.sp34">

               <speaker>GEZA DŽUBAN:</speaker>

               <p>Hvala lepa, gospod predsednik. Lep pozdrav, gospod minister z ekipo! Spoštovane
               kolegice in kolegi! Z ozirom na to, iz katerega okolja prihajam, načeloma zakon
               podpiram in ga bom tudi pri končnem odločanju podprl.</p>
               <p>Amandmajev, ki so pred nami, ne bom podprl, ker bistva ne spreminjajo oziroma
               nekateri tako ali tako ne bodo sprejeti, tako da se s tem ne bo nič spremenilo.</p>
               <p>Seveda je zakon ugoden za tiste, ki se pogosto vozimo, z izjemo tistih, ki morajo
               zaradi stiske, iz oddaljenih krajev obiskati nek center - Maribor, Ljubljano, Koper,
               bolnica, obisk sorodnikov ali zaradi nekih redkih drugih birokratskih razlogov, za
               tiste seveda zadeva ni ugodna. Vendar pogrešam te ugodnosti že zdavnaj prej. Zakaj
               nismo tega zakona obravnavali pred tremi leti in da bi bili Slovenci deležni te
               ugodnosti zdavnaj prej in da bi namesto nas plačevali ne bodi jih treba turisti na
               meji, ves izpad, ki bo nastala zaradi Slovencev, bi plačali gostje, ki pridejo enkrat
               ali dvakrat na leto v Slovenijo ali se peljejo čez Slovenijo. Niti na odboru,
               verjetno tudi danes ne bomo slišali razloga, zakaj se to ni že zdavnaj zgodilo. Nam
               pa je zadevo obrazložil podpredsednik Slovenske demokratske stranke, nekje v lanskem
               letu, ko je rekel: <q>"Za volilno leto pripravljamo kar nekaj všečnih ukrepov, ki nam
               bodo pomagali k rezultatom na volitvah."</q> Ali imamo pred sabo morda enega od teh
               ukrepov, poleg tistih, ki jih doživljajo nekateri v tej državi, z različnimi
               metodami, tudi represije, in nas verjetno čaka še nekaj takšnih ukrepov?</p>
               <p>Pri samem zakonu ne morem, da ne bi ponovil tistega, kar smo rekli na odboru, pa
               morda predsednik ni poročal, da kljub vsemu pogrešam nekatere stvari v zakonu. Govora
               je bilo o tovornem prometu. Češ, ampak ne smemo, ker bi bil to harakiri, kot je
               kolega Bajc rekel. Vprašanje - za koga harakiri? Ali za prevoznike ali bo harakiri za
               DARS ali državni proračun? Namreč, isti dan ko smo na odboru zakon obravnavali, je
               Evropska komisija opozarjala na rešitev, ki jo sprejemamo, da morda ni najugodnejša
               in da smo mi daleč od Švice, ki ima tovrstni ali podoben model, in da je sistem, ki
               enako zaračunava tistemu, ki se vsak dan vozi, in tistemu, ki se dvakrat ali enkrat
               vozi, diskriminatoren. In se lahko zgodi, z ozirom tudi na mnenje kolega Jelinčiča,
               da bomo hoteli ali morali upoštevati sugestije Evropske unije, da bomo ta sistem zelo
               hitro spreminjali. Pred volitvami verjetno ne, ker bo toliko časa ta vlada zdržala s
               tem sistemom, ker bi bilo potem veliko razočaranje. Lahko pa bo naslednja vlada
               morala po volitvah že ta sistem spreminjati, sicer pa itak napovedujemo v ne
               pretirano oddaljenem času nov sistem spremljanja prometa in cestninjenja. In da
               stroški, ki so bili danes tukaj navedeni, po študiji bivšega predsednika Urada za
               makroekonomske analize, da so ti stroški resničnost in nevarnost ekonomike tega
               sistema. Tudi Dars nas že ves čas opozarja zaradi kreditov in tudi zaradi možnega
               izpada pri vinjetah, da bo pač država plačevala financiranje sistema izgradnje iz
               proračuna: ali zaradi garancije ali pa zaradi drugega izpada. In zgleda, da temu ne
               bomo utekli, čeprav nas vsi opozarjajo, vključno s predsednikom, ki je bil danes
               tukaj, vključno s stiskanjem rok - predstavnikov parlamentarnih strank, da pred
               volitvami ne bomo počenjali neumnosti, se nam tovrstni ukrepi stopnjujejo.</p>
               <p>In še ena stvar, ki jo želim reči. V Avstriji sem plačal kazen zato, ker nisem imel
               vinjete, 100 evrov. Popravljam, 120 evrov. V Šentilju. Mi imamo 300 do 800. In to
               pretirano ustrahovanje me skrbi. Namreč, mene sedaj v tem trenutku ne moti, da bom
               srečal policaja, redarja pa nadzornika, ker ta sistem, dokler se bo postavil, pa
               zafunkcioniral, verjetno ne bo več potreben - to, kar smo malo prej rekli -, ampak to
               pretirano povečevanje kazni mislim, da je pa dejansko pretirano. In pri kaznovanju,
               pri prvih nadzorih hitrosti, v preteklih dneh, bog ne daj, da bi se to ponavljalo,
               smo ravno imeli obratno situacijo. V prvem času nadzora hitrosti v prometu smo imeli
               nemogoče število nesreč in žal tudi mrtvih. Pomeni, da ta sistem ustrahovanja,
               izgleda, ne deluje. Jaz si želim, da nimam prav, ampak kar je pretirano, je
               pretirano. Tudi pri hitrostih in tukaj, da mi hočemo biti najboljši pri kaznovalni
               politiki, mislim, da ta sistem ni dober. Če že, poskušajmo vzeti neke normative iz
               sosednjih držav oziroma upoštevati tudi dejanski dohodek slovenskega državljana,
               povprečnega slovenskega državljana, in te odmere so mi previsoke. Hvala lepa.</p>
            </sp>
            <sp xml:id="SDZ4-Redna-38-2008-04-24.sp35">

               <speaker>PREDSEDNIK FRANCE CUKJATI:</speaker>

               <p>Hvala. Ker je še interes po razpravo o 1. členu in treh amandmajih k temu členu,
               odpiram ponovno prijavo.</p>
               <p>Gospod Štebe, izvolite.</p>
            </sp>
            <sp xml:id="SDZ4-Redna-38-2008-04-24.sp36">

               <speaker>MAG. TOMAŽ ŠTEBE:</speaker>

               <p>Hvala lepa za besedo. Imam srečo, da sem zmeraj prvi na vrsti.</p>
               <p>Najprej odzivi na razprave. Morda pa je treba še enkrat ponoviti: zdaj se za osebna
               vozila uvaja prosti prometni tok, vožnja po avtocestah brez tega, da vas na
               cestninski postaji ustavi zapornica, ki preverja ali plačujete avtomatsko ali ste
               plačali dejansko cestnino. Zapornice, ki so značilnost nekega območja v Evropi, kjer
               imajo sisteme z zapornicami, berite nezaupanje, da je kršiteljev veliko, se v
               Sloveniji odpravlja. Avstrija, Nemčija, Slovaška, Češka, Madžarska nimajo sistema
               cestninjenja, kjer je cestninska postaja in kjer je zapornica. Madžari so imeli
               cestninske postaje brez elektronskega sistema cestninjenja in so leta 2004 te
               cestninske postaje enostavno pospravili in uvedli vinjete, uvajajo pa elektronski
               sistem cestninjenja. Na cestninah za osebna vozila na časovno uporabo avtocest je
               treba cestniniti vse, celotno cestno omrežje; se pravi avtoceste in hitre ceste. In
               čim prej uvesti elektronski sistem cestninjenja za tovorna vozila, ki bodo plačevala
               cestnino po prevoženi razdalji na celotni cestni mreži, ne samo avtocestni in hitrih
               cestah, ampak tudi na vzporednih državnih cestah. In jaz še enkrat trdim, da so bile
               državne ceste, ki jih sedaj nadomeščajo skoraj v celoti avtoceste, bile zgrajene
               relativno kvalitetno za naše razmere, ampak zaradi neprimernega sistema cestninjenja
               in pozne izgradnje avtocest se je ob tako naraslem predvsem tovornem prometu in
               težkem tovornem prometu, povzročilo, da so te državne ceste v slabem stanju. Se
               pravi, namesto da bi čim prej zgradili avtoceste, kar sedaj ta vlada počne
               intenzivno, se je s tem zavlačevalo in smo si pridelali ogromno škode na ostali
               cestni infrastrukturi. Mislim, da je to tisto, česar nihče ne upošteva, in je
               bistveno pri celotni zgodbi zadnjih 30, 40 let. Tako da s prehodom v prosti prometni
               tok, neovirano vožnjo po avtocestah in bolj pravično plačevanje cestnine za tovorna
               vozila v naslednjem letu Vlada sedaj izvaja tisti temeljni in najbolj pomemben korak.</p>
               <p>In zgodbe in kritike, ki smo jih slišali, zakaj pa to ni bilo storjeno v letu 2005
               in zakaj je bila izdelana takšna študija. Ta študija je upoštevala vse enkratne
               stroške in jih enostavno umestila v stroške cestninjenja z vinjetami v dvoletnem
               obdobju z obljubo, da bo letos pač prosti prometni tok cestninjenja - popolnoma
               neustrezno. Zakaj je bilo pa tako storjeno? Ne zaradi te vlade, ampak zaradi zelo
               močnega vpliva vseh tistih, ki so vzpostavili tak sistem cestninjenja. Prvič je
               nestandarden, nikjer v Evropi ne uporabljajo take frekvence, drugič je koncept tak,
               da ni možno uvesti brez velikih stroškov dodatnih kategorij. Izdelan je bil samo za
               eno kategorijo vozil, navadna osebna vozila in motorna kolesa, motorje. S tem, da
               motorji sedaj plačujejo polovico cene za časovno uporabo avtocest, prej so plačevali
               pa enako ceno; to je bila ena in ista kategorija. In ta moč lobija pravzaprav še
               sedaj opleta z repom, kar se vidi tudi iz razprav v tem Državnem zboru. Resnično
               opleta z nekimi strokovnimi razlagami, ki jih poslušamo, o tem, da bi sedanji sistem
               lepo še kar naprej nadgrajevali. Ti poskusi so bili, ampak so se izkazali za
               strokovno, stroškovno in glede na prometno politiko popolnoma neustrezni, pravzaprav
               sprevrženi. Ne morem sprejeti razprav v smislu: niste nič naredili. Leta 2004 se je v
               predvolilni kampanji v zvezi s cestninsko postajo Krtina izvajala na osnovi tega zelo
               zelo uspešna in sprevržena volilna kampanja s strani tistih, ki niso poskrbeli za
               drugačen sistem cestninjenja takrat. Sicer se s tem, kar so hoteli doseči, ne
               cestninske postaje v Črnem grabnu, strinjam, ampak kaj je bilo storjeno, da bi bil
               sistem cestninjenja drugačen in bolj pravičen?</p>
               <p>Govoriti o tem, da je bilo 8 milijonov evrov zapravljenih za ABC sistem. Žal, moč
               tega lobija je tako velika, da je to resnica - 8 milijonov je bilo treba investirati
               za dodaten nakup teh kartic, ki bodo sedaj, upam, uporabljene vsaj za tovorna vozila
               in da bo prehod tovornjakov skozi cestninske postaje na način avtomatskega
               cestninjenja z zastarelim sistemom ABC. Stroka je pravzaprav na nek način le uspela
               dokazati, pa tudi dogodki v Evropi in priporočila Evropske komisije o tem, kakšen nov
               sistem cestninjenja je primeren, izdelana je specifikacija, pa tudi perspektiva
               vseevropskega oziroma globalnega satelitskega sistema Galileo, ki ne bo nadomestil,
               temveč bo omogočal bolj kvalitetno cestninjenje s satelitskim lociranjem. Tako da
               tisti, ki so v letu 2004 vodili kampanjo na način <q>"stop kolonam"</q> in imeli vpliv in
               moč, da bi to preprečili, pa niso ničesar naredili, lahko sedaj samo gledajo, kaj ta
               vlada pravzaprav po velikih težavah in argumentiranjih začenja - dejanska uvedba
               cestninjenja v naslednjem letu brez cestninskih postaj. Tovorna vozila, sem
               prepričan, da bodo s temi premiki predvsem s plačevanjem na začetku okoljskih škod
               bistveno več prispevali k blagajni Darsa za vzdrževanje in za odplačevanje kreditov
               in hitrejšo izgradnjo avtocest in tudi ostalih cest v prihodnosti. To razmerje, ki je
               drugje ena proti šest, v Avstriji pa so s sistemom cestninjenja, ki je sicer
               mikrovaloven dosegli razmerje ena proti osem od pobranih cestnin osebnih vozil in
               tovornih vozil, ima zelo lepo perspektivo za to, da bo zbrano dovolj dodatnega
               denarja za nove investicije, ne samo za zaključek avtocest v Sloveniji. Hvala.</p>
            </sp>
            <sp xml:id="SDZ4-Redna-38-2008-04-24.sp37">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Rugelj.</p>
            </sp>
            <sp xml:id="SDZ4-Redna-38-2008-04-24.sp38">

               <speaker>BOJAN RUGELJ:</speaker>

               <p>Hvala lepa. Lep pozdrav ministru in predstavnikom Vlade in tudi ostalim kolegicam in
               kolegom! Vinjete - jaz mislim, da je odločitev pravilna. Poglejte, avtocestni križ se
               končuje, ne vem, če bo sicer letos končan, ampak drugo leto na začetku pa zagotovo.
               Kaj prinašajo avtoceste? Avtoceste prinašajo koristi za celotno državo, mogoče še
               nekoliko bolj za tiste občine, ki ležijo ob teh avtocestah. Sam prihajam iz občine
               Sevnica, ki ne leži ob avtocesti. Kaj hočem povedati, ko govorimo o pravičnosti? V
               Ljubljano pripeljejo z vseh smeri avtoceste, s Primorske, Gorenjske, Štajerske,
               Dolenjske. In seveda središče Ljubljana, ampak ne samo središče, tudi v določenem
               obsegu, lahko rečem, 10-, 15-, 20-kilometrskem pasu ni potrebno plačati cestnine.
               Tisti, ki se pripeljemo s perifireije, kjer celo ni avtocest, pa moramo plačati
               cestnino. Absolutno se ne strinjam s predhodniki, predvsem iz opozicije, ki so
               razlagali o tem, kako naj bi nekdo plačal, ali pa nek rešilni avto plačal ali ne.
               Danes jo plačuje in danes tudi ta rešilni avto stoji na cestninski postaji, ko se mu
               mogoče mudi, da bi čim prej bolnika pripeljal v bolnico. V bodoče tega ne bo.
               Avtocestni križ smo zgradili zato, da praktično Slovenijo prepeljemo z enega konca na
               drugega v dveh urah, iz centra pridemo v eni uri na vsak konec Slovenije. Sedaj se
               ustavljamo na cestninskih postajah in izgubljamo tam čas, četudi je to par minut,
               ampak v tem relativnostnem pogledu, koliko časa potrebujemo, da prevozimo Slovenijo,
               pa je to preprosto velika izguba časa. To občutijo še bolj tujci, kadar nastajajo,
               predvsem poleti ob sezonah, tiste velike kolone na teh cestninskih postajah, kjer
               tudi, če se gremo še ekologijo, gre ta bencin dejansko v zrak. Zato, kar se tiče te
               pravičnosti mislim, da so vinjete bolj pravične od obstoječega sistema. Jaz sam lahko
               tukaj povem, da pridem iz dolenjske smeri po avtocesti, se peljem 10 km po avtocesti,
               plačam cestnino, potem se peljem še dobrih 20 km, pa sem v Ljubljani. Nekdo, ki se
               pelje pa samo 20 km, ki pride v Ivančni Gorici na avtocesto, ne plača nič cestnine.
               Ampak tega je ogromno. In zdaj govoriti o kakšni pravici, jaz mislim, da bi bila res
               izguba časa, in mislim, da so vinjete daleč daleč boljše. Tudi daleč bolj ekonomične.
               Poglejte, če se peljem jaz zdaj v Portorož in nazaj, jaz porabim približno 15 evrov.
               Še enkrat bi se peljal, pa je že polletna vinjeta. Praktično so vinjete tako poceni,
               da se resnično splača in vsak, ki uporablja avtoceste, bo kupil vinjeto. Od avtocest
               pa imajo koristi tudi vsi ostali. Tudi nekdo, ki ima gostilno ne vem kje, pa se
               pripelje avtobus po avtocesti k njemu, ima koristi, koristi imamo vsi. In zato
               govoriti o tem, koliko je kakšna zadeva pravična ali pa koristna za koga, mislim, da
               je resnično brez potrebe.</p>
               <p>Vesel sem tudi, da zakon predvideva dve vrsti vinjet: se prvi letne, polletne in pa
               za enosledna vozila predvideva polovično ceno vinjet. Mogoče je malo dvoma in bi
               prosil kasneje ministra, če bi mogoče pojasnil, ali bodo motoristi lahko kupili
               polletno vinjeto, kar je zelo velikega pomena. Vemo, da so letne 55 evrov, polletne
               35 evrov in da je v razlagi zakona napisano, da je za motoriste cena polovična.</p>
               <p>Kar se tiče nadzora, bi jaz rekel tako: nadzor je povezan z višino kazni. Če bi bile
               kazni zelo nizke, bi resnično mnogo ljudi to hotelo izkoriščati in bi rekli, saj se
               mi ne splača kupiti vinjete, bom se pa peljal kar tako, na <q>"šverc"</q>, mogoče me pa ne
               bodo dobili. Kadar bodo pa ocenili, da je tista verjetnost, da ga nekdo dobi in da je
               višina kazni dovolj velika, da se mu vseeno bolj splača kupiti vinjeto. Jaz verjamem,
               da tako bo, da se bodo praktično vsi odločili za to, in da bo potreben minimalen
               nadzor, samo tukaj in tam, kazni. Poleg tega so manjše kot pri naših sosednih
               evropskih, jaz mislim, da kazni niso pretirane, in kdor bo šel na avtocesto, se ne bo
               zmotil. Jaz sem proti visokim kaznim tam, kjer lahko pride do pomot. Vsi bodo
               seznanjeni s tem, da po avtocesti brez vinjete ne smeš, in vsak jo bo imel možnost
               kupiti in tudi cena ni visoka. Torej, kdor bo hotel to izkoriščati, jaz mislim, da
               mora na koncu koncev pa tudi biti kaznovan. Tukaj druge rešitve ni.</p>
               <p>Še nekaj bi mogoče poudaril; dolgoročno, ko se pogovarjamo tudi o elektronskem
               cestninjenju, satelitskem in kaj jaz vem kaj še. Jaz sem že sam poklical našo
               evroposlansko in sem ji predlagal, naj na nivoju Evrope razmisli o tem, da bi se te
               cestnine preprosto vštele pri ceni govoriva. To bi mogoče znašalo 5 centov. Največ 10
               centov. 5 do 10 centov. Če bi to naredili na nivoju Evrope, da ne bi prihajalo do
               različnih cen pri prehodih državnih mej, bi zadeva bilo toliko bolj enostavna in
               mislim, da to je ena perspektiva. Izredno enostaven sistem bi bil. Preprosto, ko bi
               <q>"tankal"</q>, bi nekaj več pač stalo, ampak ne bi tukaj nič plačal. In kdor bi se veliko
               vozil, bi več plačal, ker bi moral večkrat <q>"tankal"</q>. Kdor bi imel avto z večjo
               porabo, bi tudi več plačal. In s tem stimuliramo nakupe bolj skromnih avtomobilov z
               nižjimi porabami, ekonoško bolj neoporečne. Mislim, da to bi lahko bil mogoče eden od
               možnih načinov v bodoče cestninjenja v Evropi. Kajti tisti satelitski sistem dejansko
               nekdo v vsakem trenutku ve tudi, kje se kdo nahaja. Tehnično je verjetno kar zelo
               zahteven, tako da mislim, da bi ena od možnih rešitev bila, in tudi upravičena na nek
               način, tudi tak način cestninjenja. Hvala lepa.</p>
            </sp>
            <sp xml:id="SDZ4-Redna-38-2008-04-24.sp39">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Jelinčič. Prosim.</p>
            </sp>
            <sp xml:id="SDZ4-Redna-38-2008-04-24.sp40">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsednik. Jaz se bom morda malo bolj omejil na vse tri
               amandmaje k 1. členu. Pa se bom kar najprej v zvezi s prvim amandmajem, ki ga
               predlaga Poslanska skupina Zares. Mislim, da amandma je dober.</p>
               <p>Amandma je absolutno dober in mislim, da ga je treba podpreti. Kajti že prej sem
               govoril o tujih tovornjakih, ki se vozijo po slovenskih cestah, ki največ škode
               naredijo na slovenskih cestah. Res je, da bi v tem primeru morali malo več plačati
               tudi slovenski avtoprevozniki, ampak tukaj Vlada ne bi smela podleči gospodu Emilu
               Mariji Pintarju, ki vsake toliko časa stiska vlado za vrat in grozi, da bo pripeljal
               tovornjake na cesto. Jaz mislim, da v kolikor nekdo več škode naredi na cestah, naj
               več plača za to, da se bo ta škoda odpravila oziroma da se jo bo preprečilo. Kajti z
               večjim vložkom denarja za te tovornjakarje se prej lahko uredijo marsikakšne zadeve.</p>
               <p>Mislim, da bi bilo smiselno tudi za tovornjake uvesti vinjete. Vsaj čez čas, kajti s
               tem tudi, ko bi plačali vinjeto, se jim ne bi več splačalo izogibati avtocestam in
               delati gneče na lokalnih cestah, kjer srečujemo cele kolone madžarskih, ukrajinskih
               tovornjakov, slovaških in ne vem koga še vse. Kot sem že prej povedal, se ti gospodje
               nikakor, tudi ko so v Evropski uniji, ne držijo evropske regulative, kakšni
               tovornjaki naj vozijo in vozi vsemogoč <q>"šoder"</q>, ki potem razpada po slovenskih
               avtocestah. Policija seveda ne naredi nič, ker ne znajo besede kakšnega tujega jezika
               ali pa pride tisti ven s kakšno <q>"štango"</q> za menjavati kolesa in policist se usede in
               jo potegne stran, da ga ne bi tisti prepričal na kakšen nedovoljen način. Tako
               mislim, da je smiselno, da se podpre ta amandma skupine Zares.</p>
               <p>Trudi drugi amandma, ki ga je vložila Poslanska skupina Socialnih demokratov, je v
               bistvu sprejemljiv oziroma za podpreti, govori približno o isti zadevi, čeprav sodim,
               da je amandma skupine Zares boljši, bolj decidiran.</p>
               <p>Zagotovo pa mislim, da ima tretji amandma predlagateljev SDS, SLS, NSi in DeSUS ima
               eno napako, in sicer, piše tako, da <q>"cestnine za uporabo cestninskih cest za določen
               čas se plača za uporabo cestninske ceste z motornim vozilom, katerega največja
               dovoljena masa ne presega 3500 kilogramov, ne glede na največjo dovoljeno maso
               priklopnega vozila."</q> To se pravi, nekdo bo lahko na to priklopno vozilo na en osebni
               avto malo močnejši, recimo en džip, pripel takšno prikolico, v bistvu celo
               stanovanje, in ne bo za to nič plačal, kajti v obrazložitvi je napisano, da je nekaj
               podobnega narejeno v Avstriji in da Avstrija ne upošteva, ne glede na to, kakšna
               velika prikolica je za tem vozilom. Jaz mislim, da bi morali za velike prikolice,
               večje od določene dolžine ali kaj podobnega, imeti oziroma uvesti posebno vinjeto
               tudi za prikolico. Kajti, ne moremo puščati naokrog vsega kar tako, kajti že poznamo
               oziroma včasih smo bolj poznali kakšne kamione, ki so imeli pripeti dve prikolici eno
               za drugo, lahko se to zgodi tudi pri osebnih vozilih. Mislim, da to imajo Avstralci,
               ki vozijo čez Avstralijo, to je pravzaprav dejansko avtovlak, ki ima po 6, 7, 8
               prikolic in <q>"šiba"</q> tam čez. Nekdo se bo znašel, pa bo v Sloveniji vlekel celo vrsto
               prikolic za vse svoje prijatelje, plačal ne bo pa nič. Tako bi bilo smiselno, da se
               tukaj razmisli o teh zadevah. Res je, če je kakšna majhna prikolica, naj gre, ampak
               če je pa večja, bi pa morala imeti svojo vinjeto.</p>
               <p>Namreč, jaz se strinjam z uvedbo vinjet, jaz se strinjam tudi z elektronskim oziroma
               satelitskim cestninjenjem, vendar do tega je še daleč, navkljub temu da ne bi
               slučajno kdo mislil, da tiste, katere hočejo, da jih satelitsko ne sledijo. To je
               iluzija, v kateri živijo nekateri iz kakšnih čudnih strank, ki ne razumejo stvari,
               ampak na splošno je pa ta zadeva že v uporabi, resda jo ne uporabljajo cestninska
               podjetja, ampak kakšne druge ustanove v okviru vlad, ampak to se dogaja in takšno
               sledenje niti ni tako neobičajno, pa tudi že precej časa se uporablja. No, zagotovo
               bi bilo smiselno, da se Slovenija pozabava s temi zadevami, vendar pa ne vem, naš
               Galileo, evropski, je še daleč od implementacije. Prejšnja vlada ni storila tistega
               kar bi morala, da bi skočila notri, da bi sodelovala pri Galileu, da bi to
               izkoristila in usmerjala zadeve ali da bi lahko celo glavni štab Galilea pripeljala v
               Slovenijo. Nesposobnost je bila taka, ampak dobro, zdaj je kar je, se pač ne more
               pomagati. Ko je bil čas, se niso odzvali niti na moje pobude, ki sem jih v zvezi s
               tem postavil, kajti mogoče v prejšnji vladi - ali niso razumeli kaj je Galileo,
               mogoče še danes kakšni ne vedo, kaj so to sateliti, pa mislijo, da je to kaj drugega,
               kot tisto, kar kroži okrog Zemlje. No, saj tudi je, samo širša razprava o tem jim je
               preveč, da bi jo razumeli.</p>
               <p>Skratka, da ne bi bil dolg. Absolutno podpiram prvi in drugi amandma, tretjega pa v
               primeru, če Vlada da en dostavek; dostavek je možen v skladu s tretjim odstavkom 144.
               člena, da se ven črta ta dostavek: <q>"ne glede na največjo dovoljeno maso priklopnega
               vozila"</q>.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp41">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Grims. Prosim.</p>
            </sp>
            <sp xml:id="SDZ4-Redna-38-2008-04-24.sp42">

               <speaker>MAG. BRANKO GRIMS:</speaker>

               <p>...<stage>/Oglašanje v dvorani, medsebojno pogovarjanje./</stage>... Hvala. Vsem lep pozdrav tudi z
               moje strani.</p>
               <p>Poglejte, ko govorimo o uvedbi vinjet, bi najprej tudi glede na dosedanjo današnjo
               razpravo, tako v imenu Gorenjcev kot predvsem vseh tistih tujcev, ki so poleti v
               neskončnih kolonah, ure in ure na soncu se žgali v avtomobilih zato, da so plačali
               cestnino na cestninski postaji, izrekel gospodu ministru, državnemu sekretarju,
               sodelavcem in celotni Vladi veliko veliko priznanje za civilni pogum, ki ga v resnici
               kažejo s tem, ko so premagali te neskončne odpore raznoraznih lobijev, ki so se v
               resnici zrcalili tudi v veliki meri razpravah opozicije zdaj glede uvedbe vinjet. To
               je nekaj kar Slovenija nujno potrebuje in na Gorenjskem gotovo to vemo bolj kot
               kdorkoli drug, kajti tak kot je bil promet v zadnjem obdobju na Gorenjskem, to je
               bilo pa nekaj nemogočega. Tukaj že nekaj let, odkar se je sprostilo na jugu prej
               zaradi vojne ovirano območje, je promet znova oživel v tej smeri in kolone, zlasti v
               poletnih mesecih, so bile neznosne. Vsi smo se temu tako izogibali, da smo se
               Kranjčani, predvsem pa tudi iz okolice ljudje, vozili po stari cesti, ki je zato
               postala tudi ena sama kolona do Kranja do semaforjev v Ljubljani, in to v resnici ni
               bilo toliko zaradi tistega prihranka, o katerem ste nekateri že govorili, čeprav
               seveda vsak tolar ali vsak evro v zadnjem obdobju na Gorenjskem še kako nekaj velja,
               je to en argument, ki mu velja prisluhniti, ampak predvsem zato, ker je bilo v
               resnici kljub kolonam iti po stari cesti hitreje, kot pa najprej čakati na
               cestninski, potem pa se še tukaj priključiti na Celovško.</p>
               <p>Zdaj pa če grem še malo naprej skozi argumente. Tisto, kar pa želim predvsem
               osvetliti, je rdeča nit, ki se vleče praktično pri vseh debatah o katerikoli temi pri
               tej naši tranzicijski opoziciji - govorim seveda o hidri SD, LDS in Zares. Namreč,
               poglejte, kakšno sprenevedanje je to! Po eni strani se govori, da bo cestninjenje na
               ta način z vinjetami bistveno dražje. Po drugi strani se reče, da bo izgubilo
               zaposlitev toliko in toliko ljudi, kar seveda ni res, kajti Dars je že povedal, da
               bodo vsi, ki so stalno zaposleni, svojo zaposlitev obdržali. Seveda pa niti študije,
               o katerih ste govorili in na katere ste se tako vehementno sklicevali, niti vaše
               razprave niso upoštevale vseh tistih realnih stroškov, ki pri sedanjem načinu
               cestninjenja še kako obstajajo. Prvič, izgradnja cestninskih postaj je že sama po
               sebi strošek. Drugič, treba je vedeti, da s tem izgubimo ogromno dobre, kvalitetne
               zemlje, ki je v Sloveniji ni na pretek. Kar poglejte si, kje so te cestninske
               postaje, praviloma na najlepših platojih, in koliko kvadrature porabi samo ena velika
               cestninska postaja. Potem, koliko je v resnici stroškov obrabe avtomobilov,
               pokurjenega goriva, koliko je ekoloških stroškov, ki jih povzročajo zastoji pred
               cestninskimi postajami, pa tudi samo zaviranje, pa pospeševanje, kar seveda vse
               vpliva na stroške, ki bi jih bilo treba upoštevati. Ko govorimo enkrat o
               narodnogospodarskem vidiku tega vprašanja, me pač nihče v tej dvorani ne more
               prepričati, da cestninjenje z vinjetami ni bolj racionalno kot pa dosedanji način
               cestninjenja. Zato seveda vaši razlogi v tem delu očitno ne držijo. Ampak v pravi
               luči pa zazvenijo šele, ko se pride do tistega bistvenega sprenevedanja. Poglejte, po
               eni strani ste vehementno zagovarjali satelit, ki, mimogrede, ni tako brezgrešna
               oblika cestninjenja, kot se zdajle govori. Namreč, zakaj se satelitsko cestninjenje
               tako odmika. Prvič, nekaj zaradi tehničnih težav, saj vemo, kako je s tem evropskim
               projektom satelitov. Po drugi strani tisto, česar pa nihče ne izreče naglas, pa imajo
               vsi še kako v mislih, je pa, da bo takrat, če bo zares uveden satelit za vsakega
               posameznika, privatnika, še kako <q>"veliki brat"</q> ne samo potrkal, ampak pobobnal po
               vratih na vsak dom. Kajti satelitska cestninjenja namreč pomenijo, da za vsakogar na
               pol metra natančno veš za vsak trenutek, kje se nahaja. In to je, mimogrede, hujše,
               kot si je Orwell kadarkoli zamislili v katerikoli svoji knjigi o totalni kontroli
               državljanov. Zaradi tega je vprašanje, kdaj in kaj s tem satelitskim sistemom, na
               katerega nekateri še kar tako prisegajo, sploh bo.</p>
               <p>Iz tega razloga je še kako smiselno preiti na vinjete. Tudi nekateri stroški,
               mimogrede, ki ste jih navajali v isti sapi, ko ste se zavzemali za satelitski sistem
               in nasprotovali uvedbi vinjet, kot je, recimo, rušenje cestninskih postaj, vprašanje
               zaposlitev in tako naprej, bi ob morebitni uvedbi satelitskega sistema cestninjenja
               točno enako nastali v enaki obliki ali pa celo še bolj radikalno kot sedaj. To se
               pravi, to ni noben argument, ampak čisto navadno sprenevedanje.</p>
               <p>Ampak, da pridemo do tistega, kar ja pa najvišja oblika sprenevedanja - mnogi med
               vami ste napovedovali <q>"krah"</q> proračuna. Dobesedno ta izraz je bil prejle uporabljen.
               In po drugi strani, v isti sapi, predlagali amandma, s katerim se zavzemate, da bi
               velike izjeme izvzeli iz tega sistema cestninjenja. Pa koga imate sedaj tukaj za
               norca! Če se bojite dejansko, da bodo negativne posledice za proračun, za gradnjo
               avtocest, potem mora biti seveda vaš prvi interes, da so vsi dosledno zajeti v tem
               sistemu cestninjenja. Če pa ste prepričani, da je denarje preveč, potem pa eventualno
               lahko predlagate kakšno izjemo, ki pa mora biti taka, da je dejansko opravičljiva. In
               tukaj je ena slovenska posebnost, na katero pa kot Gorenjec še kako opozarjam.
               Poglejte, dosedanji sistem cestninjenja je bil v nečem bistveno drugačen, ko gre za
               vprašanje obmejnih področij države, kot pa ga, recimo, ima Francija ali pa
               marsikatera druga primerljiva evropska država. Tam so v glavnem ob mejah zelo široki
               pasovi, ponavadi 50, morda celo več kilometrov, kjer cestninskih postaj ni. Cestnine
               predvsem pobirajo v območjih, neposredno ob glavnem mestu. Tam pa dobesedno ne moreš
               na cesto zapeljati, ne da bi plačal cestnino! Pri nas v Sloveniji je bilo pa ravno
               obratno: vsa širna okolica Ljubljane ni plačevala doslej nič, ampak ko si pa sam o
               prišel čez Šentilj ali pa si samo prišel čez mejni prehod v Rožno dolino tam pri Novi
               Gorici, so te pa takoj <q>"zakasirali"</q>. To se pravi, mi smo v resnici - poglejmo to z
               vidika naših državljanov - maksimalno obremenili mejna področja, medtem ko se je
               center maksimalno razbremenil. Pa naj me kdo prepriča, da je to pošteno, Vsi dobro
               veste, da že itak imajo tisti v centru mnogo boljša izhodišča, mnogo cenejše
               življenje na marsikaterem področju, nekatere priložnosti, ki tistim ob meji sploh
               dosegljive niso. Recimo, bi rad vedel, kdaj bodo na Jezerskem imeli do vsake hiše
               svetloben kabel za internet, ker v Ljubljani mimogrede že marsikje imate, itn., itn.,
               da vsega tega ne naštevam. To se pravi, ne govoriti, da je ta sedanji sistem boljši
               kot pa predlagane vinjete. Z marsikaterega vidika, zlasti pa z narodno-gospodarskega
               vidika, z vidika povezanosti vseh področjih s centrom, je boljši kot to, kar imamo
               sedaj.</p>
               <p>In seveda, vsako zavzemanje v tem primeru za neke nadaljnje širne oprostitve pa niso
               čisto nič drugega kot ena oblika zavzemanja za centralizem. In zato mene res ne čudi,
               da vas v tej tranzicijski opoziciji poleg sovraštva do obstoječe vlade druži samo
               zavzemanje za centralizem in ste skočili skupaj tisti hip, ko se je pokazala možnost,
               da pridemo do uvedbe pokrajin, kje so najboljši element, da se centralizmu naredi v
               čim večji meri konec.</p>
               <p>Poleg tega bi opozoril še na to sprenevedanje. Govoriti, da je prepozno, seveda so
               bili izjemno močni odpori lobijev, o tem smo se danes lahko prepričali. In tudi nekaj
               kadrovskih zamenjav je bilo, da smo prišli do tega, da ta predlog sploh danes lahko
               obravnavamo, ampak sedaj je tu. Tisti, ki pa pravite: <q>"Prepozno, zakaj tega ni bilo
               že pred leti!"</q> Imeli ste 15 let na 45 podlage - nikoli niste nič tega uvedli. To se
               pravi, je tukaj stvar popolnoma jasna.</p>
               <p>In še to, da naj bi bil ta sistem zaradi sedanje uvedbe vinjet diskriminatoren za
               tiste, ki se samo občasno vozijo po avtocestah. Ta je pa ena najbolj norih, predvsem
               zaradi tega, ker slišim iz Bruslja, da tudi nekateri ljudje iz Slovenije, ki so blizu
               ali SD-ju, ali Zares, ali LDS, to se sami zmenite med seboj, nekoliko lobirajo po
               kuloarjih, da bi prišlo čim več negativnega, odklonilnega nazaj v Slovenijo glede
               uvedbe vinjet, zato da bi seveda to uporabili v svoji predvolilni kampanji, ki jo v
               resnici tukaj le na tej temi zganjate. Namreč, sedanja cena vinjet, kot je
               predlagana, je tako nizka - in to govorim kot Gorenjec - je tako izjemno nizka, da se
               morate zavedati, da v primerjavi, če se je nekdo sedajle peljal dvakrat od Šentilja
               pa do Istre in nazaj je imel že polletno ceno vinjete v tem strošku oziroma je celo
               že nekaj prihranil. In ne govoriti, da bodo ljudje zaradi tega, če so samo občasno
               uporabljali avtocesto, sedaj zaradi tega kakorkoli diskriminirani. Daleč od tega! Za
               njih je pošteno, kdo bo tudi prihranil, ker pa bo vse skupaj bolj enakomerno
               razporejeno, bo s tega narodnogospodarskega vidika ob upoštevanju vseh prihrankov,
               ekoloških, človeških, ne bomo več gledali tistih grozljivih prizorov, ki smo jih
               lahko Gorenjci, ko so mamice z Vzhoda, ker niso imele v avtu klime, dojenčke jemale
               iz avtomobilov in nosile v senco, da so čakale ure in ure na plačilo cestnine. Vseh
               teh elementov ne bo več in ob upoštevanju vsega tega je seveda vredno ta sistem
               podpreti, zavrniti tiste vaše amandmaje, ki gredo v nasprotni smeri, ki so po mojem
               trdnem prepričanju krivični, pa predvsem tudi postavljajo potem pod vprašaj uvedbo
               celotnega projekta. In še enkrat trdim, da bo uvedba vinjet ena najboljših stvari, ki
               jih je na področju prometa za njegovo sprostitev, za naše skupno dobro lahko storila
               ta vlada in ta koalicija in s tega vidika sem vesel, da bom lahko glasoval za to.
           </p>
            </sp>
            <sp xml:id="SDZ4-Redna-38-2008-04-24.sp43">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Janc.</p>
            </sp>
            <sp xml:id="SDZ4-Redna-38-2008-04-24.sp44">

               <speaker>KRISTIJAN JANC:</speaker>

               <p>Hvala lepa, gospod predsednik. Gospod minister s sodelavci, kolegi in kolegice! Še
               enkrat več se potrjuje v Državnem zboru, da se poslanci na ceste zelo dobro spoznamo
               - bodisi kot uporabniki, kot strokovnjaki, ne vem, sam bolj kot uporabnik - in to
               kaže tudi število prijavljenih na to temo. Torej, smo dobri poznavalci, pa nič ne de
               slabega v tem. Dejstvo je, da osebno jaz nimam nobenih težav z uvedbo vinjet, končno,
               bi rekel, ta korak, za katerega smo vsaj tri leta v Odboru za promet vztrajali pri
               tem bolj pravičnem sistemu uporabnikov avtocest v Sloveniji. Končno bom rekel, da se
               to zgodi in da je tudi Vlada pripravila en model, ki po mojem je umesten, je dober,
               morda ni končen, tudi končen ne bo, verjetno bomo na končnega morali še malo
               počakati. Dejstvo pa je, da res je gradnja avtocest v zaključni fazi v Sloveniji in
               to je nujno potreben projekt za razvoj Slovenije v vseh pogledih in verjamemo tudi,
               da dosedanje cestnine, o tem verjetno ni nobenega v Državnem zboru, ki bi dvomil, so
               preprosto nepoštene. To pa je diskriminatorno. To, kar imamo danes je
               diskriminatorno, ker eni plačujemo polno ceno, eni pa nič. To je tisto, kar ni
               pošteno, in to bi pričakoval, da bi se to zgodilo že mnogo prej, da bi našli tak
               model, ki bi bil bolj uravnotežen. In ta vinjeta je tisti model, ki nekako med vsemi
               državljani, uporabniki tovrstnih cest podeli s to ceno. In če ta cena ni primerna in
               če to Gorenjci rečejo, da je nizka cena, potem pa vendarle drži - a ne? Jaz mislim,
               da je to res dobrodošla novost za Slovenijo, za uporabnike in za vse tiste, ki se
               vozimo po teh avtomobilskih cestah. Tudi sem prepričan, da bo ta stimulativna cena
               dala pričakovano število vinjet v Sloveniji, tako polletnih kot letnih. Prepričan
               sem, da ta cena ne more biti ena ovira, da si tega ne more občan, državljan,
               uporabnik avtoceste privoščiti za letno uporabo cest, še posebej, če računamo
               današnje cene, ki jih imamo po Sloveniji, bodisi na Primorskem, Štajerskem, potem bo
               izračun hitro pokazal, Slovenci smo pa tukaj zelo eksaktni in vemo, kaj se nam splača
               in kaj se nam ne splača. Da ne govorimo o modelih, da je to zagotovo tudi z vidika
               večje pretočnosti, onesnaževanja okolja, da je to lahko tudi manj onesnaževanja, manj
               zastojev - vse to so pozitivni elementi, to težko kdorkoli <q>"osporava"</q>, kakršnikoli
               argumenti tukaj ne zdržijo, ne sedijo in so totalno, bom rekel, <q>"mimo brcanje v
               temo"</q>, da tako rečem.</p>
               <p>Kar se tiče delitev na avtoceste in obvoznice. Veste, tukaj bi naredili <q>"zbrko"</q>. Ne
               nazadnje, naredili bi <q>"zbrko"</q>, kdaj je, kdaj ni, to bi se zmešali in uporabniki in
               tisti, ki bi nadzorovali in tukaj delitve kakršnekoli ne pridejo v poštev. Mislim, da
               to ne gre skupaj, za to prehodno obdobje naj bodo to vse te avtocestne ali so
               obvoznice, ali so takšnega ali drugačnega karakterja, naj se to plača in uporablja.
               In kjerkoli boš uporabljal, če boš uporabljal brez te vinjete, boš plačal kazen.
               Kazen, kot je že bila rečeno, je pravilna, je takšna, ki bo zavezujoča, ki bo dala
               razmislek uporabniku, da se ne boš mogel kar tako izogniti vinjeti. In ne nazadnje,
               če boš takoj plačal, 50% popust je tudi nekaj verjetno. 150 evrov je tista najnižja
               kazen - za takojšnje plačilo, verjetno bo dalo vsakemu misliti: <q>"Aha, tega se pa ne
               grem, bom raje kupil vinjeto."</q> In tu je, mislim, ta razkorak. Številke so dovolj
               posrečeno izpeljane, tako da v bistvu ne gre. Seveda si pa vsi verjetno želimo, da
               pridemo do tistega modela, o katerem je bilo danes že govora, ki bo optimalno pošten
               - po številu prevoženih kilometrov. Ampak verjetno so tudi tu take in drugačne pasti,
               težave, interesi, lobiji. In se morda tu lahko malce posujemo s pepelom, škoda, da ni
               to že dlje pripeljano, kot je. Toliko bodimo pošteni. Jaz bi si tudi želel, da bi
               danes že imeli končno sistem takšen, ki bi odražal prevožene kilometre po avtocesti,
               in bi te vinjete odpadle. Ampak tega se iz takšnih in drugačnih razlogov ni
               izpeljalo, kljub številnim pritiskom poslancev v Odboru za promet, da dajmo
               pospešiti. Tu smo morda bili malce počasni in neučinkoviti. Toda kakorkoli, jamrati
               za nazaj nima smisla, glejmo v prihodnost. In ta prihodnost z vinjetami je tisti
               korak, ki bo zagotovo pozitiven.</p>
               <p>Kar se tiče tranzita in razmerja cen. Mislim, da je tega tranzita v Sloveniji
               resnično veliko in od njega dobimo bore malo, pravzaprav nič. Mislim, da tudi ne bo
               problema za ta tranzit plačati 35 evrov tistemu, ki bo parkrat uporabil slovenske
               avtoceste, da to ne bo previsoka številka. Če pa bo, mislim, da je to suverena
               pravica države, Republike Slovenije, da postavi tak cenik. Sicer dvomim, da lahko nek
               Bruselj odreče to suvereno pravico, da postavljamo svoje cenike za avtoceste. Lahko
               kakšno priporočilo izda, ne vem pa, če lahko odloči, da tako pa ne sme biti. Ne vem,
               mislim, da je to pravica Vlade Republike Slovenije in Državnega zbora, da postavi
               takšno ceno.</p>
               <p>Glede finančne konstrukcije upam, da je vse v redu. Model, upam, je bil preigran,
               koliko se bo približno nabiralo tega denarja, ki ga nujno potrebujemo za dokončno
               izgradnjo, za vračilo kreditov. Sam sem optimist, da bo večje število prodanih vinjet
               dalo pozitivno sliko finančni konstrukciji, ki je po mojem zelo pomembna. In tudi
               pričakovanja - upam, da se bodo izpolnila, da bodo državljani, pa tudi tisti v
               tranzitu, kupili toliko vinjet, da se bo ta račun pokril ali celo izboljšal, kot pa
               je sedanji sistem.</p>
               <p>Kar se tiče amandmaja k 1. členu s strani Poslanske skupine Zares. Glejte, navidez
               je morda celo prijazen, všečen amandma - obremenimo tovornjake. Posledice so pa lahko
               - kakšne? -, da bodo ti tovornjaki zavili na lokalne ceste, jih blazno obremenili,
               kar se je danes že dogajalo, saj so bile tudi špekulacije ob neplačevanju cestnin
               možne, in s tem bo prišlo - do česa? <q>"Zabasali"</q> bomo lokalne ceste, tiste manj
               prometne, zavoljo tega, ker bo cestnina predraga za podjetnike, tovornjakarje, za
               voznike. To je dvorezen meč. V tem časi bi si jaz ne upal dovoliti, da bi šli v to,
               in tega amandmaja zaradi teh razlogov ne morem podpreti.</p>
               <p>Kar pa je na koncu tudi zelo pomembno in v tem času izjemno aktualno - referendumi.
               Jaz samo upam, da se ne bo opozicija, ko bomo ta zakon sprejeli, upam, da z večino,
               spet spomnila kakšnega referenduma, da bomo še to vprašali naše državljane, ali ste
               za to, da so vinjete v Sloveniji, ali ne. Zato mislim, da je zadnji čas, da o tem
               nekaj rečemo - da smo tu vendar poslanci, izvoljeni v Državni zbor, da odločamo v
               imenu državljanov in za državljane, tudi o takšnih temah, kot so vinjete, prehrana in
               druge stvari. In naj o tem ne morejo odločati, ne dovolimo si, da o tem prisiljujemo
               naše državljane, da odločajo o tistem, za kar smo mi tukaj plačani, kolegi in
               kolegice.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp45">

               <speaker>PREDSEDNIK FRANCE CUKJATI:</speaker>

               <p>Hvala.</p>
               <p>Besedo ima gospod Veber.</p>
            </sp>
            <sp xml:id="SDZ4-Redna-38-2008-04-24.sp46">

               <speaker>JANKO VEBER:</speaker>

               <p>Hvala.</p>
               <p>Naj grem od tam, kjer je kolega Janc nehal. Poglejte, Državni zbor ima vsega na
               10-ih vrsticah obrazložitev pri tem zakonu glede finančnih posledic oziroma stroška
               delovanja obstoječega sistema in uvedbe vinjetnega cestninskega sistema. In na
               podlagi teh 10-ih vrstic se moramo mi danes odločiti in vedeti: kaj bo s 4
               milijardami evrov dolgov pri Darsu, odločiti se moramo o tem, kakšen cestninski
               sistem bomo imeli v Sloveniji, nimamo pa pravzaprav nobenih argumentiranih primerjav,
               podatkov, da se sploh lahko odločamo. In jaz sem pravzaprav zgrožen, ko slišim, da
               našega amandmaja, recimo, koalicija ne bo podprla iz razloga, ker če bomo iz sistema
               cestninjenja izvzeli obvoznice in navezovalne ceste, ki nas pripeljejo do avtocestnih
               odsekov oziroma cestninskih postaj, potem ta projekt vinjet pade. Pomeni, da
               razpolagate z nekimi dodatnimi informacijami. Sem pa zgrožen nad to informacijo, ker
               pomeni, da bodo avtoceste plačevali tisti, ki avtocest nimajo.</p>
               <p>In dobro, jaz se pač ne morem sprijazniti s to logiko, ki je očitno zelo blizu tej
               vladi, kajti enaka logika vlada tudi na področju kmetijstva. Tisti, ki subvencij
               nikoli niso prejeli, plačujejo danes davek za to, česar niso prejeli. Tisti, ki
               avtocest nimajo, bodo plačevali cestnino zato, ker avtocest nimajo. Povsem zgrešena
               logika, in pač s takšnimi zakoni, ki so tako skromno obrazloženi in posredovani v
               parlament zgolj z 10-imi vrsticami, gospod minister - če mi lahko naštejete več kot
               10 vrstic, ki govorijo o tem, in kakšen je obstoječi sistem in kakšen bo nov vinjetni
               sistem, potem vas lepo prosim, da to tudi argumentirate. Vendar, iz tega besedila je
               dejansko razvidno, da je samo 10 vrstic takšnih, ki govorijo o tej zelo pomembni
               problematiki, zelo pomembni problematiki. In ne govorim samo o tem, da se danes
               pogovarjamo o ogroženosti nadaljnjega razvoja avtocestnega omrežja, ampak tudi sicer
               o ogroženosti nadaljnjega razvoja ostalih državnih cest, in tudi železniškega
               omrežja.</p>
               <p>In če že omenjate interese in lobije in tako naprej. Ja kdo pa ima danes interes, da
               se je Vlada na pamet odločila, da gre v satelitski sistem?! Čigav lobi je botroval
               odločitvi Vlade, da se je odločila brez tehtnih argumentov, brez tehtnih analiz, da
               bo uvedla satelitski sistem. In seveda, ko je potem čez leto ugotovila, da to ni
               izvedljivo, da ni realno, se je na vrat na nos odločila za vinjete in to zdaj
               prodajamo kot nek največji uspeh v Sloveniji na področju razvoja cestninjenja in na
               področju razvoja cest. Vsi vemo, in mislim, da je tudi zelo enostavna rešitev, da bi
               lahko, če hočemo resnično reševati problem vseh državnih cest, ne samo avtocest in
               železnic, samo z uvedbo bencinskega centa - ne evra, ampak bencinskega centa - rešili
               ta problem bistveno bolj poceni, bistveno bolj učinkovito in bistveno več sredstev bi
               zbrali, pa še pošteno bi bilo, ker tisti, ki ima močnejši avtomobil, bo porabil več
               goriva, bo seveda tudi skozi ta bencinski cent plačal več za uporabo cest. Enako
               velja tudi za tovorna vozila in skratka za vse kategorije vozil, tisti, ki so pač
               večji potrošniki, plačajo več. In to je tisto evropsko načelo tudi pri evrovinjetah,
               ki ga je potrebno v Sloveniji spoštovati, pa daleč od tega, da bi to spoštovali.
               Tako, da uporabnik, ki obremenjuje okolje po vsej logiki v Evropski uniji, mora
               plačati več. No, v Sloveniji smo drugačnega mnenja: tisti, ki bolj obremenjuje, bo
               plačal manj, ga bomo subvencionirali, tisti, ki pa nič ne uporablja avtocest, pa bo
               moral nadomestiti to subvencijo. In to je ta logika, ki jo dejansko ne morem sprejeti
               in je krivična in povzroča še večje krivice kot zdajšnji cestninski sistem. Se
               strinjam, nekateri odseki so bili izključeni zato, ker se je politika dogovorila, da
               se cestninske postaje tam ne postavijo - nepravično, nepošteno. Vendar ta sistem je
               še bistveno bolj nepošten ravno do tistih, ki avtocest nimajo in bodo morali zato,
               ker bo šel enkrat k zdravniku, plačati 35 evrov. Lepo vas prosim, zakaj bi moral
               nekdo, ko gre enkrat k zdravniku v Ljubljano, plačati 35 evrov? Zakaj? Zakaj ne
               uvedete dnevne vinjete za takšne primere? Tukaj bi se že bolj približati temu
               poštenemu odnosu, da nekdo iz Ribnice, ko gre, recimo, k zdravniku, plača z dnevno
               vinjeto mogoče 1 evro, ne pa 35 evrov. To bi bil sistem, ki bi bil bližje tisti
               poštenosti. Pri polletni in enoletni vinjeti gre pa definitivno za goljufijo, za
               goljufijo predvsem do tistih, ki nimajo avtocest. In tudi tisti, ki bodo Slovenijo
               prečkali samo enkrat, ki bodo šli mogoče na dopust čez Slovenijo. To je neprimerna
               obremenitev pač vseh tistih, ki Slovenijo obiščejo ali slučajno ali pa predvsem
               tisti, ki prihajajo z območij, kjer avtocest ni. In če bi ta sistem bil resnično
               dograjen tako, kot se spodobi, bi v Sloveniji razmišljali tudi o dnevnih vinjetah ali
               tedenskih in podobnih rešitvah, tako da bi imeli vsi v Sloveniji vsaj približno enake
               pogoje za to, da plačujemo tisto, kar uporabljaš v takšnem obdobju in v takšnih
               kilometrih, kot dejansko tudi to uporabljaš.</p>
               <p>In res me zanima, predstavniki Vlade, zakaj ne uvajate raje bencinskega centa, ki
               omogoča ob nakupu goriva pošteno plačilo tudi cestnine? Ta cent nekdo, ki porabi več
               goriva, ki se dnevno vozi zelo daleč in ki letno porabi zelo veliko goriva, bo skozi
               ta cent tudi več plačal za vzdrževanje cest, pa ne samo avtocest, za vzdrževanje vseh
               cest. In zakaj te rešitve niste upoštevali, zakaj niste šli v to varianto? Zakaj raje
               govorimo danes o izjemno dragem sistemu cestninjenja z vinjetami? Izjemno drag
               sistem, dražji kot obstoječi. In zakaj se pogovarjamo jutri o še dražjem cestninskem
               sistemu, ki bo <q>"kobajagi"</q> satelitski sistem? Torej, samo najdražje variante se
               uporabljajo za rešitve na področju avtocest, plačujemo pa vsi te drage rešitve in
               predvsem ponovno poudarjam tisti, ki pa teh storitev sploh ne koristijo ali pa v zelo
               zelo majhni meri.</p>
               <p>In še enkrat poudarjam, mislim, da je resnično potrebno, vsaj v tej fazi, ko zadeva
               ni dogovorjena jasno, ko niti ne vemo natančno, niti s strani predlagatelja očitno
               ne, po mojem mnenju tudi iz teh desetih vrstic parlament ne more razbrati, ali gre za
               dober zakon, ali gre za primerne finančne posledice ali ne, je smotrneje, da vendarle
               dovolimo vsem tistim, ki za enkratno uporabo, recimo obiska bolnišnice, gredo tudi na
               obvoznico, ne plačajo 35 evrov. Zakaj bi jih po nepotrebnem obremenili? In to je pač
               naš predlog.</p>
            </sp>
            <sp xml:id="SDZ4-Redna-38-2008-04-24.sp47">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Slavinec.</p>
            </sp>
            <sp xml:id="SDZ4-Redna-38-2008-04-24.sp48">

               <speaker>DR. MITJA SLAVINEC:</speaker>

               <p>Hvala lepa za besedo. Lep pozdrav vsem prisotnim. Ne bom iskal argumentov proti
               vinjetam samo zato, ker je to predvolilni zakon, ki je všečen volivcem. Raje poskušam
               razmisliti širše in tudi o vseh že povedanih zadevah. Prva je prav gotovo cena, kajti
               na to se nanaša tudi amandma, o katerem sedaj razpravljamo.</p>
               <p>Glede kamionov, glede cestnine tistih, ki avtoceste dejansko najbolj uničujejo,
               vemo, da nekaj tisočkrat več en kamion škode na cesti dela od osebnega avtomobila, se
               samo vprašam, zakaj se kamioni izogibajo Avstrije. Jaz sem za to, da se kamioni bolj
               obremenijo, da prispevajo več, ampak sem tudi za selektivnost. Ne nazadnje domači
               prevozniki plačajo več od tujcev v naš proračun že pri sami registraciji svojih
               tovornih vozil.</p>
               <p>Strinjam se seveda tudi s tem, da je cena vinjet nizka, tako da glede tega ne bo
               dodatnih obremenitev - ne samo v povprečju, ampak bodo redki tisti, ki bodo za
               vinjeto morali plačati več, kot plačujejo sicer po sistemu cestninjenja, kot ga
               poznamo zdaj. Ampak to ima potem posledice v nižjih prihodkih v proračun in tudi pri
               samem poslovanju Darsa. Vendar je to že druga zgodba. Nenazadnje je ta Vlada že dolgo
               nazaj postavila financiranje avtocest popolnoma na kredite in jih nič ne zanima, kako
               se tisti denar, ki je zaradi tega v proračunu bil sproščen, troši. O pravičnosti in
               poštenosti je tako, da o tem govorijo največ tisti, katerih ta vrlina ni ravno
               odlika. Vendar glede tega, ali je ta način pravičen in pošten, ali je drugi, ali je
               tretji ali četrti, seveda, vsak ima svoj pogled. Vsak ima tudi svoje stališče in
               svoje interese in pri vseh, že naštetih, bi lahko našli tudi argumente za in
               argumente proti. Če se to cestninjenje prevrže na bencinski, včasih je bil dinar,
               potem tolar, zdaj evro, glejte, s tem seveda nimamo te direktne korelacije. Saj
               avtomobil, ki troši več bencina, ne uničuje bolj avtocest, uničuje okolje. Ampak to
               so potem okoljske takse predvsem za kamione skozi Pomurje, o katerih sem že dolgo
               nazaj govoril. S predhodnikom prometnega ministra je bilo dogovorjeno, tudi z
               ministrom za notranje zadeve je bilo dogovorjeno. Minister Podobnik, za okoljske
               takse, pa nič. In seveda spet nismo dosegli tega, kar bi sedaj, se strinjam, morda
               lahko pri zadnjih vratih pripeljali noter, da bi tista okolja, ki so najbolj
               obremenjena, ki imajo tudi največ škode zaradi prekomernega prometa, nekaj za to tudi
               nazaj dobila. Največji problem, in tega se zavedamo vsi, je v tem trenutku prav
               gotovo Pomurje, kjer se milijon 200 kamionov na leto po navadnih cestah, ne
               avtocestah, vali.</p>
               <p>Naj zaključim s podobno zadevo, kot sem začel. Čeprav je ta zakon izrazito
               predvolilen, bo vsekakor zmanjšal gnečo pri cestninskih postajah. Pozdravljam pa to,
               da je eden redkih, ki so naravnani tudi k skladnejšemu regionalnemu razvoju. Dejstvo
               namreč je, da so manj razvita okolja praviloma bolj oddaljena od centrov. In za to,
               da pridejo do gospodarstva, da pridejo tudi ljudje do centrov, kjer se vse dogaja,
               potrebujejo več časa in jih tudi več stane, ne samo avtocesta, tudi bencin. In sedaj,
               kot rečeno, to lahko razumem vsaj kot enega izmed prispevkov k skladnejšemu
               regionalnemu razvoju. In tako bom poskušal na ta zakon gledati. In še enkrat, ne bom
               iskal argumentov proti samo zato, ker je to res eden izmed predvolilnih zakonov,
               ampak če se potrudim, najdem tudi kaj dobrega za... <stage>/Oglašanje v dvorani./</stage> Saj sem se
               potrudil, saj sem našel. Poslušajte, zaključujem, ker me čas preganja. Hvala.</p>
            </sp>
            <sp xml:id="SDZ4-Redna-38-2008-04-24.sp49">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Ivan Grill.</p>
            </sp>
            <sp xml:id="SDZ4-Redna-38-2008-04-24.sp50">

               <speaker>IVAN GRILL:</speaker>

               <p>Hvala lepa za besedo. Spoštovani gospod minister, državni sekretar s sodelavci,
               kolegice in kolegi! Če bi rabili ocenjevati dosedanji cestninski sistem v Sloveniji,
               bi mu lahko pripisovali, da je ta sistem krivičen, da je ta sistem nepošten, predvsem
               pa izredno škodljiv za okolje. Podatek, ki je v javnosti znan, da vsak dan samo na
               področju zastojev, ki ga imajo tovornjaki na cestninskih postajah, gre v zrak okoli
               100 do 120 tisoč litrov goriva, lahko pove koliko škode v okolju povzročajo samo
               tovornjaki, da tukaj ne govorimo o tistih, v zrak spuščenih plinih, tudi s strani
               osebnih avtomobilov in ostalih. O poštenosti in pa o krivičnosti, pa lahko vsak izmed
               nas sodi tudi na podlagi informacij oziroma podatkov, da je ocena, da je okoli 1/3
               voznikov oziroma uporabnikov avtocest, ki cestnine ne plačujejo, predvsem zaradi
               tega, ker se izogibajo cestninskim postajam. Oziroma koliko je vseh tistih, predvsem
               okoli Ljubljane, ki pa dejansko ne rabijo plačevati cestnin, ker jim sistem tak
               kakršen v Sloveniji velja, to tudi omogoča. Sadaj sprašujem vse tiste, predvsem s
               strani opozicije, ki nasprotujete rešitvam z vinjetami. Povejte način, kako lahko vse
               te slabosti dosedanjega sistema izboljšamo oziroma odpravimo. Mislim, da boljšega
               sistema kot so vinjete, v tem trenutku ni. In zato seveda jaz z moje strani podpiram
               ta predlog zakona in tudi čestitke Vladi, da se je tega tudi omislila oziroma
               odločila, da gremo v to.</p>
               <p>Vinjete so sistem, ki bo v Sloveniji veljal predvidoma dve ali tri leta in v vsakem
               primeru, tudi če bi šli na satelitski sistem oziroma ko bomo šli na satelitski
               sistem, bi bilo potrebno v prehodnem obdobju nekaj vmes tudi poiskati drugačno
               rešitev in to prav gotovo je to. Bencinski dinar oziroma cent, ki ga je kolega Veber
               prej predlagal, a ta sistem bi bil pa pravičen? Tukaj bi pa dejansko vsak, ki kupi
               liter bencina, tudi doma ko kosi travo, moral plačevati bencinski cent za uporabo
               avtocest. Vinjete pa dejansko dajejo plačevanje cestnine oziroma avtocest samo
               tistim, ki bomo te avtoceste tudi uporabljali. In še nekaj je pri teh vinjetah
               izredno pomembno. Da bodo resnično tujci plačevali nekoliko več, vendar nenazadnje
               saj to je tudi prav. V preteklih 15-ih, 20-ih letih, kolikor so se avtoceste tudi
               gradile pri nas, se je zelo velik del teh avtocest gradil iz proračuna. Pomeni iz
               davkov, ki smo jih v ta proračun prispevali vsi - državljanke in državljani v
               preteklih letih. Zato je tudi prav, da bomo sedaj imeli vseeno to stvar upoštevano
               tudi skozi nekoliko nižjo ceno vinjete.</p>
               <p>Če kdo sprašuje ali so vinjete pravičen sistem - da ali ne? Jaz pravim da. Kot sem
               že omenil, plačevali bomo vsi, ki avtoceste tudi uporabljamo, vsi tisti, ki avtocest
               ne bodo uporabljali, ne bodo želeli, jim ni treba kupiti vinjete. Tudi gospod Veber,
               če bo šel k zdravniku v Ljubljano in da ne bo želel plačati vinjete, lahko uporabi
               obvozne ceste. Tako, da tukaj ni dileme. Okolica Ljubljane, v obsegu 30 kilometrov,
               nekje malo manj, nekje malo več. Vsi tisti so do sedaj uporabljali avtoceste in jih
               ravno tako seveda tudi uničevali, niso potrebovali plačevati nič. Sedaj, bomo
               plačevali. Prav je tako.</p>
               <p>Ko govorimo o kaznih. Jaz sem prepričan, da smo Slovenci pošten narod. Ne vem od kje
               vsa ta bojazen, da tisti, ki pa želi biti nepošten in bo zato tudi moral plačati
               kazen, v primeru, da se kršitelja tudi ujame, ta plača kazen. Zakaj si sedaj nekateri
               tako prizadevate, da bodo pa tisti, ki bodo zavestno kršili to ureditev, da bi se pa
               takemu praktično dalo namesto, še nagrado. Saj jim lahko v vašem proračunu v občini
               daste subvencijo za kršitelja, če mislite, da je taka kazen prevelika. Kdor bo kršil,
               se bo zavestno odločil, da bo kršil in naj seveda tudi plača. Ampak jaz sem
               prepričan, da bo takšnih zelo zelo malo. Zato te kazni, kakršnekoli že so, niso
               previsoke, tudi če bo plačal takoj, bo to primerljivo s kaznimi, recimo tudi v
               Avstriji.</p>
               <p>Seveda bom zakon z veseljem podprl in prepričan sem da takšen zakon podpira velika
               večina Slovenk in Slovencev.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp51">

               <speaker>PODPREDSEDNIK SAŠO PEČE:</speaker>

               <p>Hvala tudi vam.</p>
               <p>K besedi vabim poslanca Mateja Lahovnika.</p>
            </sp>
            <sp xml:id="SDZ4-Redna-38-2008-04-24.sp52">

               <speaker>DR. MATEJ LAHOVNIK:</speaker>

               <p>Hvala lepa. Želel bi samo izpostaviti, da je bistvo našega amandmaja, ki smo ga v
               Poslanski skupini Zares vložili, ravno v tem, da dejansko ugotovimo vzdržnost
               financiranja avtocestnega omrežja. Namreč, jaz osebno moram reči, da podpiram uvedbo
               vinjet. Nimam s tem težav. Dejansko je to ugodno za državljane, osebno celo mislim,
               da dejansko niti ta sistem, ki ga imamo sedaj ni pravičen, tudi naslednji ne bo
               pravičen, bo pa večinoma ugodnejši za veliko večino državljanov. To je treba
               priznati. Ampak po drugi strani je treba zagotoviti, da bo sistem finančno vzdržen.
               Ne morem razumeti zakaj dejansko ne podprete, da bi tovorna vozila med katerimi je
               90% tujih tovornih vozil, ki uničujejo slovenske avtoceste, veliko bolj kot osebna
               vozila, obremenili vsaj na enak način kot je to v Avstriji. Vsi, ki se vozimo dnevno
               po avtocestah vidimo, da so zatrpane s tujimi tovornimi vozili. Vse bolj postajajo
               neprehodne, dejansko je na teh avtocestah ogromno tujih tovornih vozil in namesto, da
               bi vsaj del tega prometa preusmerili na železnice, ki tonejo v izgubah, tudi na ta
               način, da jim zaračunamo višjo cestnino, se to ne zgodi. Tega poguma očitno nimate,
               ker spet delujejo očitno nekateri lobiji. In zato lahko danes v časopisu beremo, da
               minister za promet že pripravlja neke dodatne olajšave za avtocestne prevoznike, pa
               bi se dalo zelo lepo urediti. Če hočete obremeniti samo tuje tovornjake bi lahko
               najprej dvignili cestnino vsem na 32 centov za prevožen kilometer, potem bi pa
               eventualno za domače avtoprevoznike uvedli, ne vem, investicijske olajšave ali to,
               kar se je ukinilo. In bi na ta način v bistvu dejansko prevalili breme financiranja
               slovenskega avtocestnega omrežja na tuja tovorna vozila, ki jih je največ. Letno gre
               po slovenskih avtocestah milijon 250.000 tovornih vozil. Povedal sem, da se prevozi
               za 25 milijonov ton tovora. Dejansko, pa čeprav po naših avtocestah vozi trikrat več
               tovornih vozil kot v Švici, poberemo od tovornih vozil za osemkrat manj cestnin, kot
               neka Švica. Ali je res Slovenija tako bogata država, da bodo vozniki osebnih vozil in
               državljani Slovenije subvencionirali tuje avtoprevoznike, to mi povejte. Kajti, jaz
               mislim, da nismo in da moramo tukaj narediti red. In če že uvajate vinjete, kar je za
               državljane ugodno, potem v redu lahko to podprem, ampak dajmo potem urediti tudi
               problematiko tujih tovornih vozil in jim zaračunati tisto, kar dejansko morajo
               plačati, da bodo povrnili vsaj del stroškov za to, da dejansko uničujejo slovensko
               avtocestno omrežje in povzročajo tudi kolone.</p>
            </sp>
            <sp xml:id="SDZ4-Redna-38-2008-04-24.sp53">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Vili Rezman.</p>
            </sp>
            <sp xml:id="SDZ4-Redna-38-2008-04-24.sp54">

               <speaker>VILI REZMAN:</speaker>

               <p>Hvala lepa, gospod podpredsednik. Ker je bilo sedaj že pred časom omenjeno
               nestrinjanje z neko mojo trditvijo naj samo v kratkem citiram, kaj piše v poročilu
               Odbora za promet, ki ga je njegov predsednik podpisal, in sicer tam piše, da so člani
               odbora soglasno menili, da je uvedba cestninjenja z vinjetami primerna, jaz pa sem
               ugotavljal, da kljub tej soglasnosti po uvodnih nastopih opazimo, da ti nastopi niso
               tako sozvočni, kot bi nekateri radi prikazali. Torej, veliko pomislekov je na ta
               sistem, ki ga sedaj vpeljujemo. To vsa razprava dokazuje.</p>
               <p>Moj temeljni pomislek, ki ga izrekam kot nekdo, ki mu je naravovarstvo blizu je pa
               ta, ki ga izrekam zavoljo tega, ker ta predlog nasprotuje osnovnemu načelu
               naravovarstva; da naj pač tisti, ki obremenjuje, to obremenitev tudi plača. V tem
               sistemu pač sedaj ni tako. Tisti, ki bo obremenjeval večkrat, tisti ki bo
               obremenjeval z večjim avtomobilom, tisti ki bo obremenjeval z večjo težo itn., z
               večjimi izpusti zaradi večjih avtomobilov, etc., etc., tisti bo torej plačeval enako
               kot tisti, ki obremenjuje zgolj občasno, tisti ki ima manjši avtomobil, ki ima manj
               toplogrednih plinov in s tem se pač ne strinjam. In to je dezavoiranje osnovnega
               načela v naravovarstvu. In tako smo žrtvovali osnovni princip in posledično žrtvujemo
               tudi naravovarstvo. Jaz se ne strinjam s principom solidarnosti, ki je tukaj uveden.
               In ta princip solidarnosti pač pomeni to, da tisti, ki vozijo manjše avtomobile,
               osebne, subvencionirajo tovornjakarje. Tisti, ki so iz socialno nižjih slojev,
               subvencionirajo tiste, ki imajo bistveno večjo plače. In enako vinjeto, enako ceno za
               vinjeto bosta plačala brezposelnež, ki se tu in tam morebiti pelje iz kakšnih delov
               po avtocesti, ker se mora iti prestaviti, kot tisti predsednik, ki ga bo ..., kot
               direktor, kadrovik, ki ga bo izpraševal, ki ima morebiti, ne vem, 300, 400, 500 tisoč
               evrov letne plače. To ni pravično. In mi v Poslanski skupini DeSUS menimo, da je
               možno to krivičnost še odpraviti. Ker je zakon tak, kakršen je sedaj predlagan,
               pomanjkljiv, tudi podpiram predlog, prvi amandma k členu, o katerem sedaj govorimo in
               ne podpiram tretjega, čeprav ga je koalicija podpisala, ker je pač slab.</p>
               <p>O pravičnosti pa toliko. Pravičnost, ker je bilo pač omenjeno, da je, kar je za ene
               pravično, je za druge nepravično. S pravičnostjo se ne da barantati. Nekaj je
               pravično ali ni pravično. Da je nekaj nekomu pogodu, drugemu pa ne, to nima nobene
               zveze s pravičnostjo. In dokler bodo tisti, ki so materialno in sicer skromnejši,
               morali subvencionirati bogatejše in gospodarsko dejavnost, tako dolgo bom jaz
               prepričan, da to ni pravičen sistem.</p>
            </sp>
            <sp xml:id="SDZ4-Redna-38-2008-04-24.sp55">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Bajc, vesel sem, da ste vi predsednik odbora, ampak sami veste, da
               vam po poslovniku replike ne morem dati. Bom pa odprl naknadno še en krog za prijavo,
               ko boste lahko v skladu s časovnim potekom seje tudi govorili. Besedo ima poslanec
               Milan Petek.</p>
            </sp>
            <sp xml:id="SDZ4-Redna-38-2008-04-24.sp56">

               <speaker>MILAN PETEK:</speaker>

               <p>Hvala, podpredsednik. Moram priznati, da smo v LDS izračunali potreben čas, zato se
               bom osredotočil samo na nekaj malih detajlov pri tem zakonu. Govoril bom o tem, kar
               nekateri ponavljajo danes, vendar pa ne ustreza resnici.</p>
               <p>Menda je bilo izdelanih ne vem koliko analiz, študij, simulacij, to sem danes
               poslušal. Ene študije, ene simulacije, ene analize poslanci, ki sedimo v tem
               parlamentu ali smo sedeli na seji Odbora za promet, nismo videli. Torej, ne verjamem,
               da so te študije bile narejene, ne verjamem, da so te simulacije izvedene, in mislim,
               da je to, če že ne neresnica, upam, da ni celo laž. To lahko rečem tudi za predlog,
               ki je danes z amandmajem številka ena predlagan. Ne vem, od kod ta izračun 0,32
               centa, niti ne vem, kakšna primerjava je narejena, niti ne vem, kakšne efekte bi
               prineslo. Ne moremo v tem Državnem zboru tako neodgovorno odločati o zakonu ali
               amandmaju, ki nima za seboj kompetentnih številk. In očitek na račun ministra in
               njegove ekipe je po mojem zaradi tega upravičen.</p>
               <p>Nekdo je danes rekel, da Mariborčani ne plačajo za svoj obroč. Res bi rad videl
               tistega v tem parlamentu, ki misli, da ima Maribor obroč. Maribor nima nobenega
               obroča, Maribor ima takšne težave v prometu kot vsa večja mesta, razen Ljubljane,
               toda tudi Ljubljana ima svoje težave. Maribor ima del hitre ceste, ta hitra cesta pa
               gre skozi mesto. In tisti, ki predlaga tako uvedbo vinjet za plačevanje avtoceste od
               Šentilja pa do Gruškovja, in torej pomeni, da se bo nekdo vozil 9,6 kilometra na
               avtocesti, potem bo pa prišel na to hitro cesto, seveda tega ne bo naredil. Tako kot
               se tisti, ki pripelje iz Lenarta, ne bo peljal po hitri cesti, ker ne bo želel
               plačati, ampak se bodo vsi ti peljali preko Fašakov. Ne vem, če veste, kje so Fašaki.
               Tisti, ki pripravljate zakone, pojdite tja, poglejte, ugotovite, kakšna je situacija,
               in prišli boste v najbolj devastiran del mesta Maribora. In mi bomo tam promet
               usmerili torej na Fašake. In ko bodo prišli iz Fašak ven, bodo prišli dobesedno v
               mesto ti ljudje, ti vozniki, in se bodo vozili po mestu, namesto da bi jih spravili
               na čim hitreje dosegljivo povezavo z avtocesto. To je posledica teh vinjet in
               spremembe tega zakona. In ob taki nekonsistentnosti je težko glasovati pozitivno. V
               principu bi človek rekel, da so vinjete neka rešitev, morda pravična, morda malo bolj
               pravična kot prejšnja rešitev, jasno, če gledaš pa generalno in globalno, pa
               nepravične rešitve, ker obremenjujejo enako vse oziroma tistih, ki se veliko vozijo,
               ne obremenjujejo bolj v primerjavi s tistimi, ki se sploh ne vozijo ali pa do sedaj
               sploh niso šli na avtocesto in bodo izredno redko uporabljali to avtocesto. Prejšnjo
               rešitev, jasno, da so, če gledaš generalno in globalno, pa nepravične rešitve, ker
               obremenjujejo enako vse oziroma tiste, ki dosti se vozijo ne obremenjujejo bolj v
               primerjavi s tistimi, ki se sploh ne vozijo ali pa do sedaj sploh niso šli na
               avtocesto in bodo izredno redko uporabljali to avtocesto.</p>
               <p>In to je samo del te nekonsistentnosti, ki iz zakona vejo in to je dilema in
               problem, ki nas vodi pri tem, da ne vemo kako bi se odločali, z vidika....ne tako
               prijaznega inštrumenta do državljanov Slovenije da, z vidika konsistentnosti zakona,
               z vidika vzdržnosti javnih financ zato, da bomo financirali izgradnjo in vzdrževanje
               avtocest in vračali kredit pa ne. In zaradi tega bodo te odločitve težke v kontekstu,
               ki ga je Vlada zamislila, predvolilne bitke gre pa njih v račun in rovaš in v korist
               verjetno predlog, ki je narodu všeč. Hvala lepa.</p>
            </sp>
            <sp xml:id="SDZ4-Redna-38-2008-04-24.sp57">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Rudolf Petan. Izvolite.</p>
            </sp>
            <sp xml:id="SDZ4-Redna-38-2008-04-24.sp58">

               <speaker>RUDOLF PETAN:</speaker>

               <p>Hvala za besedo, gospod podpredsednik. Spoštovani minister, predstavniki Vlade! To,
               kar se danes tu dogaja to je eno samo jamranje s strani opozicije in me spominja na
               včerajšnjo razpravo o dijaški prehrani, popolnoma enako, samo, da so argumenti
               drugačni, pa tema je drugačna. Namesto, da bi se trudili, pa ugotovili kaj bi se
               mogoče dalo izboljšati, ne, ampak generalno proti. Sedaj trdite kako je sistem dober,
               pa vzemimo primer, če je nekdo iz Šentilja ali pa če kdo pride v Slovenijo se najprej
               ustavi, zavira, se ustavi v Pesnici pa pospešuje, pa pride do Tepanja, pa mora zopet
               isto narediti, enako velja za tovornjake, potem mora zopet na Vranskem se ustavljati,
               pa zopet pospeševati, pa priti do Blagovice na drugo stran Trojan, pa zopet se
               ustavljati, pa pospešuje, pa na Ljubljana-zahodu je enako, no potem je malo boljše in
               se nekje pri Sežani zopet ustavi. In sedaj, če to skupaj seštejemo, se mora sedemkrat
               ustaviti na dobrih 200 kilometrih, to se pravi na vsakih 30 kilometrov v povprečju se
               moramo ustaviti, narediti zamašek in potem ko rano se promet sprosti zopet naredimo
               zamašek in veselje je takšno, da ni za nikamor. In pravite, da Slovenija zaradi
               vinjet bo postala policijska država, zdaj vas pa vprašam, če se na vsakih 30
               kilometrov moraš na avtocesti ustaviti, pa te nekje kontrolirajo, pa moraš nekaj
               plačevati, kakšna država je potem to, mogoče ne policijska, ampak avtocestninska
               država, tega nikjer drugje v Evropi ni in dajte se še enkrat s tem sprijazniti. In po
               novem, ko bodo vinjete ne bo zamaškov, ne bo potrebno ustavljanje, ne bo potrebno
               pospeševanja in kar je pa najbolj pomembno, tisti, ki ste malo okoljevarstveno
               zavestni, takrat, ko čakaš pred avtocestninsko postajo ne bo potrebno, da bo motor
               prižgan, kajti poleti rabiš klimo, zato, ker je tako vroče, da ne moreš zdržati, še
               posebej, če imaš male otroke, pozimi pa moraš imeti zaradi ogrevanja in veselo kuriš
               na desetine in desetine ton goriva in izpušni plini gredo v zrak.</p>
               <p>In, ko trdite, da bo sedaj samo nadzor tega vinjetnega sistema dražji, pa bi vas jaz
               vprašal, kaj pa mogoče ta <q>"traffic consult"</q>, ki je samo za vzdrževanje ABC sistema
               dražji, pa vas bom vprašal, kaj pa mogoče ta <q>"trafick consult"</q>, ki je samo za
               vzdrževanje ABC sistema na leto porabil ali zaračunal Darsu 2,6 milijarde tolarjev
               bivših. Pomnožite za koliko let to imamo, in kakšne milijarde pridejo ven. Sprašujem
               se, če mogoče ta <q>"trafick consult"</q>, ki je vzdrževal ABC sistem in je imel 11
               zaposlenih, na leto je zaračunal 2,5 milijarde, mogoče ni bil glavni vzrok, zakaj
               nismo mogli uvesti vinjet, pri naših sosedah v Avstriji in na Madžarskem so jih pa
               lahko uvedli. Verjetno niso imeli tega <q>"consulta"</q>. To me nekako spominja na
               dovolilnice za tovornjake. <q>"Džumbus"</q> takšen, da ni bilo za nikamor. Neke lovke, ki so
               sesale ta denar tako, da ni bilo za nikamor. Ne vem zakaj me na to spominja, ampak
               tako je. Ko govorite, kako je sistem nepošten in nepravičen vas bom vprašal, kateri
               sistem, kjer je treba kaj plačati pa je pravičen. Ni pravičen. najbolj pravičen je
               tisti, da se usedeš na bicikel, pa se pelješ, pa vsega tega nimaš. Osnovna krivda je
               bila takrat, ko je gospod Zimšek, ko je bil direktor Darsa, zrušil zaprt sistem
               cestninjenja. To je bila največja napaka zato, ker takrat smo pa dejansko plačali kot
               si dejansko porabil kilometrine, toliko kot si prevozil na avtocesti in toliko
               plačaš. Spomnite se kdaj je to bilo, kdo je to zahteval, kam je ta gospod spadal.
               Mislim, da je spadal k LDS-u in to je bilo takrat v času zgodbe o uspehu.</p>
               <p>Podprl bom osnovni zakon, amandmaja pa ne, razen tistega, ki jih je pripravila
               koalicija. Hvala lepa.</p>
            </sp>
            <sp xml:id="SDZ4-Redna-38-2008-04-24.sp59">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-38-2008-04-24.sp60">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Najprej zahvala vodstvu tega Državnega
               zbora, da dopušča malo širšo razpravo, glede na to, da časa ni bilo dovolj in da je
               odprtih stvari še nekaj.</p>
               <p>Drugo dejstvo, hvala bogu,da je ta vlada spoznala napako pri imenovanju prvega
               ministra, ki ni bil dovzeten za vinjete in imenovala novega, ki je to hitro postal,
               ampak tik pred volitvami, <q>"svaka čast"</q>, ampak tudi na vaš račun so šla tri moja
               poslanska vprašanja glede cestninskega sistema v tej državi in ste mi na vsa tri
               odgovorili, da je odličen, sedaj pa ste uvedli vinjete. Torej, boste popravili samega
               sebe.</p>
               <p>Ampak če gremo naprej. Razlika v ceni med sedanjim sistemom in uvedbi vinjet traja
               približno sto milijonov evrov. Povejte mi, lepo vas prosim, predem bomo odločali o
               zakonu, kje jih boste dobili. Mogoče skozi podražitve pri hrani, ki ste jih uvedli,
               pri podražitvi elektrike, kot je to uvedla vlada, pri podražitvi za ogrevanje, kot je
               uvedla ta vlada. Se mi zdi, da moja oma, ki je stara 80 let in ne vozi nima kaj
               opraviti z avtocestami.</p>
               <p>Kar se tiče cen vinjet, gospod Grims, verjamem, da jim boste prisluhnili, ko ste
               rekli, da se za nobenega ne bo podražilo. Bo, omenili ste Šentilj. Verjetno niti ne
               veste kje to je. To ste videli enkrat po televiziji, ker so tam hrabri borci branili
               Slovenijo, do sedaj se je človek vozil iz Šentilja v Maribor, pa ne po svoji krivdi,
               po vaši krivdi, po stari cesti, pa na obvoznico in v Maribor tudi zaradi tega, ker s
               Palomo delate tako kot delate, je moral hoditi v Maribor v službo za nič evrov
               stroška. Danes mu jih dajte 75. Ne govoriti, da je zastonj in da se za nobenega ni
               podražilo. Za te ljudi se je.</p>
               <p>In, če se lahko malo vrnem še na amandmaje. Uporaba vinjet na obvoznicah, če
               računate, da bo milijon ljudi v tej državi kupilo vinjeto, zato da se bo lahko
               peljalo v službo in obvoznice smo v tej državi gradili zato, da bomo sprostili promet
               skozi center mesta, jih boste danes, do zdaj so se vozili zastonj, obremenili za 75
               evrov letno. Kar se tiče same cene vinjet - cena vinjet, sami ste se zdaj vprašali
               minister, kaj pa je to 75 evrov na leto pri 350-ih evrih mesečne plače, koliko je ta
               Vlada uspela spraviti plačo na minimum. V tej državi je to primerna cena. Ampak cena
               mora biti primerna sistemu, ki jih obvladujete, saj ste na drugih področjih spravili
               ljudi na kant. Kako bi pa izgledalo, če bi bila cena vinjete, ne vem, dve mesečne
               plače posameznega delavca v tej državi in ne se opravičevati, da ste naredili ne vem
               kakšen halo. Nič niste naredili. Ljudi ste spravili na minimum in dali minimalno
               vinjeto, saj drugače ne more biti. Ali jim boste pa vzeli regres, zato, da se bodo
               lahko vozili po slovenskih cestah?</p>
               <p>Kar se tiče zastojev, spoštovani gospodje, saj za tovornjake ostane vse enako. Kaj
               boste pa spremenili? Kaj boste pa spremenili za tovornjake in zastoje na avtocestah?
               Za njim še vedno ostane ena rampa. Ko se postavijo na avtocesti od Maribora do
               Ljubljane ali pa od Šentilja do Ljubljane, tovornjaki v vrstah so zaprli pol
               avtoceste. Do zdaj so imeli tri pasove, zdaj jim dajete pa enega. Ne govoriti, da ste
               karkoli sprostili v tej državi, karkoli prispevali k zmanjšanju emisije. Saj uporaba
               vinjet in pa cena vinjete je dobrodošla. Vsi jo bomo z veseljem podprli, sploh tisti,
               ki več kot dvakrat na leto uporabljamo avtocesto. Ampak to je predvolilna poteza, ki
               bo veljala samo dve leti. In, če je tako dobra, tako poceni, zakaj ne bo veljalo
               naprej, čemu sateliti in ne vem, kaj vse? Lepo vas prosim, dajmo biti pošteni do
               ljudi in državljank in državljanov v tej državi. Cena je primerna glede na standard v
               tej državi. Vožnja bo poceni, se strinjam. In prav je, da je poceni. Ampak od nekod
               bomo morali razliko v ceni, glede na dolg, ki smo ga vzeli, zato da avtoceste
               izgradimo, poravnati. Pa ne mi reči, da ga boste vi minister iz svoje plače. Ali pa
               vi gospod Grims iz svoje. Po mojem ga bomo državljani in državljanke skupaj, skozi
               neke nove davke, ki ste jih pa uvedli v tej državi, tako da kmetje ne znajo več niti
               davčne napovedi izpolniti. Glede na to, da gre za pocenitve, bomo zakon podprli,
               ampak zgolj iz političnega navdiha, ne pa iz neke realnosti v tej državi, ki jo želi
               ta Vlada prikazati in pa amandmaji, kot ste jih predlagali. Vam kar povem. Amandma
               kot ga je predlagala koalicija, gospod Grims, da vam vzamem nasmeh iz ustnic. V vašem
               avtu lahko vozite zadaj priklopljeno karkoli, pa se boste vozili zastonj. Zakaj?
               Zato, ker ste iz Vlade? Hvala.</p>
            </sp>
            <sp xml:id="SDZ4-Redna-38-2008-04-24.sp61">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo ima poslanec Aleš Gulič.</p>
            </sp>
            <sp xml:id="SDZ4-Redna-38-2008-04-24.sp62">

               <speaker>ALEŠ GULIČ:</speaker>

               <p>Spoštovani gospod predsedujoči, cenjeni gospod minister, kolegice in kolegi! Sicer
               nisem slišal, da bi bil kdo proti temu zakonu, vsaj izrazito, čeprav kar naprej
               letijo očitki, kako je opozicija proti. Doslej je bila pravzaprav pozitivno sprejeta
               odločitev Vlade, da se uvedejo vinjete. To, da imamo pa ob tem pomisleke in da v kaj
               podvomimo, pa mislim, da ni nič takega, kar bi lahko žalilo koalicijo in njene
               možgane.</p>
               <p>Jaz sem vesel, da se je ta rešitev pojavila, predvsem zaradi tega, ker ko dajem na
               tehtnico dobro in slabo, pač pretehta dobro. Da pa vendar ta kruh ni tako sladek in
               tako mehak, pa prispevajo druge zadeve. Mene je, recimo, strah, da bomo čez leto dni
               oziroma da bo ta Državni zbor, v kakršnikoli sestavi že bo, ukinjal vinjete, zaradi
               tega, ker ne bodo rešile problemov, ki jih zdaj poskušajo rešiti. In prav prepričan
               sem, da to veste tudi v koaliciji, sicer bi to izsilili tudi s prejšnjim ministrom
               pred dvema letoma, ampak seveda potem ta zadeva ne bi bila tako sveža in tako gladka,
               kot je zdaj videti ta cesta.</p>
               <p>Pri takih zadevah, kakršno je cestno omrežje in kakršni so prevozi, je najbrž treba
               misliti zelo lokalno, pa potem delovati globalno, se pravi, na ravni države, in
               jemati podatke iz različnih okolij. Prav gotovo je bil dosedanji sistem zelo drag,
               neživljenjski in nepravičen. Tudi za vinjete najbrž to velja, da bodo, ob tistem,
               seveda, ko bodo te nasedle investicije - ne vem, ali se bo zdaj na cestninskih
               postajah prodajal burek ali hamburger v tistih kioskih -, nekam je treba to vendarle
               všteti, te stroške. Tudi vinjete so strošek, in če bi vse skupaj sešteli, bo najbrž
               treba kar nekaj časa uporabljati vinjete, da se bo zadeva izšla. Jaz dvomim, da se bo
               to v enem letu vse pokrilo, ali pa v dveh ali treh, ko naj bi šli na satelitski
               sistem, ki bi bil najbrž najboljši ali pa vsaj tako kaže, da bo.</p>
               <p>Tudi kar se tiče kazni, mislim da niso kaj posebej rotirane. Tukaj gre vendarle res
               običajno za zavestno kršenje predpisov, sploh pri teh primestnih krajih pa tam, kjer
               so bili ljudje navajeni sedaj, da so lovili tiste luknje po 20 kilometrov in se je
               dalo voziti zastonj. Ne bom se ukvarjal tudi s spreobrnjenci, ki so pred leti še
               silno nasprotovali vinjetam iz različnih razlogov, na koncu je ponavadi bil takšen
               močen žebel v argument, kakšna evropska direktiva, če se prav spomnim. Ampak tudi o
               lobijih ne bi, ker eni imajo lobij ali eni so bolj povezani z Darsom, eni s temi, eni
               z drugimi, nekdo mogoče tudi s kakšno firmo, ki uvaja satelitsko cestninjenje v
               Nemčiji. Konec koncev, ta svet je ves povezan, samo gre za nekaj drugega. Ali si
               povezan delovno in pošteno, ali pa čaraš, da ne uporabim kakšnega močnejšega izraza.</p>
               <p>Pri uvedbi vinjet se mi zdi pomembno tudi to, da je minister, ne vem ali je
               upošteval ali ne, ampak vsekakor je odreagiral na mojo pobudo glede motoristov. Res,
               da smo v pobudi zahtevali ali pa želeli, da bi bilo to brezplačno, kar mislim, da bi
               še vedno v primerjavi z uničenjem, ki ga povzročajo tovornjaki, bilo, ampak vendarle
               tudi ta gesta, da gre za polovično cestnino, nekaj pomeni. Konec koncev večina
               motoristov ima tudi osebne avtomobile in bo tako ali tako dvakrat plačevala. Za
               dnevno migracijo, to se mi zdi pa najpomembnejše, pa je to dobra rešitev, in te je
               vedno več v Sloveniji.</p>
            </sp>
            <sp xml:id="SDZ4-Redna-38-2008-04-24.sp63">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ima poslanec Ciril Testen. Izvolite.</p>
            </sp>
            <sp xml:id="SDZ4-Redna-38-2008-04-24.sp64">

               <speaker>CIRIL TESTEN:</speaker>

               <p>Hvala za besedo. Lep pozdrav gospod predsedujoči, minister s sodelavci, poslanke in
               poslanci! Jaz bom poskušal stvari predvsem osvetliti z zornega kota tistih območij iz
               katerih izhajam. Za mene je uvedba vinjet sigurno za vlado, za ministrstvo, za Dars,
               bolj enostavna rešitev in pa tudi bolj učinkovita in tudi marsikakšen pozitiven
               predznak ima. Z vidika pravičnosti pa se mi zdi posebno rešitev slabša kot je bilo
               dosedanje cestninjenje. Bom utemeljil, zakaj tako mislim.</p>
               <p>Mi smo avtoceste gradili v Sloveniji delno s proračunskimi sredstvi. Gradili smo jih
               na nekaterih območjih, druga območja, nekatera so pa oddaljena od avtocest po 50, 70
               kilometrov, nismo imeli izbire davkoplačevalci, vsi smo plačevali v proračun. Iz tega
               zornega kota smo pokrivali neke vrste solidarnost in mislim, da tukaj ni izhoda, kar
               se pa tiče pokrivanja drugega dela izgradnje z zadolževanjem, se pravi s krediti,
               tisti del smo pa vedno govorili, da bodo plačali uporabniki. Uporabniki avtocest so
               pa v veliko večji meri tisti, ki živijo in se gibajo po avtocestah in ob avtocestah
               veliko manj kot tisti, ki so od cest zelo oddaljeni. Jaz lahko povem, da iz območja
               iz katerega izhajam, izhajam namreč iz Posočja, najbližja avtocesta je približno 50
               kilometrov in to ne avtocesta, hitra cesta, od kraja kjer sem doma so pa še bolj
               oddaljeni in mislim, da za te ljudi to ni pravično. Upam si trditi, da je približno
               60%, lahko tudi več procentov ljudi, ki na tem območju živijo, ki mogoče enkrat ali
               pa dvakrat na leto rabijo avtocesto za na dopust, mogoče za kakšne toplice ali pa
               mogoče za kakšen obisk kakšne bolnice. To je vse, za kar večina ljudi na tem območju
               rabi avtocesto. Zato se jaz ne strinjam s tisto trditvijo, ki jo je povedal gospod
               Jelinčič naj pač gredo po lokalnih cestah, jaz mislim, da tem ljudem bi bilo treba
               dati tudi možnost uporabiti avtoceste, ker so jo s tem, da so plačevali davke že
               plačali. Jaz predlagam, da tisti, ki so oddaljeni 40 ali več kilometrov od avtoceste,
               da se jim vinjete <q>"šenka"</q>. Da se jim <q>"šenka"</q> zaradi tega, ker mislim, da na tak način
               se jim vsaj delno pokrije tisto, kar so leta in leta plačevali, ker mislim, da
               uporabljajo itak malo. Mogoče bi se dalo tu narediti kakšno selekcijo med tistimi, na
               tak način - kje je kdo zaposlen. Tako, da jaz tisto trditev, ki jo je gospod Jelinčič
               izrekel, jaz vidim to bolj kot to, da bodo te vinjete oziroma naše avtoceste
               plačevali na račun - moj in Jelinčičev tisti, ki jih ne uporabljajo. To pa mislim, da
               ni korektno, da ni pošteno in za tak način se ne zavzemam.</p>
               <p>Zato bi jaz; sigurno bodo ti ljudje dejansko iskali rešitve po lokalnih cestah, kar
               mislim, da ni pošteno do teh ljudi. Strinjam se z vsako rešitvijo, ki bi prinesla tak
               način, da se plačuje po uporabi. To bi se strinjal, ampak to ni tista rešitev, mogoče
               bi bila delna rešitev s pomočjo vinjet, da se tudi dejansko uvede tudi vinjete za
               drugačna, za manjša časovna obdobja, se pravi, ne vem, mogoče 10 ali 14 dnevne
               vinjete. Tako, da iz tega zornega kota jaz menim, da vinjete so za državo in DARS
               dobra rešitev, tudi sem prepričan, da so izračuni točni in da bodo pokrili, da bodo
               dali pričakovana sredstva, vsekakor pa mislim, da niso tako pravični do vseh, kot se
               poskuša prikazati.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp65">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Torej, smo še zmeraj pri 1. členu in amandmaju. Ponovno pa odpiram postopek za
               prijavo k razpravi. Izvolite prosim.</p>
               <p>K razpravi so se prijavili trije poslanci, prvi pa ima besedo poslanec Martin
               Mikolič.</p>
               <p>Izvolite.</p>
            </sp>
            <sp xml:id="SDZ4-Redna-38-2008-04-24.sp66">

               <speaker>MARTIN MIKOLIČ:</speaker>

               <p>Hvala za besedo. Lepo pozdravljeni spoštovani podpredsednik, minister s sodelavci,
               kolegice in kolegi.</p>
               <p>Jaz predlog uvedbe vinjet podpiram. Mislim pa, da smo oziroma da ste nekateri le
               malo preveč dramatizirali glede tega kaj je pravično in kaj ni pravično. Seveda
               idealno nikoli ne more biti. Ampak nekako ne morem akceptirati dejstva, ko nekateri
               razlagate, kot je primer bil tam omenjen v mestu Maribor, sedaj bodo pa nekateri
               namesto po tako imenovani hitri cesti se vozili skozi mesto. Jaz mislim, da je v
               današnjem času največji problem vseh nas voznikov, kako čim hitreje priti na želeno
               mesto. Če ne bi to bilo, potem ne bi tako vizualno opazovali soseda v avtih ali
               šoferko ali šoferja, kako krili z rokami, najbrž preklinja in tako dalje. In takšen
               bo po mojem samo enkrat šel tam, kjer pač vinjet ne bo potrebno. Ker, če bodo vsi šli
               tja, potem pomeni, da bo pa tam res težava s prometom. Tako, da jaz tukaj ne vidim
               neke težave, da ne bodo ljudje sami ocenili, jaz mislim, da danes pravzaprav mi tukaj
               skoraj manipuliramo v teh razpravah. Ljudje se bodo nekako sami odločili, ampak je pa
               res, da zakon nekako navaja k temu, da bi pa naj vsak oziroma nekako bo skoraj vsak
               čutil potrebo, da bo vinjeto tudi kupil. Ker v končni fazi, če bo potem naredil neko
               analizo tokom leta, kolikokrat je pa to vinjeto uporabil, bo prav gotovo dobil nek
               pozitivni rezultat, kar se tiče, zdaj govorim z vidika tega, ali je, če lahko tako
               rečem, bil rentabilen vložek, da je vinjeto kupil. Jaz sem prepričan, da je zelo malo
               ljudi, ki avtoceste ne uporabljajo, vsaj tolikokrat, da se mu bo to povrnilo. Sploh
               pa tistih, drugi primeri ali kar veliko je bilo razprave je bilo glede Ljubljane,
               glede ringa in tako dalje in teh obvoznih cest. Jaz sem trdno prepričan, da vsi ti
               Ljubljančani, vsaj dvakrat, trikrat na leto, tisti, ki najmanj avtoceste uporabljajo,
               da pa so le na avtocesti. Tako kot je tudi rečeno, da je to neka prehodna rešitev, ki
               v tem trenutku, v tem obdobju pa prav gotovo prinaša veliko pozitivnega, predvsem z
               vidika, da ne bo tolikokrat potrebno se na avtocesti ustavljati in kupovati oziroma
               plačevati cestnino. Tako, da s tega vidika jaz ta predlog tudi podpiram.</p>
               <p>Bi pa še enkrat rekel, da bomo vsi skupaj zadovoljni, pa prav gotovo je težko tak
               zakon tudi pripraviti v zadovoljstvo vseh državljank in državljanov, predvsem na tem
               segmentu. Če bo enkrat satelitsko cestninjenje bo prav gotovo, to pa se tudi sam
               zavedam, veliko bolj pravično, ampak vseh teh aspektov, kot je bilo tudi razloženo s
               strani ministrstva in tistih, bi rekel, stroka, ki pravi, da je to v tem prehodnem
               obdobju dobra rešitev, sem tudi sam prepričan, da je. Zato bom jaz zakon podprl, se
               mi pa ne zdi dobra rešitev teh dveh amandmajev, zato ta dva amandmaja, prva dva tudi
               ne bom podprl. Hvala.</p>
            </sp>
            <sp xml:id="SDZ4-Redna-38-2008-04-24.sp67">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Vili Rezman. Izvolite.</p>
            </sp>
            <sp xml:id="SDZ4-Redna-38-2008-04-24.sp68">

               <speaker>VILI REZMAN:</speaker>

               <p>Hvala še enkrat. Zelo na kratko o treh stvareh. Prvič, je treba reči, da tisti, ki
               imamo pomisleke tukaj v Državnem zboru nismo edini, imajo jih tudi številni drugi
               strokovnjaki in tudi nevladne organizacije, pa ne zgolj zato, ker bi želeli politično
               hudobni. Imamo iskrene pomisleke v zvezi z nekaterimi izvedbenimi predlogi.</p>
               <p>Drugič, tisti, ki imamo pomisleke nismo proti boljšemu načinu, ugotavljamo pa, da
               nekatere stvari niso takšne, ki bi jih lahko podprli in so zato predlagani tudi
               nekateri amandmaji, ki bi lahko stvar izboljšali. Če bo vse to prispevalo k temu, da
               bodo manj obremenjene vzporedne ceste, bodo bolj obremenjene avtoceste. Na avtocestah
               se vozi hitreje, tam se zavira ostreje, tam so toplogredni izpusti večji in tako
               naprej in samo premeščamo nek problem iz enega konca na drugega in nismo prepričani,
               da je to okoljevarstveno edina sprejemljiva rešitev. In kar zadeva vzdržnosti v zvezi
               s plačili naj spomnim, da je dr. Žan Oplotnik, ki je dve različni številki izračunal,
               ki sta v trikratnem razmerju, pač povedal, če pa ne bo to uspelo kar se sedaj
               predlaga, pa imamo še dva popravljalna ukrepa. Ampak, kadar Vlada pade na izpitu
               morajo na popravnega iti ljudje, ljudstvo. In se bojim, da bodo morali to kasneje
               plačati.</p>
            </sp>
            <sp xml:id="SDZ4-Redna-38-2008-04-24.sp69">

               <speaker>PODPREDSEDNIK SAŠO PEČE:</speaker>

               <p>Hvala lepa. In besedo ima poslanka Breda Pečan. Izvolite.</p>
            </sp>
            <sp xml:id="SDZ4-Redna-38-2008-04-24.sp70">

               <speaker>BREDA PEČAN:</speaker>

               <p>Hvala lepa. Žal je cela vrsta kolegov že povedala veliko zanimivega in predvsem zelo
               angažiranih argumentov, ki stojijo in pod katere bi se podpisala tudi jaz. Vendar, pa
               bi rada opozorila na nekatere reči, kaj v zvezi s temi vinjetami in z amandmaji k 1.
               členu. Mimogrede bi rada povedala, da bom komentirala tudi enega od amandmajev k 2.
               členu, ker se mi zdi, da nima smisla, da izgubljam čas še s tem, da čakam tudi na 2.
               člen.</p>
               <p>Torej, menim, prvič, da zakon o spremembah in dopolnitvah zakona o javnih cestah z
               uvedbo vinjet strelja v prazno in dela tej državi samo škodo. Dejstvo je, da je
               Slovenija članica Evropske unije in da s tem zakonom kršimo najosnovnejša pravila
               Evropske unije in se zaradi tega nič ne sekiramo, vsaj nekateri med nami ne. Ne bom
               razlagala, zakaj mislim, da je sploh ta zakon vložen. Vendar bi povedala, da je
               veliko število slovenskih državljanov, ki imajo avtomobile in ki ne uporabljajo zdaj
               avtocest, ki so cestninjene, bo zelo prizadetih zaradi tega zakona. Lahko govorite,
               kar hočete, vendar tisti ljudje, ki so prihajali v Maribor, v Ljubljano, k nam na
               Primorsko, v Novo Gorico in so uporabljali regionalne ceste, prisiljeni pa so bili
               uporabljati hitre ceste ali avtoceste tam, kjer niso bile cestninjene, in sploh ni
               več regionalnih cest.</p>
               <p>Konkreten primer sem povedala že zadnjič, avtocesta oziroma hitra cesta od meje na
               Škofijah do Kopra nima več alternative. Lahko se pelješ po nekih kozjih stezah, ampak
               tiste kozje steze so znane samo zelo lokalnim prebivalcem, niti jaz jih ne poznam, pa
               čeprav v bližini živim. Torej bodo ljudje, ki so se do sedaj vozili v službo v Koper
               iz Škofij, morali plačati cestnino, čeprav je do sedaj ni bilo treba. In ne mi
               govoriti o tem, da kako je v Franciji 50 kilometrov proč od meje vse brez cestninskih
               postaj in da so cestninske postaje samo okrog Pariza. To je debela laž! Tisti, ki to
               govori, nikoli ni bil v Franciji ali pa nas hoče zavajati. Jaz vem, da so okrog
               Pariza avtoceste desetine kilometrov necestninjene, ravno obratno. In nočem govoriti,
               da je treba centralizirati vse.</p>
               <p>Mislim, da s tem pristopom smo udarili po ljudeh, ki imajo najnižje plače, ljudje,
               ki so do sedaj varčevali, morali vsak cent dvakrat obrniti, da so lahko sploh mesec
               preživeli in sedaj jih bomo udarili pri prevozu na delo, z dela, pri prehodu na delo
               v nek center, kjer pač ima obvoznice. Mimogrede bi povedala, kar precejšen del
               denarja za obvoznice okrog Ljubljane so prispevali Ljubljančani iz občinskega
               proračuna. Da ne bi slučajno kdo mislil, da je vse, tudi obalno hitro cesto smo mi,
               ki prebivamo na obali, delno financirali in jo gradili. Nismo vsega dobili iz
               državnega proračuna. In sedaj, kako je to čudno. Sedaj bomo pa zaradi tega, vseeno
               bodo morali; mene namreč ta vinjeta zelo zelo dobro, bom rekla, podpre, stimulira.
               Zakaj?</p>
               <p>Zaradi tega, ker bom prihranila več kot 1200 evrov na leto. Veste kaj to pomeni! Naj
               Slovenke in Slovenci kar slišijo koliko bomo mi poslanci prihranili z uvedbo vinjet.
               Eni izmed najbolj dobro stimuliranih bomo za njih. In jaz sem kljub temu proti temu.
               Zakaj? Zaradi tega, ker se mi zdi, da je prvi razlog, ki je bil večkrat povedan, da
               se s tem zakonom izognemo pravičnemu ravnanju v zvezi z obrabo avtocest in cest na
               sploh in v zvezi z onesnaževanjem, čeprav vemo, da se plačuje taksa za onesnaževanje
               zraka od goriva, pa vendarle je tudi cestnina en del razloga zato, da je
               onesnaževanje večje. In pri takem načinu pomeni, da tisti, ki zelo veliko se vozimo
               na okrog, nismo obremenjeni sorazmerno s tem kolikor se vozimo. Tisti, ki se pa
               vozijo trikrat na leto, tisti bodo pa obremenjeni enako kot mi. To je zagotovo
               nepravično, niti ne do samega posameznika toliko, kolikor do narave in do naših cest.</p>
               <p>In drugo, kar bi še rekla, pri 2. členu amandma poslanskih skupin SDS, NSi in SLS,
               jaz bi tukaj skoraj upala in si želela verjeti, da je DeSUS pomotoma to podpiral. Ker
               če razumem ta amandma pravilno, je to tipičen dokaz tega, da smo v Sloveniji
               popolnoma podrejeni lobijem naših tovornjakarjev. In je ta amandma sramota za ta
               Državni zbor. Namreč tukaj piše, nakup in predpisan način uporabe vinjete omogoča
               vožnji motornega vozila, katerega največja dovoljena masa ne presega 3.500 ton,
               pazite, ne glede na največjo dovoljeno maso priklopnega vozila. Se pravi, da se bodo
               lahko z vinjeto za 35 evrov na pol leta ali s 55 evrov na celo leto vozili
               tovornjaki, ki bodo imeli skupno 20 in več ton. Poslušajte, pa kam smo prišli?! Pa
               kam smo prišli?! Ali smo sploh še normalni? Ali si lahko dovolimo kakšne take reči?
               Jaz vam povem, da ta Vlada je s svojimi ukrepi zadnjega pol leta, s svojimi predlogi
               zakonov, naredila več škode, kot pa jo je uspela narediti morda v zadnjih treh letih
               pred tem. In mislim, da bi morali nujno razmisliti o takih stvareh, preden se lotite
               razsuti sistem cestninjenja tik preden prihajamo v sistem elektronskega cestninjenja
               s sateliti. In ne mi govoriti, da je veliki brat problem elektronskega cestninjenja
               preko satelitov, zaradi tega, ker velikega brata imamo že v teh napravicah, ki se jim
               praktično skoraj nobeden več ne odreče. Ko nosimo s sabo mobilni telefon, lahko
               veliki brat ve, kje smo, kaj počnemo ravno še ne, ker nima snemano, ampak kje smo, pa
               lahko vidi in ve.</p>
            </sp>
            <sp xml:id="SDZ4-Redna-38-2008-04-24.sp71">

               <speaker>PODPREDSEDNIK SAŠO PEČE:</speaker>

               <p>Hvala lepa. Odpiram nov krog za prijave. Izvolite, prosim. Hvala lepa. Besedo ima
               poslanec Boštjan Zagorac.</p>
            </sp>
            <sp xml:id="SDZ4-Redna-38-2008-04-24.sp72">

               <speaker>BOŠTJAN ZAGORAC:</speaker>

               <p>Hvala, zelo na kratko, spoštovani gospod predsedujoči. Najprej z moje strani
               opravičilo predstavnikom Vlade, poslankam in poslancem. V svojem nagovoru sem
               verjetno v zanosu omenil ceno letne vinjete 75 evrov, gre pa za ceno 55. Ampak to
               samo še povečuje razliko med sedanjimi prihodki Darsa za odplačilo kreditov in
               zaslužkom, ki ga bo država dobila z vinjetami in ga bodo morali nadoknaditi
               državljanke in državljani te države.</p>
               <p>Eden od spoštovanih kolegov, ki ga zdaj ni med nami, je omenil, ljudje bodo sami
               odločali. Ni res, s tem smo nekatere ljudi prisilili, da bodo imeli vinjete. Predvsem
               tiste iz krajev, ki se vozijo v center mesta in bodo uporabljali obvoznice. Njih smo
               prisilili, oni ne odločajo več sami o tem, kako se bodo vozili. Njih smo prisilili,
               ne govoriti, da bodo ljudje sami odločali. Prisilili smo tudi tiste, ki imajo dva
               avtomobila v družini, enega mogoče za na dopust ali pa za daljše relacije, in enega,
               ki ga uporablja žena, da se pelje v službo. Tudi tiste, ki imajo dva avta v družini.
               En avto mogoče za na dopust ali daljšo relacijo, en avto, ki ga uporablja žena, da se
               pelje v službo. Tudi tu smo jih prisili, da za oba avta uporabljata vinjete in ne več
               samo za enega, recimo ABC.</p>
               <p>In drugo vprašanje, spoštovani gospod minister. Slišali smo, da so tovornjaki zelo
               velik trn v peti, in pri vseh teh stroških cestnin, cestninjenja, prevozov. Dajte mi
               razložiti zakaj se Slovenija ni odločila za tako imenovani GO-BOX sistem, ko gre za
               tovorna vozila. S tem bi sprostili promet, zmanjšali emisije in še kaj. Ne mi reči,
               da je predrag. Poznam ceno, poznam sistem, ki ga je uvedla Avstrija in je bistveno
               cenejši, kot obstoječi sistem cestninjenja in mogoče malenkostno dražji od vinjet, ki
               jih uvaja ta vlada. Ta primer bi bil za tovornjake mogoče malo boljši, ker tudi
               tovornjaki ne bi imeli rampe, enostavni bi peljali in na vsake toliko kilometrov bi
               imeli GO-BOX sistem, ki bi jim to trgal.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp73">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Poslanec Dušan Kumer, beseda je vaša.</p>
            </sp>
            <sp xml:id="SDZ4-Redna-38-2008-04-24.sp74">

               <speaker>DUŠAN KUMER:</speaker>

               <p>Hvala lepa za besedo. Spoštovani minister s sodelavci, kolegice in kolegi.</p>
               <p>Minister in ekipa in seveda Vlada vidite kakšno <q>"zbrko"</q> ste naredili s tem
               predlogom, s katerim ste prišli letošnjo pomlad. Sam to današnjo diskusijo, že tukaj,
               mislim pa da to odseva tudi neko javno razpoloženje, je razdelila poslance in mislim,
               da tudi ljudi v tej državi na tiste, ki stanujejo, stanujemo ob obvoznicah in
               avtocestah in na tiste, ki so oddaljeni od tega 40 ali pa več kilometrov. Tisti, ki
               smo zraven naj bi plačevali, tisti ki pa so oddaljeni, danes je bil en predlog, od 40
               kilometrov naprej pa tega ne bi plačevali. To seveda pomeni, da gre za predlog, ki ne
               vem če je bil dovolj dobro premišljen. V nekaj sem pa prepričan, je pa najmanj 10 let
               prepozen.</p>
               <p>Govorite da gre za dober, boljši, najboljši sistem, ampak istočasno pa napovedujete
               da bo kratkoročni. Dve tri leta do sistema novega. Težko me prepričate v to, da bo to
               boljši. Zato imam svojo razlago. Če smo včasih pri nekih nalepkah, ki smo jih imeli
               na avtomobilu govorili, da služijo neki lobiji, pa so se imenovali Miraži, pa ne vem
               kaj vse, potem je seveda ta predlog vinjet v tem trenutku, leta 2008, izsili nek drug
               lobij miraž, ki ne bo delal nalepk, ampak iz konkretnega predloga zakonskega, uvedbe
               vinjet, potem seveda koval ekstra dobiček. Jaz ne bom govoril samo o avtoprevoznikih,
               jaz bomo govoril o vseh tistih, ki imajo večjo količino ali večje število
               avtomobilov, in so seveda tudi veliko na cesti. Ti bodo izredno veliko prihranili.</p>
               <p>In samo nekaj naj glede drugega pasu okrog Ljubljane. Nobeden od vas, ki ste v
               Ljubljani, po mojem v bodoče po 1. juliju brez vinjete seveda ne bo mogel obiskati
               svojega glavnega mesta. Ker mislim, da skoraj ni mogoče, razen po kolovozih mimo
               mene, čez Podutik pa tam čez Toško Čelo priti v Ljubljano, da ne prideš na obvozno
               krožnico in da seveda prideš v mesto Ljubljano. Se pravi, vinjeta je obvezna za
               vsakega tistega, ki pač misli priti od nekod drugod v Ljubljano. Jaz ne govorim za
               nas, ki bomo to ves čas uporabljali.</p>
               <p>In ne nazadnje na koncu, vas bi spomnil in preberite si magnetograme, kaj je
               ministrstvo vaše, kaj je minister za notranje zadeve, kaj ste poslanci koalicije
               govorili o tako imenovanih nekdanjih nalepkah na avtomobilih okrog stroškov. Tu je
               bila filozofija neomejena. Tu je bila domišljija neomejena. Do tega, da ne znam
               nalepiti, ne znajo nalepiti nalepke gor, da se onesnažuje avto in tako dalje in da
               zaradi tega so to vsi razlogi, da ta nalepka ne more biti na avtomobilu. Zdaj vas pa
               sprašujem: strošek izdelave vinjete, strošek prodaje vinjete, strošek kontrole
               vinjete in še kaj in še kaj. Kolikšen pa je ta strošek, če mi lahko danes poveste, ta
               skupen strošek? Če smo takrat pri tem slavnem Mirageu Mirageu vedeli za natančen
               znesek, koliko je bil strošek samo tiskanja nalepke. Koliko so vsi ti stroški skupaj
               znesejo? Ali to ne bo zneslo več ali pa vsaj tretjino tistega, kar bomo čez leto
               <q>"pokasirali"</q>.</p>
               <p>In še čisto na koncu. Ko govorite o razbremenitvi in tako dalje. Število, in to sami
               trdite, ko smo obravnavali zakon o cestnem prometu, sami trdite, da se število vozil
               na cesti iz dneva v dan povečuje. Predvsem se povečuje na slovenskih cestah tovorni
               promet. To ste sami še mesec dni nazaj trdili v tem Državnem zboru. Zdaj pa vas
               sprašujem. Kdo bo z uvedbo vinjet glede na to povečanje pridobil? Ali bom pridobil,
               ne jaz, drugi, običajni državljani, ki imajo en osebni avtomobil doma, ali bo
               pridobil tisti, ki ste ga tukaj omenjali, da povečuje obremenitev v tem cestnem
               prometu v Sloveniji. S tem členom, o katerem je zdaj diskusija in odprta ta splošna
               diskusija, daste odpustek seveda ravno temu lobiju, o katerem govorim, in še kateremu
               lobiju, da bo seveda z uvedbo vinjet milijone in milijonov evrov prihranil oziroma
               ustvaril si ekstra dobičke na račun nekaterih drugih. Tudi na račun tega, da bo lahko
               tudi državni proračun in denar in malha za vzdrževanje avtocest in regionalnih cest
               bolj reven.</p>
            </sp>
            <sp xml:id="SDZ4-Redna-38-2008-04-24.sp75">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima gospod Zmago Jelinčič Plemeniti.</p>
            </sp>
            <sp xml:id="SDZ4-Redna-38-2008-04-24.sp76">

               <speaker>ZMAGO JELINČIČ PLEMENITI:</speaker>

               <p>Hvala lepa.</p>
               <p>No, še enkrat se oglašam predvsem v zvezi s tretjim amandmajem, ki pravzaprav
               dovoljuje, da se lahko na vozilo priklopi neomejeno velika prikolica. Tukaj bi še
               enkrat poudaril, da je to velik nesmisel, kajti s tistimi džipi se marsikaj lahko
               vozi. Poglejte po cestah, boste videli, da se pripenjajo na džipe čolni, jahte,
               razstavljena jadralna letala, ultralahka letala in to so vse ogromne prikolice, da ne
               govorim samo o tistih stanovanjskih prikolicah. Še enkrat, mislim, da je to neumnost,
               da se to prepušča kar tako in da se v bistvu tistemu najbogatejšemu sloju, kajti
               običajni državljani nimajo ne jaht ne letal, ampak se najbolj bogatemu sloju
               dovoljuje, da vozi kamorkoli te velike prikolice, kadar mu pač <q>"paše"</q>.</p>
               <p>Zato sodim da, še enkrat pravim, v tretjem amandmaju je treba črtati to dikcijo <q>"ne
               glede na največjo dovoljeno maso priklopnega vozila"</q>, ampak je treba nekje v zakonu
               najti možnost, da se takšne velike prikolice oziroma večji objekti, ki jih vlečejo ti
               avtomobili za seboj, da se ravno tako za njih izda vinjeta oziroma da se za njo plača
               toliko kot, recimo, za eno vozilo.</p>
               <p>Res je, tovornjaki bodo profitirali največ, tukaj se strinjam in mislim, da bi
               morali nekako tovornjake stisniti. Dejstvo je, da tovornjaki uničujejo vse skupaj in
               ta tovornjakarski lobi si bo fino opomogel. Ne vem, morda ni dobra vinjeta za
               tovornjake zato, ker za tovornjak tako visoke vinjete, da bi pokrila stroške
               uničevanja avtoceste, zagotovo ne moremo uvesti. Mogoče bi bilo potem najboljše, da
               se bi tovornjake obdavčilo, če tako rečemo, na poseben način, recimo, na kilometer
               prevožene vožnje po avtocesti. S tem seveda, da bi morali obvezno zahtevati, da
               tovornjaki gredo obvezno po avtocestah, ne tako kot zdaj, ko se izogibajo vsemu
               skupaj in bežijo na manjše, regionalne ceste.</p>
               <p>Kar se pa tiče nalepk, moram pa povedati: nalepka, vinjeta - strošek vinjete je tako
               ali tako vključen v ceno vinjete same; prej, ko je pa kolega Kumer govoril, je šlo pa
               za nalepke za registracijo vozila, tiste nalepke so bile pa res nesmiselne, kajti
               registracijo vozila, vsak policist, ki te ustavi, pritisne na <q>"knof"</q>, pa vidi ali je
               vozilo registrirano ali ne. To res ni več potrebno, da mora biti tudi nalepljeno gor,
               po mojem mnenju. Tako tukaj ne gre mešati vinjete s tistimi nalepkami. Hvala
               lepa.</p>
            </sp>
            <sp xml:id="SDZ4-Redna-38-2008-04-24.sp77">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo besedo v zvezi s tremi amandmaji k 1. členu? <stage>(Ne.)</stage> Potem razpravo
               zaključujem.</p>
               <p>V razpravo dajem 2. člen in amandma štirih poslanskih skupin, SDS, NSi, SLS in
               DeSUS. Želi kdo razpravljati v zvezi z 2. členom in amandmajem? Odpiram postopek za
               prijave. Izvolite. Besedo ima poslanec Zmago Jelinčič Plemeniti.</p>
            </sp>
            <sp xml:id="SDZ4-Redna-38-2008-04-24.sp78">

               <speaker>ZMAGO JELINČIČ PLEMENITI:</speaker>

               <p>Hvala lepa za besedo. K prvemu amandmaju, ki je nekaj podobnega kot tretji amandma k
               1. členu, imam enake pripombe, kot sem jih že imel. Tudi v tem primeru je treba
               črtati dikcijo <q>"ne glede na največjo dovoljeno maso priklopljenega vozila"</q>. Ne bom še
               enkrat razlagal, ker sem razlagal že pred nekaj minutami in sodim, da ni treba
               ministru še enkrat pojasnjevati, kajti imam ga za pametnega in lucidnega moža, tako
               da bo to zadevo akceptiral.</p>
               <p>Govoril bom o drugem amandmaju, ki se glasi: <q>"Vinjeta mora vsebovati besedilo..."</q> -
               tiste, bi rekel, promocijske znamke Republike Slovenije - <q>"...I feel Slovenia."</q> S tem
               da bi pa v skladu s tretjim odstavkom 144. člena Poslovnika Državnega zbora
               predlagal, da se to, kar bom zdaj povedal, akceptira kot ustni amandma. In sicer, da
               se na vinjetah napis <q>"Povezujemo Slovenijo"</q> nadomesti z geslom Republike Slovenije <q>"I
               feel Slovenia"</q>. Mislim, da bi to bilo mogoče. Namreč, glede na to, kakšne bodo
               vinjete, kot so bile objavljene, bo pod vsakim znakom, tako pod zeleno kot pod
               oranžno vinjeto, napis <q>"Povezujemo Slovenijo"</q>. Mislim, da bi bilo bolj smiselno, da
               damo napis <q>"I feel Slovenia"</q>, predvsem zaradi promocijskega pomena te besede. Res je
               tudi, da ta promocijski pomen ni samo promocija države, ampak je tudi majhen opomin,
               da predvsem Hrvatje prihajajo v deželo, ki ji niso naklonjeni, in da naj se ta
               naklonjenost izkazuje vsaj na tem, da bodo brali, kaj piše tam in kam gredo. Morda
               bodo Hrvatje kasneje začutili Slovenijo. Upam, da prej preden jih bo naša oblast
               spravila v Evropsko unijo, tako kot jih je potihoma oziroma z upognjenim hrbtom
               spravila v Nato pakt. Mislim, da je smiselno, da tudi na ta način pokažemo malo
               ponosa, da se vsaj po tej plati približamo Evropski uniji, kajti po drugi plati se
               zelo oddaljujemo od Evropske unije, razen v primerih, kadar nam Evropska unija zažuga
               s prstom in takrat zopet sklonimo hrbet in pristanemo na vse, kar od nas Evropska
               unija zahteva. Mislim, da je ta amandma smiseln in ga predlagam kot ustni amandma,
               kot sem povedal, v skladu s tretjim odstavkom 144. člena našega poslovnika. Hvala
               lepa.</p>
            </sp>
            <sp xml:id="SDZ4-Redna-38-2008-04-24.sp79">

               <speaker>PODPREDSEDNIK SAŠO PEČE:</speaker>

               <p>Hvala lepa. Odpiram razpravo oziroma ponoven krog za prijavo odpiram. Izvolite.
               Besedo ima poslanec Boštjan Zagorac.</p>
            </sp>
            <sp xml:id="SDZ4-Redna-38-2008-04-24.sp80">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Moram reči, da v Poslanski skupini Lipa
               imamo par pomislekov glede tega amandmaja, pa ne, da se ne bi čutili slovensko, ampak
               <q>"I feel Slovenia"</q> se mi zdi, da je to slogan gospoda Janše, in ne bo me čudilo, če ga
               bo vladna koalicija celo podprla. Čudi me tudi, da se ena stranka, pa čeprav moja
               bivša, tako zelo dobro spozna na angleščino in jo je sram slovenščine. Slovenščina je
               zelo priljuden jezik, zelo dober in se mi zdi, razen če bo kdorkoli imel spet kakšno
               intelektualno lastnino in jo bo nad tem sloganom uveljavljal, ampak to pa že presega
               meje mojega razmišljanja.</p>
               <p>Moram reči, da predvsem zadnji del obrazložitve glede Hrvatov, ki bodo potovali čez
               Slovenijo in vsaj pol leta z zavistjo in jezo gledali ime njim tako osovražene in
               nedosegljive države Sloveniji, se mi zdi pa krepko sporen. Če bi resno ta parlament
               imel željo karkoli storiti, bi na vinjeto poleg oznako Slovenija in gesla, ki je v
               slovenščini, povezujem Slovenijo, obesili še sliko mogoče kakšnega predsednika, ki je
               - v narekovajih - <q>"iz opozicijske stranke"</q>, ki ste ga pred časom zaradi slabih
               slovenskih cest s ceste izrinila celo dva neznanca s psevdonimom: eden je bil
               <q>"Haložan"</q>, eden pa <q>"Janževec"</q>. In v takem primeru se mi zdi, da so taki amandmaji
               popolnoma neresni, predvsem če prihajajo iz stranke, ki se ima za nacionalno, zraven
               pa deje angleška gesla. Hvala.</p>
            </sp>
            <sp xml:id="SDZ4-Redna-38-2008-04-24.sp81">

               <speaker>PODPREDSEDNIK SAŠO PEČE:</speaker>

               <p>Hvala lepa. Želi še kdo v povezavi z 2. členom in dvema amandmajema - torej, prvi
               amandma je amandma štirih poslanskih skupin SDS, NSi in DeSUS ter drugi amandma
               Poslanske skupine Slovenske nacionalne stranke - razpravljati? Ter amandma, ki so ga
               ustno napovedali predlagatelji? Ne! Potem zaključujem tudi razpravo v povezavi z 2.
               členom. O amandmajih bomo v skladu s časovnim potekom seje zbora odločali danes v
               okviru glasovanj pol ure po prekinjeni 16. točki dnevnega reda oziroma najkasneje ob
               20. uri in 30 minut.</p>
               <p>S tem prekinjam to točko dnevnega reda. Proceduralno? Izvolite.</p>
            </sp>
            <sp xml:id="SDZ4-Redna-38-2008-04-24.sp82">

               <speaker>JANKO VEBER:</speaker>

               <p>Se opravičujem, ampak vendarle bi želel opozoriti. Vlada je imela še kar nekaj časa
               na razpolago, da bi podala pojasnila in odgovore na našo razpravo. Žal ugotavljam, da
               tega ni naredila, kar smo kaže na to, kakšen odnos ima resnično Vlada do Državnega
               zbora, ko obravnava tako pomemben zakon, kot je sprememba cestninskega sistema, in
               želim izraziti proceduralno protest proti takšnemu odnosu do Državnega zbora in upam,
               da bo to tudi eden dodatnih razlogov, da resnično se pogovarjamo o projektu, ki ni
               dorečen, ki ga pravzaprav tudi Vlada sama ne zna zagovarjati. Hvala.</p>
            </sp>
            <sp xml:id="SDZ4-Redna-38-2008-04-24.sp83">

               <speaker>PODPREDSEDNIK SAŠO PEČE:</speaker>

               <p>Hvala. Veste, da sem točko zaključil. Razumem tudi, da kritika ni bila uperjena v
               mene.</p>
               <p>Kot pa rečeno, prehajamo na <title>7. TOČKO DNEVNEGA REDA - TO JE NA DRUGO OBRAVNAVNO
                  PREDLOGA ZAKONA O SPREMEMBAH IN DOPOLNITVAH ZAKONA O PRAVDNEM POSTOPKU V OKVIRU
                  REDNEGA POSTOPKA</title>. Seznanjam vas, da imamo za to točko na razpolago 2 uri in
               25 minut časa.</p>
               <p>Predlog zakona je v obravnavo zboru predložila Vlada Republike Slovenije. Zato
               besedo dajem državnemu sekretarju na Ministrstvu za pravosodje. Gospod Robert Marolt,
               beseda je vaša. Izvolite.</p>
            </sp>
            <sp xml:id="SDZ4-Redna-38-2008-04-24.sp84">

               <speaker>ROBERT MAROLT:</speaker>

               <p>Hvala lepa za besedo, gospod predsedujoči. Spoštovane poslanke, spoštovani poslanci.
               Pred vami je dopolnjeni Predlog zakona o spremembah in dopolnitvah zakona o pravdnem
               postopku, ki predstavlja obsežno vsebinsko noveliranje veljavnega zakona in prinaša
               več pomembnih rešitev na področju civilnega procesnega prava. Temeljni cilj
               predlagane novele je zagotoviti hitrejše in bolj učinkovito vodenje postopkov v
               civilnih zadevah.</p>
               <p>Čeprav sodna statistika kaže, da sodišča prve in druge stopnje v zadnjih letih
               obvladujejo tekoči pripad civilnih zadev, pa še vedno prepogosto prihaja do kršitve
               pravice do sojenja brez nepotrebnega odlašanja, kar pa je predvsem posledica
               prevelikega števila nerešenih starih zadev. Zato je zelo pomembno, da skušamo s
               spremembo civilne procesne zakonodaje doseči večjo učinkovitost vodenja postopkov in
               skrajšati čas sojenja v konkretnih primerih. S tem namenom pa se s predlogom tega
               zakona spreminjajo predvsem določbe glede koncentracije glavne obravnave in sankcij
               izostanka strank z narokov, vročenja določbe glede pritožbenega postopka in izrednih
               pravnih sredstev.</p>
               <p>Predlog zakona daje sodišču na razpolago določene nove ukrepe, s katerimi lahko
               poskrbi, da se že pred začetkom glavne obravnave zbere vse bistveno procesno gradivo
               in da ne bo prihajalo do nepotrebnega predlaganja narokov, saj v praksi prelaganja
               narokov povzroča dolgotrajne postopke na prvi stopnji. Določajo se tudi sankcije
               izostanka strank z naroka, katerih namen je zagotoviti večjo procesno disciplino
               strank, pooblaščencev postopkov in s tem tudi pospešitev postopka. Eden glavnih
               razlogov za dolgotrajne postopke je veliko število razveljavitev odločb sodišča prve
               stopnje - kar okoli 25%. Razveljavljene zadeve se vračajo sodiščem prve stopnje v
               novo sojenje in s tem se nepotrebno povečuje pripad nerešenih zadev. Zato je eden
               glavnih ciljev predloga novele zakona, da se bistveno poveča delež sodnih zadev, ki
               bodo pravnomočno rešene v teku ene poti.</p>
               <p>Predlagana je sprememba temeljnega ravnanja v pritožbenem postopku na višjih
               sodiščih, v skladu s katero bodo višja sodišča lahko le izjemoma razveljavila sodbo
               sodišča prve stopnje. Praviloma pa bodo morala o zadevah odločati meritorno oziroma
               po vsebini, bodisi že na seji senata bodisi po opravljeni pritožbeni glavni
               obravnavi.</p>
               <p>Največji sodni zaostanki, kot je splošno znano, so nastali v letih 1994 do 1997,
               torej v obdobju, ki časovno sovpada s pripravo in izvedbo reorganizacije sodstva. Še
               posebej zaskrbljujoče je tudi sanje na Vrhovnem sodišču. Sodna statistika izkazuje
               stalno naraščanje pripada civilnih zadev, ki ga tudi Vrhovno sodišče več ne more
               obvladati. S tem je ogroženo izpolnjevanje ustavno zagotovljene funkcije Vrhovnega
               sodišča, da kot najvišje sodišče v državi skrbi za usmerjanje in poenotenje sodne
               prakse, zaradi česar se po vzoru nemškega in avstrijskega zakona uvaja mešani sistem
               po zakonu dovoljeni s strani sodišča dopuščene revizije. To bo Vrhovnemu sodišču
               omogočalo, da odloča le še o pravnih vprašanjih, ki so bistvena za zagotavljanje
               enotne sodne prakse v celi državi, kar je njegova temeljna funkcija.</p>
               <p>Naslednja pomembna novost je področje vročanja. Po podatkih sodišč se število
               neuspelih vročitev v pravnem postopku giba celo do 10%, zato se s predlogom tega
               zakona poenostavlja vročanje, omogoča se neposredno vročanje med strankami med samim
               postopkom oziroma njihovimi pooblaščenci. Ključna novost je tudi ta, da se omogoča
               vročanje na naslovu za vročanje, ki je opredeljen v spremenjenem zakonu o prijavi
               prebivališča.</p>
               <p>Predlog zakona prinaša tudi druge spremembe glede stvarne pristojnosti in sestave
               sodišča. Tako se zvišuje vrednost spornega predmeta kot osnova za razmejitev stvarne
               pristojnosti med okrajnimi in okrožnimi sodišči z 8.300 evrov 20.000 evrov. Pred
               sodišči prve stopnje se v vseh zadevah uvaja načelo sojenja po sodniku posamezniku,
               možnost sojenja po sodniku posamezniku pa se v lažjih zadevah uvaja tudi na
               pritožbeni stopnji.</p>
               <p>Spoštovane poslanke in poslanci! Glede na pomen predlaganih rešitev predlagam, da
               dopolnjeni Predlog zakona o spremembah in dopolnitvah Zakona o pravdnem postopku
               sprejmete. Hvala.</p>
            </sp>
            <sp xml:id="SDZ4-Redna-38-2008-04-24.sp85">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. V okviru parlamentarnega postopka je predlog zakona obravnaval
               Odbor za notranjo politiko, javno upravo in pravosodje kot matično delovno telo.
               Besedo dajem predsedniku odbora, gospodu Dragu Korenu, za predstavitev stališča
               oziroma odbora. Izvolite.</p>
            </sp>
            <sp xml:id="SDZ4-Redna-38-2008-04-24.sp86">

               <speaker>DRAGO KOREN:</speaker>

               <p>Hvala, predsedujoči, za besedo. Lep pozdrav poslankam, poslancem, državnemu
               sekretarju in ostalim iz ministrstva. Odbor za notranjo politiko, javno upravo in
               pravosodje je na 43. redni seji obravnaval Predlog zakona o spremembah in dopolnitvah
               Zakona o pravdnem postopku, ki ga je Državnem zboru v obravnavo po rednem postopku
               predložila Vlada. Predstavnik predlagatelja, dr. Lovro Šturm, je v uvodu poudaril, da
               je temeljni cilj predloga zakona zagotoviti hitrejše in bolj učinkovito vodenje
               postopkov v civilnih zadevah. Predlog zakona prinaša novosti predvsem na področju
               sestave sodišča, vročanja, oprostitve stroškov postopka, koncentracije glavne
               obravnave in uvaja sankcije za izostanek strank z naroka, na področju pritožbenega
               postopka ter izrednih pravnih sredstev.</p>
               <p>Predstavnica Zakonodajno-pravne službe je povedala, da so pripombe iz njihovega
               pisnega mnenja v veliki meri upoštevane v amandmajih koalicijskih poslanskih skupin
               in predlogih za amandmaje odbora. Zakonodajno-pravna služba je v svojem mnenju podala
               tudi nekatera opozorila, ki jih v okviru tega zakonodajnega postopka ni možno
               upoštevati, ker vse določbe, ki bi jih bilo treba popraviti, niso predmet sprememb in
               dopolnitev, kar bo potrebno upoštevati pri naslednjem noveliranju zakona.</p>
               <p>Sekretarka Sodnega sveta je na seji odbora predstavila njihovo pisno mnenje. Sodni
               svet je izrazil pomisleke glede ukinitve senatnega sojenja o družinskopravnih
               zadevah. Nadalje bi po njihovem mnenju zaradi načela ekonomičnosti postopka morali
               dopustiti možnost razveljavitve odločbe sodišča prve stopnje zaradi nepopolne
               ugotovitve dejanskega stanja v primerih, ko sodišče prve stopnje dokaznega postopka
               sploh ni izvajalo in bi moralo celoten dokazni postopek prvič izpeljati šele sodišče
               druge stopnje.</p>
               <p>Odbor se je seznanil tudi z mnenjem Državnega sveta, ki predlog zakona podpira. V
               razpravi je bilo predlagatelju zastavljeno vprašanje v čem je prednost ukinitve
               senatnega sojenja v družinskopravnih razmerjih. Postopek v teh sporih je lahko
               dolgotrajen, sodišče pa odloča o zelo pomembnih in občutljivih vprašanjih, pri čemer
               so pogosto vključeni tudi otroci, zato se postavlja vprašanje ustreznosti ureditve,
               po kateri se vsa odgovornost prelaga le na enega sodnika. Predstavnik predlagatelja
               je v odgovoru na zastavljeno vprašanje poudaril, da predlog zakona sicer ukinja
               senatno sojenje na prvi stopnji, torej tudi na področju družinskopravnih zadev,
               vendar pa s tem ne bo zmanjšana strokovnost pri odločanju. Strokovnost se zagotavlja
               na način, da je v teh postopkih obvezna pritegnitev izvedencev, ki so strokovnjaki s
               tega področja, in centrov za socialno delo. Predlagatelj pa ne izključuje možnosti,
               ki je bila izražena tudi s strani Sodnega sveta, po kateri bi o teh zadevah odločali
               senati, vendar v njih ne bi sodelovali porotniki laiki temveč strokovnjaki s tega
               področja. Takšna specializirana oblika sojenja pa je stvar področne ureditve in
               razmisleka v okviru novega družinskopravnega zakonika.</p>
               <p>Glede ključne in vedno pomembne novosti predloga zakona, o kateri bodo sodišča druge
               stopnje meritorno in dokončno odločala o sodnih zadevah, je predstavnik predlagatelja
               poudaril, da so izpolnjeni vsi pogoji za učinkovito uveljavitev teh rešitev v praksi.</p>
               <p>Odbor je sprejel amandmaje Poslanskih skupin SDS, NSi, SLS in DeSUS, ni pa sprejel
               amandmaja Poslanske skupine SD k 25. členu. Kot svoje pa je odbor sprejel kar nekaj
               amandmajev. Vsi sprejeti amandmaji so vključeni v dopolnjeni predlog zakona, ki je
               sestavi del tega poročila. Hvala.</p>
            </sp>
            <sp xml:id="SDZ4-Redna-38-2008-04-24.sp87">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kot običajno prehajamo na predstavitev stališč poslanskih
               skupin. Kolega Mitja Ljubeljšek bo podal stališče Poslanske skupine SDS,
               izvolite.</p>
            </sp>
            <sp xml:id="SDZ4-Redna-38-2008-04-24.sp88">

               <speaker>MITJA LJUBELJŠEK:</speaker>

               <p>Hvala lepa, gospod podpredsednik. Spoštovani zbor, spoštovani predstavniki Vlade.</p>
               <p>Osnovni cilj novele Zakona o pravdnem postopku je zagotovitev hitrejšega in
               učinkovitejšega vodenja postopka v civilnopravnih zadevah. Temeljne rešitve novele
               zakona so na naslednjih področjih: sestava sodišča, vročanje, opustitev stroškov
               postopka, koncentracija glavne obravnave in uvedba sankcij za izostanek strank z
               naroka, pritožbeni postopek in izredna pravna sredstva. Že sam pregled navedenih
               področjih kaže na to, da gre za novelo, s katero se prenašajo pomembne novosti v
               smeri učinkovitosti vodenja postopka v civilnopravnih zadevah. Predlog zakona daje
               sodišču na razpolago ukrepe, s katerimi lahko poskrbi, da se že pred pričetkom glavne
               obravnave zbere vso bistveno procesno gradivo in da ne prihaja do prelaganja narokov.</p>
               <p>Prelaganje je namreč eden glavnih razlogov za dolgotrajnost postopkov na prvi
               stopnji. Zaradi tega predlog zakona določa sankcije izostanka strank od naroka,
               katerih namen je zagotoviti večjo procesno disciplino strank v civilnopravnem
               postopku in s tem tudi pospešitev postopka, da ne bi prihajalo do nepotrebnega
               odlašanja in posledično sojenja v nerazumnem roku. Vse prevečkrat se v življenju
               srečujemo s primeri, ko stranke poudarjajo, da njihovi primeri pred sodišči potekajo
               nerazumno dolgo. Zakonska novela v tem delu nalaga tudi večjo odgovornost odvetnikom,
               tako da sodišče nepopolne ali nerazumljive vloge odvetnika ne bo več vračalo v
               dopolnitev oziroma popravo, ampak bo takšno vlogo takoj zavrglo. Od odvetnika, ki
               opravlja svoje delo kot svoboden poklic in je pravni strokovnjak, ki ima tudi
               izkušnje za zastopanje strank pred sodišči, se lahko in tudi mora pričakovati večja
               stopnja skrbnosti kot pri ostalih strankah.</p>
               <p>Naslednji sklop sprememb, ki so tudi pomembne v tej zakonski noveli, se dotika
               pritožbenega postopka. Nesporno je, da je eden izmed glavnih razlogov za
               dolgotrajnost postopkov tudi veliko število razveljavitev odločb sodišča prve
               stopnje. Višja sodišča razveljavljene odločbe vračajo sodiščem prve stopnje v ponovno
               sojenje in s tem tudi posledično povečujejo pripad nerešenih zadev. Eden izmed ciljev
               zakonske novele je, da se bistveno poveča delež sodnih zadev, ki bodo pravnomočno
               rešene v teku ene poti. Tako je predlagana bistvena sprememba temeljnega ravnanja v
               pritožbenem postopku na višjih sodiščih. Ta je predlagana tako, da se iz pretežno
               pravno kontrolnega postopka spremeni v postopek s širšimi pooblastili, za katera
               velja dokončno odločanje o stvari oziroma prepoved vračanja v ponovno sojenje. Tako
               novela zakona pooblašča višja sodišča, da razpišejo obravnavo vselej, kadar bo to
               potrebno za meritorno odločitev. V primeru, ko bo višje sodišče ugotovilo, da je
               mogoče pomanjkljivosti odpraviti že na seji senata, ne bo razpisalo glavne obravnave
               in bo na seji senata ali pa celo po sodniku posamezniku, če bo glede na težo sodne
               zadeve tako odločil senat, o zadevi dokončno odločilo.</p>
               <p>Pomembna novost, ki jo prinaša zakonska novela, je, da pooblašča višje sodišče, da
               mora samo odpraviti ugotovljene nepravilnosti in pomanjkljivosti v dejanskem stanju,
               ugotovljene kršitve materialnega ter procesnega prava. Izjemoma bo smelo višje
               sodišče vrniti zadevo sodišču prve stopnje le v primeru nepopolno ugotovljenega
               dejanskega stanja, do katerega je prišlo zaradi napačne pravne kvalifikacije.</p>
               <p>V Poslanski skupini Slovenske demokratske stranke menimo, da novela zakona o
               pravdnem postopku prinaša pomembne novosti v civilnopravnih postopkih za sodnike in
               za stranke, katerih namen je učinkovitost in ekonomičnost sojenja tudi s
               koncentracijo glavne obravnave. Sankcija prekluzije navajanja novih dejstev in
               dokazov se premika na čas pred izvedbo prvega naroka za glavno obravnavo, vendar le v
               primeru, če je sodišče stranke pozvalo, naj se izjavijo o določenih dejstvih oziroma
               predložitvi dokazil. Ob tem se predlaga, da učinek prekluzije velja le za procesne
               kršitve, ki bi jih stranka pred sodiščem prve stopnje lahko uveljavljala
               ...<stage>/Opozorilni znak za konec razprave./</stage>..., pa tega ni pravnomočno storila.</p>
               <p>Na podlagi vsega navedenega bomo v Poslanski skupini Slovenske demokratske stranke
               predlog novele zakona o pravdnem postopku podprli.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp89">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam.</p>
               <p>Poslanka Darja Lavtižar Bebler pa bo predstavila stališče Poslanske skupine SD.</p>
               <p>Izvolite.</p>
            </sp>
            <sp xml:id="SDZ4-Redna-38-2008-04-24.sp90">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Spoštovane kolegice in kolegi.</p>
               <p>Nesporno je, da je prav procesna zakonodaja tista, ki bistveno vpliva na trajanje
               sodnih postopkov, in je zato smiselno, seveda tudi z vidika zakonodajalca, budno
               spremljati, kako je mogoče z ustrezno racionalizacijo postopkovnih in zakonov
               vplivati na kar najhitrejše zagotavljanje sodnega varstva pravic in na kar
               najhitrejše končanje sodnih postopkov. Seveda pa s takšnimi spremembami in ni
               dopustno nesorazmerno krniti pravice udeležencev in strank v postopkih do
               kvalitetnega sodnega varstva njihovih pravic, kjer morajo imeti stranke na voljo
               zadostne proceduralne kavtele, ki jim zagotavljajo ustrezen položaj v konkretnem
               pravdnem postopku.</p>
               <p>V Poslanski skupini Socialnih demokratov zato v načelu ne nasprotujemo predlagani
               noveli zakona o pravdnem postopku, ki prinaša novosti predvsem glede sestave sodišč,
               vročanja, oprostitve stroškov postopka, koncentracije glavne obravnave in uvaja
               sankcije za izostanek strank z naroka, na področju pritožbenega postopka ter izrednih
               pravnih sredstev. Še posebej smo naklonjeni poenostavitvi in posodobitvi vročanja ter
               sankcioniranju strank zaradi izostanka z naroka. Vemo, da prav to slednje bistveno
               prispeva k podaljšanju sodnih postopkov. Soglašamo z mnenjem Sodnega sveta, da je
               nemara sporno, da bi tudi v postopkih s področja družinskopravnih razmerij odpravili
               sojenje v senatu. Sodnik posameznik naj namreč ne bi mogel nadoknaditi drugih
               potrebnih znanj s tega področja, ki bi jih lahko prav sodniki porotniki, ki bi
               prihajali iz posameznih strokovnih področij, ustrezno dopolnjevali. Toda res je tudi,
               da so v tovrstnih postopkih praviloma pritegnjeni tudi posamezni izvedenci in
               predstavniki centrov za socialno delo.</p>
               <p>Tudi glede te predlagane novele pa v Poslanski skupini Socialnih demokratov
               ocenjujemo, da je bila vložena v zakonodajno proceduro, ko še ni bila niti
               nomotehnično ustrezno pripravljena. Takšna ocena izhaja tudi iz preštevilnih
               tovrstnih pripomb Zakonodajno-pravne službe Državnega zbora in iz velikega števila
               amandmajev, ki so jih na predlog te službe nato vložile koalicijske poslanske skupine
               ali pa jih je kot svoje sprejelo matično delovno telo. Praktično k eni tretjini
               členov je bilo treba pripraviti in sprejeti amandmaje. Naj še enkrat poudarimo, da
               prav Ministrstvo za pravosodje v zakonodajno proceduro prepogosto vsiljuje po
               skrajšanem in nujnem postopku in preko izrednih sej slabo pretehtane, slabo
               pripravljene in površne predloge novel, prepogosto novele nedavno sprejetih novel, s
               čimer tudi svojevrstno onesnažuje zakonodajno proceduro v tem Državnem zboru. Da ne
               govorimo o tem, da je delo, ki je opravljeno v Državnem zboru, tisto delo, ki bi ga
               bil moral poprej že opraviti predlagatelj sam. Ker pa so nekatere spremembe v tem
               predlogu zakona vendarle smiselne, zakonu v Poslanski skupini Socialnih demokratov ne
               bomo nasprotovali. Hvala lepa.</p>
            </sp>
            <sp xml:id="SDZ4-Redna-38-2008-04-24.sp91">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Še enkrat hvala. Kolega Aleš Gulič pa bo predstavil stališče
               Poslanskega kluba Liberalne demokracije Slovenije. Izvolite.</p>
            </sp>
            <sp xml:id="SDZ4-Redna-38-2008-04-24.sp92">

               <speaker>ALEŠ GULIČ:</speaker>

               <p>Spoštovani predsedujoči! Cenjene kolegice in kolegi! Ponavadi začenjam predstavitev
               Poslanskega kluba Liberalne demokracije s tem, da povem, kako imamo spet pred seboj
               enega tistih zakonov, ki je nastal kot popravljalnica nečesa, kar je bilo pred
               kratkim popravljeno. Žal, res mi je žal, da tudi danes ne morem drugače. Leto dni
               približno je tega, ko smo imeli pred seboj Predlog zakona o spremembah in dopolnitvah
               Zakona o pravdnem postopku, ZPP-C; danes imamo pa D. Se pravi, spet nekaj, kar se
               opravlja na novo in če pogledamo cilje novele, bomo videli, da so zelo zelo podobni.
               Zato pri tem <q>"flikanju"</q> zakonodaje v Liberalni demokraciji Slovenije prav gotovo
               nočemo sodelovati, tako kot predlagatelj želi in bomo glasovali proti.</p>
               <p>To pa hočem podkrepiti še z nečem, kar ste danes že slišali in ker imam nekaj časa,
               mi dovolite, da ponovim. Citiram, dr. Danilo Türk, danes zjutraj: <q>"Med okoliščinami,
               ki bistveno vplivajo na delo sodišč, je izredno pomena tudi pogosto spreminjanje
               zakonodaje, po kateri sodišča sodijo. Nenehno in vseobsežno spreminjanje zakonov in
               zato tudi njihova pogosta nekonsistentnost namreč vodi do izjemnih obremenitev
               sodnikov pri iskanju odgovorov na novo odprta vprašanja, ki izvirajo iz zakonskih
               ureditev, in pri vzpostavljanju povsem nove sodne prakse. Hitro in ponavljajoče se
               spreminjanje zakonske ureditve vodi tudi do tega, da je državljanom nejasno, kaj je
               tisto, kar je zakonito in pravno dopustno, zato je tudi možnost medsebojnega
               sporazuma manjša. Posledične so tudi tožnikom in tožencem nejasne možnosti za uspeh v
               sodnem sporu, to pa vodi do neutemeljenih pričakovanj in nezadovoljstva z delom
               sodišč, ki za takšne rezultate niso in ne morejo biti odgovorni. Vsaka zakonska
               sprememba, pa četudi potrebna, zato s seboj nosi tudi določen čas, ki je potreben za
               prilagoditev in s tem določeno podaljšanje sodnih postopkov in povečevanje njihovega
               števila, predvsem pa temeljni sistemski zakoni terjajo temeljit strokovni premislek."</q>
               Konec citata. Hvala lepa.</p>
            </sp>
            <sp xml:id="SDZ4-Redna-38-2008-04-24.sp93">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Ali naj rečem hvala predsedniku? Stališče Poslanske skupine Nove
               Slovenje bo predstavila gospa Majda Zupan. Izvolite.</p>
            </sp>
            <sp xml:id="SDZ4-Redna-38-2008-04-24.sp94">

               <speaker>MAJDA ZUPAN:</speaker>

               <p>Hvala lepa za besedo. Lepo pozdravljeni, spoštovani podpredsednik, predstavniki
               Vlade, kolegice in kolegi! Sodišče v pravdnem postopku rešuje spore iz osebnih,
               družinskih, premoženjskih in drugih civilnopravnih razmerij. Temeljni zakon o
               pravdnem postopku je bil sprejet pred devetimi leti in do danes trikrat noveliran.
               Obsežna novela o kateri danes razpravljamo, se je pripravljala več kot eno leto, njen
               namen pa je zagotoviti hitrejše in bolj učinkovito vodenje postopka v civilnih
               zadevah.</p>
               <p>V Poslanski skupini Nova Slovenija bi radi še posebej izpostavili poglavitne
               spremembe, ki se nanašajo na pritožbeni postopek. Eden izmed glavnih razlogov za
               dolgotrajnost postopkov je zelo veliko število razveljavitev odločb sodišč prve
               stopnje. Po podatkih je razveljavljenih kar ena četrtina odločb, kar pomeni, da se
               razveljavljene odločbe vračajo sodiščem prve stopnje v novo sojenje, s tem pa se veča
               število nerešenih zadev. Novela predlaga, da se na drugi pritožbeni stopnji uvede
               dokončno odločanje oziroma prepoved vračanja v ponovno sojenje. Sodišča bodo
               razpisala obravnavo vselej, kadar bo to potrebno za odločitev. Če bo sodišče druge
               stopnje ugotovilo, da je pomanjkljivosti mogoče odpraviti že na seji senata, bo
               odločilo dokončno že na sami seji in ne bo razpisalo glavne obravnave. Sodišče bo
               lahko izjemoma vrnilo nazaj v odločanje na prvo stopnjo samo v primerih nepopolno
               ugotovljenega dejanskega stanja, do katerega bi prišlo zaradi napačne pravne
               kvalifikacije.</p>
               <p>Novela spreminja stvarno pristojnost sodišč in dviguje razmejitveni prag med
               okrajnim in okrožnim sodiščem z 8300 evrov na 20.000 evrov, uvaja se možnost sojenja
               po sodniku posamezniku tudi v pritožbenem postopku, če ne gre za zapleteno zadevo
               glede pravnih in dejanskih vprašanj in če od odločitve o pritožbi ni mogoče
               pričakovati rešitve pomembnega pravnega položaja.</p>
               <p>Pomembna novost so spremembe glede vročanja in odločanja brez glavne obravnave, če
               stranke s tem soglašajo. Zvišuje se tudi mejni znesek glede spora majhne vrednosti, z
               833 evrov na 2000 evrov.</p>
               <p>V Poslanski skupini Nove Slovenije menimo, da so predlagane spremembe pomembna
               osvežitev in posodobitev pravdnega postopka. Sistemska pomanjkljivost, ki je do sedaj
               najbolj izstopala, je bila gotovo majhna možnost sodišča za zagotovitev koncentracije
               glavne obravnave. Spremembe, ki so predlagane s to novelo popravljajo ta inštrument,
               s čimer se bo zagotovila pospešitev in ekonomičnost pravdnega postopka. Zagotovljeni
               so prostorski pogoji, razpravne dvorane, kot je bilo rečeno, bodo zagotovljene do
               jeseni, odprta pa je tudi možnost za dodelitev dodatnih sodnikov.</p>
               <p>V Poslanski skupini Nova Slovenija bomo novelo podprli, saj menimo, da bodo z njo
               ustvarjeni pogoji, ki dopuščajo, da bomo vendar prekinili s prakso, ki povzroča
               veliko težav s tem, ko so zadeve potovale od prve stopnje na višjo stopnjo in nazaj,
               in da bo prišlo do novega stanja na področju civilnih zadev, ker bo zagotovljeno
               hitrejše in učinkovitejše vodenje postopkov. Hvala lepa.</p>
            </sp>
            <sp xml:id="SDZ4-Redna-38-2008-04-24.sp95">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Kristijan Janc pa bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-38-2008-04-24.sp96">

               <speaker>KRISTIJAN JANC:</speaker>

               <p>Hvala lepa, gospod podpredsednik. Državni sekretar s sodelavci, kolegice in kolegi.
               Se opravičujem, ampak na kolega Guliča današnji obisk predsednika države v Državnem
               zboru očitno dobro deluje.</p>
               <p>Tako kot smo izrazili podporo zakonu o odvetništvu, zakonu o sodišču, zakonu o
               brezplačni pravni pomoči, tako izražamo tudi vso podporo predlogu spremembam in
               dopolnitvam zakonu o pravdnem postopku. Zakaj? Zato, ker podpiramo projekt Lukenda,
               ki spremembo tega zakona navaja kot enega izmed ukrepov za povečanje učinkovitosti
               sodstva in odpravo sodnih zaostankov. Z zadovoljstvom smo sprejeli podatek, da so vsa
               višja sodišča v državi ta trenutek že dosegla plan za odpravo sodnih zaostankov in
               tako niso več prezasedena z zadevami.</p>
               <p>Temeljni cilj predlagane novele je torej zagotoviti hitrejše in bolj učinkovito
               vodenje postopkov v civilnih zadevah. Vsaka sprememba v pravdnem postopku je sicer
               lahko dovolj dvorezen meč. Ne moremo zgolj brezglavo težiti k pospešitvi postopkov in
               odpravi zaostankov, ob tem pa pozabiti na ustavne pravice in splošna načela poštenega
               sojenja.</p>
               <p>V Poslanski skupini Slovenske ljudske stranke menimo, da so predlagane spremembe in
               dopolnitve dobrodošle, da bodo dosegle svoj namen in da ostajajo v okvirih ustavno in
               konvencijsko zagotovljenih pravic. Podpiramo zvišanje vrednosti spornega predmeta in
               na tak način doseženo razbremenitev okrožnih sodišč. Okrožna sodišča bodo tako
               hitreje obravnavala težje in zahtevnejše zadeve večjega ekonomskega pomena. Tudi
               sojenje po sodniku posamezniku nam je prineslo pozitivne rezultate, saj se senatno
               sojenje na prvi stopnji doslej ni izkazalo kot uspešno. Po besedah ministra za
               pravosodje pa nam je bilo kljub temu možno, da bi recimo družinski zakonik omogočil,
               da bi v primeru družinskih sporov prišlo do senata, v katerem bi sodelovali tudi
               strokovni sodelavci, pritegnili pa bi se iz evidence strokovnjaki s tega področja,
               centri za socialno delo in podobno.</p>
               <p>Prav je tudi, da se poenostavi postopek osebnega in neosebnega vročanja in tako
               poveča učinkovitost vročanja na sploh. Vemo, da se marsikdo pač zna spretno izmikati
               vročanju. Že pri zakonu o spremembah in dopolnitvah zakona o prijavi prebivališča smo
               govorili o tem, da se bo omogočilo vročanje fizičnim osebam na naslovu za vročanje,
               pa naj bo to stalno ali začasno prebivališče.</p>
               <p>Pozitivna sprememba je tudi ta, da se bo lahko zmanjšalo prelaganje narokov, kar je
               eden od glavnih razlogov za dolgotrajnost postopkov na prvi stopnji. Dosedanja
               ureditev je omogočala zavlačevanje postopkov, zato smo za uvedbo sankcij v primerih
               neupravičenega izostanka z naroka, saj bomo, žal, le tako dosegli večjo procesno
               disciplino strank in s tem pospešitev postopka. Znano je, da je problematika tudi
               pritožbena faza postopka. Zakon ne zagotavlja v dovolj veliki meri pritožbenemu
               sodišču, da bi lahko dokončno in vsebinsko odločilo o zadevi. V drugih evropskih
               državah tega ne poznajo, vemo pa, kako zgleda praksa pri nas, ko zadeve potujejo z
               nižje stopnje na višjo in še nazaj, in tudi po trikrat, štirikrat ali celo večkrat.
               Veliko število razveljavitev sodb sodišč prve stopnje je torej eden glavnih razlogov
               za dolgotrajnost postopkov.</p>
               <p>V poslanski skupini podpiramo cilj predloga novele, da se bistveno poveča delež
               sodnih zadev, ki bodo pravnomočno rešene v teku ene poti. Predlog zakona pooblašča
               sodišče druge stopnje, da razpiše obravnavo vselej, kadar bo to potrebno za
               odločitev. Če bo sodišče druge stopnje ugotovilo, da je mogoče pomanjkljivosti
               odpraviti že na sami seji senata, ne bo razpisalo glavne obravnave in bo tako na seji
               senata ali pa celo po sodniku posamezniku v zadevi dokončno odločilo. Strinjamo se s
               predlogom, po katerem bo moralo sodišče druge stopnje samo odpraviti ugotovljene
               nepravilnosti in pomanjkljivosti v dejanskem stanju, ugotovljene kršitve materialnega
               prava ter ugotovljene kršitve pravnega postopka. Verjamemo, da je mnogo enostavneje
               zadevo razveljaviti in vrniti v ponovno odločanje sodišču prve stopnje kot pa o
               zadevi potem, ko se opravi glavna obravnava, dokončno odločiti in napisati ustrezno
               sodbo. Vendar je to stanje že močno zmanjšalo zaupanje ljudi v delovanje sodišč, saj
               so bili zaradi napak sodišča prve stopnje na nek način kaznovani tako, da se celoten
               postopek prične znova in da naraščajo stroški samega postopka. Cilj predloga zakona
               je torej, da sodišče druge stopnje pravilno, meritorno in končno odloči o sodnih
               zadevah, saj bo to veliko prispevalo k ekonomičnosti in pospešitvi postopka v celoti.
               Tudi zato in zaradi vsega navedenega bomo v poslanski skupini predlagani zakon
               podprli. Hvala lepa.</p>
            </sp>
            <sp xml:id="SDZ4-Redna-38-2008-04-24.sp97">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine DeSUS bo predstavil poslanec Ivan
               Jelen. Izvolite.</p>
            </sp>
            <sp xml:id="SDZ4-Redna-38-2008-04-24.sp98">

               <speaker>IVAN JELEN:</speaker>

               <p>Hvala za besedo. Poslanke in poslanci, državni sekretar! Osrednja nit vseh
               predlaganih sprememb obsežnega noveliranja civilnega pravdnega postopka je večje
               zaostrovanje obveznosti pravdnih strank z namenom koncentracije in pospešitve sojenja
               predvsem s koncentracijo glavne obravnave in reformo pritožbenega postopka. V naši
               poslanski skupini menimo, da je že skrajni čas, da se je v izogib sodnim zaostankom
               in zavlačevanju pravdnih postopkov s strani strank samih celovito pristopilo k
               reševanju tega problema s spremembo osnovnega postopkovnega zakona s pravdnega
               področja. Menimo, da bodo številne rešitve tudi dejansko doprinesle k osnovnemu
               cilju, to pa je odprava sodnih zaostankov.</p>
               <p>Popolnoma se strinjamo z mnenjem predlagatelja, da je obveznost strank, da
               pripomorejo k pospešitvi in koncentraciji postopka, ter s tem k sojenju v razumnem
               roku. Namreč, ravno postopanje strank oziroma njihova neaktivnost je pogosto vodila k
               zavlačevanju postopka ter s tem v kršitev pravice do sojenja v razumnem roku. Zato se
               poslanci DeSUS-a popolnoma strinjamo z uvedbo sankcij za neaktivnost strank, saj so
               tudi same odgovorne za hitro razrešitev spora.</p>
               <p>Predlagane spremembe se nanašajo na več vsebinsko povezanih sklopov, in sicer se
               spreminja sestava sodišč in njihova stvarna pristojnost. Gre za novo določitev
               vrednosti spora, o katerem odloča okrajno oziroma okrožno sodišče. Dalje, sprememba v
               smeri priprave popolnejše in razumnejše vloge s strani strank oziroma njihovih
               odvetnikov. Jasnejše in nedvoumne določbe glede vročanja sodnih pisanj so bile že
               nujno potrebne, saj se moramo zavedati, da se sedaj sodišča soočajo z izredno perečim
               problemom, to je z izogibanjem strank vročanju sodnih pisanj, kar posledično v veliki
               meri vpliva na nadaljnji tek postopkov ter tako tudi na odločanje v nekem razumnem
               roku. Določila so oblikovala ustrezno in podobno kot pri postopanju v zvezi z
               upravnimi pisanji, zato jih poslanci DeSUS-a podpiramo. Z vidika enakopravnosti
               upravičencev do oprostitve stroškov postopka smo v naši poslanski skupini že ob
               sprejemanju novele zakona o brezplačni pravni pomoči opozarjali, da je potrebno ta
               institut poenotiti, saj se ta ureditev po zakonu o brezplačni pravni pomoči ter
               zakonu o pravdnem postopku izredno razlikujeta, kljub temu da vodita k istemu cilju.</p>
               <p>Novela zakona o brezplačni pravni pomoči je pred kratkim že bila sprejeta, sedaj je
               na vrsti modificiranje zakona o pravdnem postopku, ki je po naši oceni ustrezna, zato
               dajemo podporo tudi temu delu sprememb. Bistveni del sprememb, ki bodo po našem
               mnenju zagotovo doprinesle k osnovnemu cilju te novele, pa se nanaša na pritožben
               postopek ter na izredna pravna sredstva. Tako se posebej razveljavljene zadeve ne
               bodo več vračale sodiščem prve stopnje v novo sojenje in s tem povečevale pripad
               nerešenih zadev, temveč so določila oblikovana v tej smeri, da se bodo zadeve v
               večini pravnomočno rešile v teku ene poti.</p>
               <p>Poslanci DeSUS-a podpiramo prizadevanje ministra za pravosodje k popolni odpravi
               sodnih zaostankov ter k pospešitvi in koncentraciji pravdnega postopka, zato bomo
               novelo zakona o pravdnem postopku, ki po naši oceni sledi tem ciljem, soglasno
               podprli.</p>
            </sp>
            <sp xml:id="SDZ4-Redna-38-2008-04-24.sp99">

               <speaker>PODPREDSEDNIK SAŠO PEČE:</speaker>

               <p>Hvala lepa. Stališče Poslanske skupin SNS bo predstavil poslanec Zmago Jelinčič
               Plemeniti.</p>
            </sp>
            <sp xml:id="SDZ4-Redna-38-2008-04-24.sp100">

               <speaker>ZMAGO JELINČIČ PLEMENITI:</speaker>

               <p>Hvala lepa. Lep pozdrav! Zakon o spremembah in dopolnitvah o pravdnem postopku uvaja
               red v marsikateri segment slovenskega pravnega sistema. Jaz ne soglašam s tisto
               trditvijo predsednika države, ko je rekel, da pogosta nekonsistentnost zakonov vodi
               do izjemnih obremenitev sodnikov, ker sodim, da mnogi sodniki niti ne razumejo
               zakonov in sodijo precej čudno, precej na pamet in pa zelo nekonsistentno. Ampak, če
               tudi vzamemo to v zakup, mislim, da sedanji zakon to zadevo v marsičem popravlja.
               Zagotovo pa izjemne obremenitve ne moremo nekako pripisovati vsem oziroma dati vsem
               sodnikom enako. Konec koncev, če pogledamo primerjave, kako lahko nekatera sodišča v
               Sloveniji hitro, promptno in pa eksaktno rešujejo zadeve, tako kot recimo sodišče v
               Krškem, Slovenj Gradcu ali pa na Vrhniki, kot izredno majhen kraj, medtem ko imamo
               druga sodišča, recimo okrajno ali pa okrožno v Ljubljani, pa v Kopru, pa v Celju,
               kjer se nalagajo akti enega na drugega in kjer se ne more vzpostaviti red, kaj šele,
               da bi se vzpostavil tok procesov tako, da ne bi vse skupaj zastajalo. Marsikaj je
               dobrega v tem novem predlogu, eden je zagotovo izločitev sodnika ali sodnika
               porotnika. Seveda pa upamo, da bodo upoštevali sodniki tudi utemeljene predloge za
               izločitev. Dostikrat se je dogajalo, da navkljub temu da je zakonska osnovna za
               izločitev sodnika obstojala, pa vendar se nihče ni odločil za to, da bi sodnika
               izločil, ampak so enostavno preskočili zahtevo stranke in šli malo po svoje. Tako
               nekako, kot so bili navajeni dolgo časa pred tem.</p>
               <p>Dobro je, da se pri vročanju ukinja možnost nadomestne vročitve hišniku ali sosedu.
               Tukaj so se dogajale čudne zadeve, ko je sosed zaradi tega, ker je bil v slabih
               odnosih s sosedom, enostavno skril dokument, potrjena pa je bila vročitev tega
               dokumenta.</p>
               <p>Pri izvedencih je dobro, da je vpeljana možnost denarnega kaznovanja zgolj zaradi
               neopravičene prekoračitve roka za izdelavo izvedenskega mnenja. Ni pa sankcionirano
               slabo izvedensko mnenje. V Sloveniji smo dostikrat oziroma so sodišča, sodniki in pa
               predvsem stranke v postopku talci slabih izvedenskih mnenj. Tudi zaostanki pri sodnih
               obravnavah so v veliki meri dostikrat tudi zaradi slabih, nekonsistentnih in
               nepopolnih izvedenskih mnenj. Vendar je tukaj žogica pri Ministrstvu za pravosodje,
               kajti tisti izvedenci, ki so nekoč bili postavljeni kot izvedenci z glavno premiso,
               da so politično neoporečni, ne glede na to, kakšno znanje imajo, v veliki meri še
               vedno krojijo usodo marsikateri stranki na sodišču.</p>
               <p>Precej več je še teh pozitivnih lastnosti tega zakona oziroma dopolnil zakona o
               pravdnem postopku. Sodimo v Slovenski nacionalni stranki, da je pripravljeni material
               dober, in ga bomo tudi podprli. Hvala lepa.</p>
            </sp>
            <sp xml:id="SDZ4-Redna-38-2008-04-24.sp101">

               <speaker>PODPREDSEDNIK SAŠO PEČE:</speaker>

               <p>Stališče Poslanske skupine Lipa bo predstavil poslanec Boštjan Zagorac. Izvolite.</p>
            </sp>
            <sp xml:id="SDZ4-Redna-38-2008-04-24.sp102">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Zakon o spremembah in dopolnitvah Zakona o
               pravdnem postopku ima tako kot večina zakonov, ki jih pripravlja pravosodno
               ministrstvo, v svoji obrazložitvi kot temeljno dejstvo zapisano, da bo pripomogel k
               zmanjšanju sodnih zaostankov. Glede na to, da je to ena izmed temeljnih ran sodnega
               sistema v naši državi, v Poslanski skupini Lipa ne bomo nasprotovali predlogu zakona.
               Imamo pa nekaj vprašanj, na katera, verjamem, da bodo predstavniki Ministrstva za
               pravosodje z veseljem odgovorili.</p>
               <p>Prvo vprašanje, ki se mi zdi najpomembnejše, je, v čem je prednost ukinitve
               senatnega sojenja v družinskopravnih razmerjih. Tu ste dobili tudi opozorilo s strani
               Sodnega sveta. Primerno bi bilo, in mislim, da bi se te težave, ko gre za
               družinskopravna razmerja, reševale bistveno hitreje, bistveno pravičnejše, če bi v
               senatnem sojenju sodelovali sodniki porotniki s strokovnim znanjem s področja
               socialnega dela, psihologije in varstva ter vzgoje otrok. Nenazadnje je temeljni
               problem, če zelo posplošim zadevo, ko gre za te primere, ločitev. In pri ločitvi gre
               v največ primerov v prvi fazi za skrbništvo nad otroki. Nekako ustaljena praksa, ne
               samo pri nas, ampak tudi v Evropi, je ta, da gre to po nekem principu, komu, na
               kakšen način in v kolikšni meri se otroci dodelijo. Tudi dosedanja praksa, ko je
               glavno mnenje podal center za socialno delo, se mi zdi neprimerna v tistih segmentih,
               ko ga sodišče ni upoštevalo. Zgodilo se je namreč v nekem konkretnem primeru, da je
               center za socialno delo celo dvakrat podal isto mnenje, pa sodnica ni upala, ni
               želela razsoditi po mnenju centra za socialno delo, ampak si je vzela še neko
               določeno rezervo. Danes po sprejetju tega zakona prepuščamo to zgolj sodnici. Mi ne
               vemo, kakšna je njena vloga, kakšna je njena zgodovina, ali je morebiti tudi sama
               imela podobne težave kadarkoli v življenju. Nenazadnje ne smemo pozabiti, sodniki in
               sodnice v tej državi so samo ljudje in tako kot mi, poslanci in poslanke, državljanke
               in državljani, tudi oni imajo svoje mnenje in pri tem mnenju lahko hitro padejo pod
               določen vpliv. In to se mi ne zdi primerno, glede na to, da so družinskopravna
               razmerja res tista razmerja, kjer je treba imeti poseben občutek, <q>"feeling"</q>, če
               hočete, po angleško, kjer se je treba res potruditi in narediti vse, kar je možno
               narediti v korist otroka, če govorimo o otrocih. Saj ko gre za, bom rekel, deljenje
               premoženja je to malenkost. Se ve. Ampak ko gre pa za otroka, tam je pa treba imeti
               poseben občutek in se mi zdi, da s tem zakonom ta občutek malo zanemarjamo.</p>
               <p>V nekaterih delih zakona se uvajajo zelo stroga in zapletena pravila, ki naj bi
               sicer disciplinirala stranke v postopku. Vendar v praksi bodo povzročila, da stranka
               praktično ne bo mogla nastopati v pravdi brez odvetnika. Ampak spoštovane kolegice in
               kolegi, spomnite se par dni nazaj. Sprejemali ste zakon o odvetništvu. Sprejeli ste
               zakon o odvetniški tarifi. S tem zakonom bodo ljudje potrebovali odvetnika. Ali smo
               jim res z zakonom o odvetniški tarifi omogočili cenejši dostop do odvetnika? Ali smo
               jim samo v povezavi s tem zakonom omogočili to, da bodo pa nujno potrebovali
               odvetnika. Mesec dni nazaj smo imeli zakon o brezplačno pravni pomoči. Ali smo jim
               res omogočili takšno brezplačno pravno pomoč, ki bi si jo želeli. Glede na to, da s
               tem zakonom vidimo, da brez odvetnika ne bodo mogli več skoraj na sodišče. Še par
               pomanjkljivosti, ki mi jih pa čas omejuje, da bi jih omenil.</p>
               <p>Ampak nenazadnje, ne glede na vse skupaj v Poslanski skupini Lipa zakonu ne bomo
               nasprotovali. Vendar pravim, marsikateri zakon bi moral imeti na koncu črko ž, če bi
               hoteli spremeniti oziroma zmanjšati sodne zaostanke v tej državi ali pa črko a, v
               kolikor bi ukinjali ...<stage>/Opozorilni znak za konec razprave./</stage>... Hvala.</p>
            </sp>
            <sp xml:id="SDZ4-Redna-38-2008-04-24.sp103">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Z vašo predstavitvijo pa smo tudi končali s predstavitvami
               stališč poslanskih skupin. Zato prehajamo na razpravo o členu in vloženem amandmaju,
               ki jo bom vodil oziroma opravil na podlagi pregleda vloženih amandmajev z dne 23. 4.,
               z dopolnitvijo z dne 24. 4., in sicer v povezavi s spremembo amandmaja.</p>
               <p>Torej prehajamo k 89. členu zakona ter amandmaju poslanskih skupin SDS, NSi, SLS ter
               k spremembi amandmaja, ki jo vlagajo SDS, NSi, SLS in DeSUS. Želi kdo razpravljati?
               <stage>(Ne.)</stage> Se opravičujem, nisem vas videl. Kolegica Darja Lavtižar Bebler, beseda je
               vaša. Izvolite.</p>
            </sp>
            <sp xml:id="SDZ4-Redna-38-2008-04-24.sp104">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Torej ta amandma na amandma je več kot dobrodošel,
               kajti zelo izrazito ponazarja tisto, kar sem prej v imenu Poslanske skupine Socialnih
               demokratov kritičnega povedala na račun priprave posameznih zakonov in predlogov
               novel, ki prihajajo s strani Ministrstva za pravosodje v Državni zbor.</p>
               <p>Amandma k 89. členu je že sprejelo matično delovno telo na seji 8. 4. letos, se
               pravi pred dobrimi štirinajstimi dnevi. To je bil amandma, ki je sledil pripombam
               Zakonodajno-pravne službe Državnega zbora in ki zadeva zelo bistveno problematiko.
               Zadeva situacijo, ko sodišče druge stopnje spozna, da je bilo zaradi zmotne uporabe
               materialnega prava na prvi stopnji dejansko stanje nepopolno ugotovljeno in sodišče
               glede na naravo stvari in okoliščine primera oceni, da samo ne more dopolniti
               postopka oziroma odpraviti omenjene pomanjkljivosti. Moram reči, da se s tem novim
               amandmajem sicer strinjam, ker je bolj precizen, ampak vseeno ni v bistvu nobene
               razlage, kaj zdaj pomeni v prejšnjem amandmaju besedica <q>"praviloma"</q>, ki se zdaj tam
               črta, in kaj pomeni v tem novem amandmaju besedica <q>"izjemoma"</q>. Se pravi, sodišče na
               drugi stopnji ugotovi, da je zaradi zmotne uporabe materialnega prava bilo dejansko
               stanje nepopolno ugotovljeno in da samo ne more dopolniti postopka oziroma odpraviti
               omenjene pomanjkljivosti in da takrat izjemoma razveljavi sodbo prve stopnje in vrne
               zadevo sodišču prve stopnje v novo sojenje. Kaj pomeni zdaj tukaj besedica
               <q>"izjemoma"</q>? Če sodišče druge stopnje ugotovi, da samo ne more ugotoviti dejanskega
               staja oziroma odpraviti napake iz prve stopnje, zakaj bo potem izjemoma razveljavila
               to sodbo in vrnila zadevo v ponovno sojenje na prvi stopnji?! Mislim, da je tukaj
               pred nami ena velika zmešnjava, in več kot odlično dejansko ponazarja, kako površno
               in neustrezno se loteva predlagatelj teh sprememb. Saj vemo, da po napotilu
               predlagatelja so vendarle prejšnje poslanske skupine vložile prejšnji amandma in
               najbrž po napotilu predlagatelja, istega predlagatelja, spet vlagajo nov amandma.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp105">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Državni sekretar, gospod Marolt, beseda je vaša. Izvolite.</p>
            </sp>
            <sp xml:id="SDZ4-Redna-38-2008-04-24.sp106">

               <speaker>ROBERT MAROLT:</speaker>

               <p>Najlepša hvala za besedo.</p>
               <p>Če dovolite, bi se odzval na to mnenje spoštovane cenjene poslanke gospe Darje
               Lavtižar Bebler.</p>
               <p>Dejstvo je, da s to spremembo amandmaja k 89. členu se sedaj, ko je črtana beseda
               <q>"praviloma"</q>, jasno določa, da morajo obvezno sodišča dopolniti postopek oziroma
               odpraviti pomanjkljivosti in odločiti o zadevi v primerih, ki so navedeni v tem
               odstavku, torej da je potrebno za pravilno ali popolno ugotovitev dejanskega stanja.
               Zgolj izjemoma torej, če je bilo zaradi zmotne uporabe materialnega prava dejansko
               stanje nepopolno ugotovljeno in če bo sodišče ocenilo v konkretnem primeru, se pravi
               zgolj izjema, če je bilo zaradi zmotne uporabe materialnega prava dejansko stanje
               nepopolno ugotovljeno in če bo sodišče glede na okoliščine konkretnega ocenilo, da ne
               more dopolniti postopka oziroma odpraviti te pomanjkljivosti, potem bi lahko izjemoma
               bila razveljavitev sodbe sodišča prve stopnje in vrnitev v ponovno sojenje. Gre za
               res izjemo od možne izjeme oziroma za tiste okoliščine, v katerih bo sodišče ocenilo,
               da ni mogoče o zadevi dokončno odločiti na drugi stopnji. Vendar še enkrat poudarjam,
               zgolj v tistih primerih, če je bilo zaradi zmotne uporabe materialnega prava dejansko
               stanje bilo nepopolno ugotovljeno. To praktično pomeni, da to se ne nanaša na samo
               ali pa na nepopolno ugotovljeno dejansko stanje, nanaša se samo na tisti primer, da
               je bilo zaradi zmotne uporabe materialnega prava dejansko stanje nepopolno
               ugotovljeno in sodišče glede na naravo stvari in okoliščine primera oceni, da samo ne
               more dopolniti postopka oziroma odpraviti omenjene pomanjkljivosti. Gre torej za
               nomotehnično in bolj precizno urejanje tega predmetnega 89. člena.</p>
               <p>Če dovolite bi tukaj pojasnil samo še to, ko je bilo omenjeno, zakaj po enem letu že
               nova novela zakona o pravdnem postopku. Če se spomnite, res, v lanskem letu ste
               sprejeli novelo zakona o pravdnem postopku, ki se je nanašala zgolj na tehnično
               rešitev, na možnost elektronskega poslovanja v pravdnih zadevah in pa tudi na možnost
               vzpostavitve pogojev za elektronsko poslovanje centralnega oddelka za izršbo na
               podlagi verodostojne listine.</p>
               <p>Kar pa se tiče, ko je bilo omenjeno, časa za pripravo oziroma za uveljavitev zakona
               za pripravo sodišč, za pripravo sodnikov na novo zakonodajo, bi samo, če dovolite,
               spomnil, da jasno piše v tem zakonu, v tej noveli na koncu, da ta zakon začne veljati
               1. oktobra letos, torej je praktično 5 mesecev še časa za pripravo na začetek
               veljavnosti in začetek uporabe tega zakona. Kar pa se nanaša na razmejitev
               pristojnosti med okrajnimi in okrožnimi sodišči, ko se pristojnost na okrajnih
               sodiščih povečuje iz 8.300 evrov vrednost spornega predmeta na mejo 20.000, je pa
               začetek uporabe teh dveh členov v noveli zakona pa vezan na 1. januar 2010. Hvala.
           </p>
            </sp>
            <sp xml:id="SDZ4-Redna-38-2008-04-24.sp107">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Besedo pa ponovno dajem poslanki Darji Lavtižar Bebler.</p>
            </sp>
            <sp xml:id="SDZ4-Redna-38-2008-04-24.sp108">

               <speaker>DARJA LAVTIŽAR BEBLER:</speaker>

               <p>Hvala lepa, gospod podpredsednik. Gospod državni sekretar, s tem, kar ste povedali
               sedaj, ste pokazali, ne samo to, da vam nomotehnika dela težave, dela vam težave tudi
               semantika in pa navadna logika, če hočete,, kmečka logika. Poglejte, če bo sodišče na
               drugi stopnji ugotovilo, da samo ne more odpraviti pomanjkljivosti iz prve stopnje,
               potem bo seveda razveljavilo sodbo. Ne izjemoma. Če bo ugotovilo, da ne more
               odpraviti napak, bo razveljavilo. Ne more biti <q>"izjemoma razveljavila"</q>. Kaj pa bo
               storilo? Kaj pa bo izjema od te izjeme? Se pravi, na koga bo preložilo to zadevo, če
               pa je že ugotovilo to pritožbeno sodišče, da samo ne more odpraviti napak. Kdo bo
               potem odpravil napake? Se pravi, da v tem primeru, v vsakem primeru bo moralo
               drugostopenjsko sodišče razveljaviti sodbo in jo vrniti v razrešitev na prvo stopnjo.</p>
               <p>Trdim, da je ta beseda <q>"izjemoma"</q> tukaj odveč. Drugo pa je, da vi računate, da bodo
               taki primeri izjemni. Ja, to pa ja. Samo poglejte ta stavek, pa boste videli, v vsaki
               situaciji, ko bo drugostopenjsko sodišče ugotovilo, da samo ne more odpraviti napake
               in nepravilnosti iz prve stopnje, bo razveljavilo sodbo.</p>
            </sp>
            <sp xml:id="SDZ4-Redna-38-2008-04-24.sp109">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Zagorac, beseda je vaša.</p>
            </sp>
            <sp xml:id="SDZ4-Redna-38-2008-04-24.sp110">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Jaz se moram v prvi fazi zahvaliti
               spoštovanemu predsedniku Vlade, da je v imenu predlagatelja, ki pa ni Vlada Republike
               Slovenije, obrazložil ta amandma, ker verjamem, da s strani predlagatelja ni nekega
               velikega interesa, ker jim je vse jasno, vsaj kolikor pogledam po dvorani. Ampak mene
               vseeno zanima ena stvar in to je že kolegica pred menoj vas vprašala, v čem je
               besedica <q>"izjemoma"</q> močnejša od besede <q>"praviloma"</q>. Praviloma vseeno pomeni po
               določenem pravilu in se pravi, če sodišče druge stopnje ugotovi, da je prišlo do
               zmotne uporabe materialnega prava, do nepopolnih dejstev, mora praviloma, kot je bilo
               v prvotnem besedilu zakona, vrniti zadevo prvostopenjskemu sodišču. Tukaj ste pa
               napisali, da mora to narediti izjemoma. Zakaj izjemoma? Če prihaja do zmote pri
               uporabi materialnega prava na prvi stopnji, potem se mora vrniti, razen če je
               drugostopenjsko sodišče sposobno samo ugotoviti to zmoto in razsoditi. Ampak v
               Sloveniji ne izjemoma, ampak praviloma to ni zmožno in ponavadi vrača zadeve na prvo
               stopnjo. In tukaj je to vprašanje. Jaz bi bil zelo vesel besedice <q>"mora"</q> vrniti
               zadevo, če samo ni sposobno, kar je zelo težko priznati, če si sodnik, da ne znaš sam
               razsoditi, ampak moraš vrniti potem nazaj. Kaj pomeni izjemoma vrniti nazaj? Kaj pa,
               če ni izjemoma? Jaz ne znam razsoditi, ampak izjemoma pa ni. Praviloma ali pa mora
               vrniti, se mi zdi, da bi bila tista besedna zveza, ki je bila pri tem amandmaju
               primernejša, in za vašo razlago se vam že vnaprej zahvaljujem. Hvala.</p>
            </sp>
            <sp xml:id="SDZ4-Redna-38-2008-04-24.sp111">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima državni sekretar. Gospod Marolt, izvolite.</p>
            </sp>
            <sp xml:id="SDZ4-Redna-38-2008-04-24.sp112">

               <speaker>ROBERT MAROLT:</speaker>

               <p>Hvala lepa, gospod predsedujoči za besedo. Jaz bi predlagal, da si ta spremenjen člen
               oziroma amandma k 89. členu in dopolnjen amandma vsebinsko natančno skupaj preberete.
               Dejstvo je, da prvi stavek jasno določa, da ne samo praviloma, ampak obvezno bo
               moralo pritožbeno sodišče dopolniti postopek oziroma odpraviti omenjene
               pomanjkljivosti in s sodbo odločiti o zadevi. To je pravilo. To je sedaj pravilo.</p>
               <p>Zgolj v primeru pa, če je bilo zaradi zmotne uporabe materialnega prava dejansko
               stanje nepopolno ugotovljeno in če sodišče glede na okoliščine konkretnega
               posameznega primera, se pravi, sodnik bo ugotovil oziroma ocenil, da ni možno
               dopolniti v postopku oziroma odpraviti te pomanjkljivosti, se bo izjemoma lahko
               razveljavila sodba in vrnila sodišču prve stopnje v ponovno sojenje. To je zgolj
               izjemoma, če bo kumulativno... <stage>/Hrup v dvorani./</stage> Ali lahko povem do konca? Se pravi,
               izpolnjena bosta morala biti dva kumulativna pogoja: prvič, zaradi zmotne uporabe
               materialnega prava dejansko stanje nepopolno ugotovljeno in če bo ugotovljeno oziroma
               ocenjeno, da tega ni možno sanirati na pritožbeni instanci, se bo izjemoma lahko
               vrnilo nazaj na prvo stopnjo. Drugače bo pa moralo tudi v tem primeru...</p>
            </sp>
            <sp xml:id="SDZ4-Redna-38-2008-04-24.sp113">

               <speaker>PODPREDSEDNIK SAŠO PEČE:</speaker>

               <p>Prosim za mir v dvorani!</p>
            </sp>
            <sp xml:id="SDZ4-Redna-38-2008-04-24.sp114">

               <speaker>ROBERT MAROLT:</speaker>

               <p>... prvostopno sodišče o zadevi meritorno dokončno odločiti. Hvala.</p>
            </sp>
            <sp xml:id="SDZ4-Redna-38-2008-04-24.sp115">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Nadaljujemo z razpravo. Vidim več dvignjenih rok. Odpiram
               postopek za prijave. Izvolite, prosim. Besedo ima poslanec Boštjan Zagorac.
               Izvolite.</p>
            </sp>
            <sp xml:id="SDZ4-Redna-38-2008-04-24.sp116">

               <speaker>BOŠTJAN ZAGORAC:</speaker>

               <p>Hvala še enkrat za besedo. Jaz popolnoma razumem prvi del, ki nekako določa pravilo,
               da mora, ampak drugi del, v primeru, če pa ne, zakaj pa takrat ne <q>"mora"</q>? Tudi ko
               pride do izjeme, mora razveljaviti sodbo prve stopnje in vrniti nazaj v razsojo, ne
               pa, <q>"lahko izjemoma"</q>. Je bistvena razlika. Še enkrat vas sprašujem, kaj pa, če bo nek
               sodnik rekel, ker piše <q>"lahko izjemoma"</q>, tu pa ni izjeme. Jaz ne znam, ampak ni
               izjeme - mora vrniti. Dajmo zaostriti to zgodbo, da bodo sodbe korektne. Sami veste,
               koliko sodb je padlo na slovenskih sodiščih zaradi <q>"mora"</q>, <q>"lahko"</q>, <q>"je
               priporočljivo"</q>, in koliko ta država plačuje posameznim, pod narekovaji, <q>"osumljencem"</q>
               denarja, in ne samo država, s tem tudi državljanke in državljani, nekim osumljencem,
               ki so zaradi besedic <q>"lahko"</q>, <q>"mora"</q> ali pa <q>"priporočamo"</q> ali pa <q>"izjemoma"</q>... Koliko
               sodnih primerov je padlo, koliko milijard odškodnine v posameznih razvpitih primerih
               državljanke in državljani plačujejo! In dajmo biti eksaktni, da se nam ne bodo
               dogajali novi primeri, ko bo nekaj <q>"lahko"</q>, <q>"izjemoma"</q> ali pa <q>"bi moralo biti"</q>. Ker
               če bi nekaj moralo biti, potem tudi odškodnine s strani državljank in državljanov
               zaradi napak sodnega sistema ne bi bilo treba plačevati. Hvala.</p>
            </sp>
            <sp xml:id="SDZ4-Redna-38-2008-04-24.sp117">

               <speaker>PODPREDSEDNIK SAŠO PEČE:</speaker>

               <p>Hvala lepa. Besedo ima poslanec Mitja Ljubeljšek. Izvolite. Prosim, če pregledate,
               če imate vsi izklopljene mikrofone, kolega Ljubeljšek ne more vklopiti svojega.
               Kolega Ljubeljšek, stopite do sosednjega stola, da ne bomo seje po nepotrebnem
               prekinjali. Prekinjam sejo za 10 minut. Glejte, kolega Ljubeljšek, najboljše za sebe
               ve, ali dela ali ne dela. Kolegu Ljubeljšku ne dela. Prekinjam sejo za 10 minut, sejo
               bomo nadaljevali ob 14.30. Do takrat lep pozdrav.</p>
               <stage type="time">(Seja je bila prekinjena ob 14.18 in se je nadaljevala ob 14.28.)</stage>
            </sp>
            <sp xml:id="SDZ4-Redna-38-2008-04-24.sp118">

               <speaker>PODPREDSEDNIK SAŠO PEČE:</speaker>

               <p>Prisotne poslance sprašujem, ali lahko začnemo minuto pred dogovorjenim časom. Noben
               ne nasprotuje. Dobro.</p>
               <p>Kolega Ljubeljšek, beseda je vaša.</p>
            </sp>
            <sp xml:id="SDZ4-Redna-38-2008-04-24.sp119">

               <speaker>MITJA LJUBELJŠEK:</speaker>

               <p>Hvala lepa.</p>
               <p>Mi je žal, da je to te prekinitve prišlo, ampak res nisem bil jaz kriv.</p>
               <p>Nisem se mislil niti v razpravo vključevati, dokler sta razpravljala gospod državni
               sekretar in gospa Darja Lavtižar Bebler, ker sta oba pravnika in se je težko
               vključevati v njuno razpravo, sem pa ju lepo poslušal. Vendar ko se je potem v
               razpravo vključil kolega Zagorac, sem tudi jaz potem začel brati, tako kot jaz
               razumem. In me veseli, da je prišla na sejo tudi magistra slavistike gospa Majda
               Potrata, ki bo najbolj lahko razsodila, ali je beseda prava ali ne. Resno to mislim.
               Jaz to berem tako, prvi del stavka: <q>"Če je bilo zaradi zmotne uporabe materialnega
               prava..."</q> da ne berem do konca, <q>"izjemoma razveljavi"</q>. Jaz to dobro razumem, samo v
               tem primeru razveljavi sodbo. To se pravi, če jo razveljavi, že pomeni, da tudi mora
               razveljaviti. Če bi bilo <q>"mora razveljaviti sodbo"</q> pomeni, da lahko sledi, da se mora
               tudi za neke druge primer razveljaviti. Ker pa piše <q>"izjemoma"</q>, pa pomeni edino za ta
               primer razveljaviti sodbo. Kar pomeni, da že mora razveljaviti, vendar samo za ta
               primer. Pa bi prav rad tudi slišal strokovno mnenje gospe Majde Potrata, ker je
               strokovnjakinja za slavistiko. Tako si jaz to razlagam, no res.</p>
            </sp>
            <sp xml:id="SDZ4-Redna-38-2008-04-24.sp120">

               <speaker>PODPREDSEDNIK SAŠO PEČE:</speaker>

               <p>Glede na to, da vidim, da je več prijavljenih, bomo ponovno odprli postopek za
               razpravljavce. Prosim za prijavo.</p>
               <p>Besedo ima poslanka Darja Lavtižar Bebler. Izvolite.</p>
            </sp>
            <sp xml:id="SDZ4-Redna-38-2008-04-24.sp121">

               <speaker>DARJA LAVTIŽAR BEBLER:</speaker>

               <p>Najprej bi povedala tole, v pravnih normah ni vedno potrebno zapisati <q>"mora
               razveljaviti"</q>, ampak če se zapiše <q>"razveljavi"</q>, to pomeni, da razveljavi, v bistvu
               mora razveljaviti. Torej ta <q>"mora"</q> odpade.</p>
               <p>Jaz pa samo govorim o tem, če pa, ker je itak izjema od splošnega načela, drugo
               stopenjsko sodišče ugotovi, da je bilo napačno uporabljeno materialno pravo in da
               samo drugostopenjsko sodišče te napake ne more odpraviti, takrat seveda sodbo
               razveljavi in jo vrne nazaj na prvo stopnjo. Ta <q>"izjemoma"</q> tukaj je odveč. Ker v
               vsakem primeru, če samo sodišče ugotovi, da ne more odpraviti te napake - vrne nazaj
               zadevo.</p>
            </sp>
            <sp xml:id="SDZ4-Redna-38-2008-04-24.sp122">

               <speaker>PODPREDSEDNIK SAŠO PEČE:</speaker>

               <p>Hvala. In besedo ali dve še mag. Potrata.</p>
            </sp>
            <sp xml:id="SDZ4-Redna-38-2008-04-24.sp123">

               <speaker>MAG. MAJDA POTRATA:</speaker>

               <p>Hvala. No, to bo treba z zlatimi črkami zapisati v magnetogramu, ...<stage>/Opozorilni znak
               za konec razprave./</stage> da je upošteval, da sem slovenistka in da imam glede tega tudi
               čisto jasno stališče. Zame je to slovnično vzeto pogojni odvisnik, ker se začenja
               stavek ...<stage>/Izključen mikrofon./</stage>....</p>
            </sp>
            <sp xml:id="SDZ4-Redna-38-2008-04-24.sp124">

               <speaker>PODPREDSEDNIK SAŠO PEČE:</speaker>

               <p>Hvala lepa. Samo za vednost prisotnim poslancem, mikrofon se je izključil zaradi
               poteka seje, ne da bi ga izključil jaz. Da ne bom zopet česa kriv. ...<stage>/Oglašanje iz
               klopi./</stage> Zaradi poteka časa, točno tako, kolega Bajc.</p>
               <p>Želi še kdo, razen državnega sekretarja, besedo? Beseda je vaša, gospod Marolt.
               Izvolite.</p>
            </sp>
            <sp xml:id="SDZ4-Redna-38-2008-04-24.sp125">

               <speaker>ROBERT MAROLT:</speaker>

               <p>Hvala lepa za besedo. Hvala lepa tudi za pojasnilo spoštovane gospe poslanke Majde
               Potrata. Jaz bi samo poudaril, da smo z besedo <q>"izjemoma"</q> želeli le poudariti, da
               sodišča bodo le izjemoma vračala zadeve v novo sojenje, če bodo kumulativno
               izpolnjeni pogoji v tem drugem stavku. Dejstvo je, da bodo morala z novelo tega člena
               oziroma z amandmajem sodišča po prvem stavku 89. člena novele oziroma 355. člena
               sodišča praviloma vsebinsko odločiti v takšnem primeru, ko bodo izpolnjene te
               okoliščine. Mi smo zgolj želeli poudariti s to besedo izjemoma, da drugi stavek, se
               pravi drugi stavek ne bi postal v praksi pravilo. Zgolj iz previdnosti se poudarja ta
               beseda izjema, da v praksi, ko bo prihajalo v konkretnih primerih do konkretnih
               odločitev, se ne bi pritožbena sodišča posluževala tega drugega stavka in avtomatsko
               razveljavljala sodbe sodišč prve stopnje. Dejstvo pa tudi je, če pozorno preberete ta
               popravek oziroma ta spremenjeni amandma k 89. členu, da je praktično samo obrnjen
               stavek in malo bolj jasno ter bolj eksaktno določen, zgolj, poudarjam, zaradi tega,
               da ne bi v praksi prihajalo oziroma se ne bi interpretiral ta stavek kot pravilo.
               Hvala.</p>
            </sp>
            <sp xml:id="SDZ4-Redna-38-2008-04-24.sp126">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Lahko zaključim razpravo v zvezi z dopolnitvijo amandmaja in
               amandmajem? Hvala. Torej zaključujem razpravo. O amandmaju bomo v skladu s časovnim
               potekom seje zbora odločali danes v okviru glasovanj, pol ure po prekinjeni 16. točki
               dnevnega reda.</p>
               <p>S tem prekinjam to točko dnevnega reda. Predstavnikom Vlade se zahvaljujem za
               udeležbo.</p>
               <p>Prehajamo na <title>19. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O ZDRAVILIH, SKRAJŠANI POSTOPEK.</title>
               </p>
               <p>Za to točko imamo na razpolago 2 uri in 55 minut.</p>
               <p>Predlog zakona je v obravnavo zboru predložila Vlada Republike Slovenije, zato
               gospoda Darka Žiberno, državnega sekretarja na Ministrstvu za zdravje, prosim za
               uvodno predstavitev. Izvolite.</p>
            </sp>
            <sp xml:id="SDZ4-Redna-38-2008-04-24.sp127">

               <speaker>DARKO ŽIBERNA:</speaker>

               <p>Spoštovani gospod predsedujoči, gospe poslanke in gospodje poslanci, gospe in
               gospodje! Dovolite kratek uvod h gradivu.</p>
               <p>S predlogom zakona prispevamo k najnujnejšim dopolnitvam in spremembam zakona o
               zdravilih predvsem zaradi natančnejše uskladitve postopkovnih določb oblikovanja cen
               zdravil z Direktivo Sveta 89/105-EGS z dne 21. decembra 1988 v zvezi s preglednostjo
               ukrepov, ki urejajo določanje cen zdravil za človeško uporabo in njihovo vključitev v
               področja nacionalnih sistemov zdravstvenega zavarovanja.</p>
               <p>Hkrati gre tudi za dograjevanje področja oblikovanj cen zdravil. Predlog zakona
               uvaja in regulira najvišje dovoljene cene zdravil, ki se plačujejo iz javnih
               sredstev, in hkrati možnost dogovora med zavezanci in plačniki za doseganje tudi
               nižjih cen. Pri tem so predmet regulacije cen na državni ravni le najvišje dovoljene
               cene, katerih mehanizem določanja je podan z določbami podzakonskega akta. Veljavnost
               cene za zdravila, ki se ne financirajo iz javnih sredstev, je tako najvišja dovoljena
               cena, ki je oblikovana skladno z merili iz podzakonskega akta, kakor tudi nižja cena
               od najvišje dovoljene, ki je dogovorjena med nosilcem obveznega zdravstvenega
               zavarovanja oziroma pravnimi ali fizičnimi osebami, ki opravljajo zdravstveno
               dejavnost in se financirajo iz javnih sredstev in zavezanci za oblikovanje cen
               zdravil. Prav tako je podan pravni temelj za oblikovanje izredne, višje cene v
               izjemnih primerih, ki je višja od najvišje dovoljene cene, če tako določi organ, ki
               je pristojen za zdravila. V predlogu zakona so podane pravne podlage za izdajo
               podzakonskega predpisa, ki bo podrobneje uredil področje neposredne prodaje zdravil
               izvajalcem zdravstvene dejavnosti, ter znižal potrebna leta delovnih izkušenj za
               farmacevtskega nadzornika. Zakon ureja tudi nekatere manjše popravke in ureja
               preračun višine glob iz tolarjev v evre. Hvala lepa.</p>
            </sp>
            <sp xml:id="SDZ4-Redna-38-2008-04-24.sp128">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Predlog zakona je obravnaval Odbor za zdravstvo kot matično
               delovno telo. Prosim podpredsednika odbora gospoda Ivana Grilla, da predstavi
               poročilo odbora. Izvolite.</p>
            </sp>
            <sp xml:id="SDZ4-Redna-38-2008-04-24.sp129">

               <speaker>IVAN GRILL:</speaker>

               <p>Hvala lepa za besedo, spoštovani predsedujoči. Spoštovani gospod državni sekretar s
               sodelavci! Spoštovane poslanke in poslanci!</p>
               <p>Odbor Državnega zbora Republike Slovenije za zdravstvo je na svoji 29. redni seji 9.
               4. 2008 obravnaval predlog zakona o spremembah in dopolnitvah zakona o zdravilih, ki
               ga je Državnemu zboru Republike Slovenije v obravnavo in sprejem predložila Vlada
               Republike Slovenije in se obravnava po skrajšanem postopku.</p>
               <p>V uvodni obrazložitvi, ki jo je odboru podal predstavnik predlagatelja državni
               sekretar na Ministrstvu za zdravje, je le-ta poudaril, da se z navedenimi spremembami
               in dopolnitvami predlog zakona usklajuje z drugimi zakoni ter pravnim redom Evropske
               unije. Kot je bilo omenjeno, gre za izpolnjevanje določil iz direktive sveta, z dne
               21. 12. 1988, v zvezi s preglednostjo ukrepov, ki urejajo določanje cen zdravil za
               človeško uporabo in njihovo vključitev v področju nacionalnih sistemov zdravstvenega
               zavarovanja. Republika Slovenija je Evropski komisiji sporočila, da bo področje
               določanja in oblikovanja cen, ki so financirane iz javnih sredstev, uredila do konca
               junija 2008. V predloženem zakonskem besedilu se tako odpravljajo ugotovljena
               neskladja z navedeno direktivo, prav tako pa so podane pravne podlage za potrebne
               spremembe in dopolnitve podzakonskega predpisa, ki podrobneje ureja področje
               neposredne prodaje zdravil izvajalcem zdravstvene dejavnosti. In kot drugi del, v tem
               zakonu se znižujejo potrebna leta delovnih izkušenj za farmacevtskega nadzornika. V
               poslovniškem roku so bili k predlogu zakon s strani poslanskih skupin SDS, SLS, NSi
               in DeSUS vloženi amandmaji k osmim členom. Le-ti so večinoma upoštevali mnenje
               Zakonodajno-pravne službe, da je treba v nekaterih členih bolj natančno opredeliti
               premalo jasna določila. Poleg koalicije je amandmaje k trem členom vložil tudi
               poslanski klub LDS. Po opravljeni razpravi so člani odbora podprli vse amandmaje, ki
               so jih vložile poslanske skupine koalicije. S sprejetjem teh amandmajev so postali
               amandmaji poslanskega kluba LDS k 5. in 6. členu brezpredmetni. Prav tako odbor ni
               podprl amandmajev Poslanskega kluba LDS k 9. členu, saj se je na podlagi strokovne
               obrazložitve direktorice javne agencije za zdravila in medicinske pripomočke
               izkazalo, da bi bila takšna sprememba nepotrebna. K predlogu zakona, je pozitivno
               mnenje podal tudi predstavnik Državnega sveta, ki je izrazil mnenje, da sprememba
               zakona uvaja večji red v področje zdravil in s tem tudi večje javnofinančne
               prihranke, ki se bodo lahko koristno uporabili za druge namene. V razpravi je
               sodelovala tudi strokovna javnost in ob predlaganih spremembah izrazila zadovoljstvo,
               da zakon dejansko prinaša zelo pomembno izboljšavo na slovenskem trgu zdravil, ki ima
               že danes registriranih preko 3 tisoč zdravil. To omogoča našim državljanom oziroma
               pacientom dostopnost do vseh najvitalnejših zdravil, ki so dejansko potrebna za
               uspešno zdravljenje. Finančna sredstva, ki pa se bodo na podlagi takšne zakonodaje
               privarčevala, se bodo lahko namenila za nakup vedno boljših in s tem tudi dražjih
               zdravil, ki se vsakodnevno pojavljajo na trgu.</p>
               <p>Odbor je zakon sprejel in ga tudi predložil v nadaljnjo obravnavo. Hvala lepa.</p>
            </sp>
            <sp xml:id="SDZ4-Redna-38-2008-04-24.sp130">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Mi pa prehajamo na predstavitev stališč Poslanskih skupin.
               Stališče Poslanke skupine SD bo podal, predstavil, nas z njim seznanil, kolega Bojan
               Kontič. Izvolite.</p>
            </sp>
            <sp xml:id="SDZ4-Redna-38-2008-04-24.sp131">

               <speaker>BOJAN KONTIČ:</speaker>

               <p>Hvala lepa, gospod podpredsednik. Spoštovani državni sekretar s sodelavkama,
               kolegice in kolegi! Regulacija cen zdravil, ki se financira iz javnih sredstev, je
               vsekakor, kot vemo, v pristojnosti države članice Evropske unije, pri tem pa mora
               upoštevati določbe direktive. Evropska komisija je ugotovila razkorak med našo
               ureditvijo in določbami iz direktive ter nam prisodila uradni opomin. Področje
               zdravil je vedno stvar kritične presoje, tako stroke kot najširše javnosti, pa naj
               gre za uvajanje novosti ali za višino cene posameznih zdravil. Ugotovimo lahko na
               podlagi podatkov, da imajo stroški za zdravila trend rasti. Ugotovitev, da je uvedba
               aktualnega pravilnika o cenah zdravil znižala predvsem cene tako imenovanih
               generičnih cenejših zdravil, je verjetno točna in preverljiva. Uporabniki
               zdravstvenih storitev smo običajno mnenja, da je novih kvalitetnih zdravil pri nas
               premalo, in če že ne premalo, je njihova uvrstitev v naš sistem prepočasna. Pri tem
               je največ govora o bioloških zdravilih. Ne moremo mimo, da se ne bi dotaknili
               dostopnosti do bioloških zdravil. Dostopnost do bioloških zdravil v Sloveniji ni le
               nekoliko slabša in primerljiva z evropskimi državami, kot je bilo rečeno na seji
               odbora, kar potrjujejo konkretni primeri in tudi raziskave, Slovenija na tem področju
               zaostaja za evropskim povprečjem.</p>
               <p>To pomeni, da bolniki v Sloveniji sodobna biološka zdravila dobivajo z zamikom, še
               večji razkorak pa je razviden, če se primerja, koliko bolnikom so ta zdravila
               dostopna. Bistveno drugačen pogled glede dostopnosti do novih terapij v Sloveniji
               prikazuje evropski indeks uporabnikov zdravstvenega varstva, ki je podatke objavil in
               pripravil. Pravijo, da je potrebno skrajšati čas, ki je potreben za uvedbo novih
               zdravil v sistem javnega zdravstva. To opozorilo je vsem znano.</p>
               <p>Konec lanskega leta smo v eni izmed strokovnih evropskih revij lahko videli
               objavljen članek slovenskih strokovnjakov s Fakultete za farmacijo, kjer so
               primerjali dostopnost tarčnih zdravil v onkologiji v Sloveniji in nekaterih izbranih
               državah. Iz zaključkov lahko povzamemo, da je bila uporaba onkoloških tarčnih zdravil
               v Sloveniji v večini primerov manjša kot v primerjanih državah. Naj opozorim tudi na
               biološka zdravila, ki niso povezana z rakavimi boleznimi. Eno izmed njih je zdravilo
               dituksima, pa se opravičujem, če izgovorjava ni prava, ...<stage>/Nerazumljivo./</stage>... za
               revmatoidni artritis, ki je bilo registrirano v EU in s tem tudi v Sloveniji že
               julija 2006, od registracije je tako preteklo že leto in 9 mesecev oziroma več kot
               600 dni, omenjeno zdravilo pa še vedno ni dostopno slovenskim bolnikom z revmatoidnim
               artritisom, saj ga ni na seznamu zdravil, ki jih lahko predpisujejo revmatologi v
               Sloveniji, čeprav je že v letu 2007 pridobilo tudi odobritev zdravstvenega sveta.
               Predlog zakona uvaja novosti v nacionalnem modelu določanja cen zdravil. Aktualni
               cilj je regulacija najvišjih dovoljenih cen in hkrati možnost dogovora med zavezanci
               in plačniki za najnižje cene. Določitev najvišjih dovoljenih cen je pri tem upravna
               stvar, medtem ko je dogovarjanje predmet obligacijskega prava. Za razliko od
               sedanjega novi nacionalni model regulacije cen zdravil uvaja za eno zdravilo več cen,
               ki so vse veljavne hkrati. Veljavna je državno regulirana najvišja dovoljena cena,
               kot tudi vse dogovorne cene.</p>
               <p>S sprejemom Predloga zakona o spremembah in dopolnitvah zakona o zdravilih ima
               predlagatelj v mislih predvsem dva cilja: uskladitev z direktivo in zagotavljanje
               ustrezne preskrbe z zdravili po razumni ceni in nadzorovanje izdatkov za zdravila iz
               javnih sredstev. Predlagatelj zatrjuje, da se bo s sprejetjem predloga utrdil položaj
               Slovenije kot države s stabilnim in urejenim umeščanjem zdravil v sistem javnega
               zdravstva. Tem zastavljenim ciljem predlagatelja Poslanska skupina Socialnih
               demokratov vsekakor ne bo nasprotovala.</p>
            </sp>
            <sp xml:id="SDZ4-Redna-38-2008-04-24.sp132">

               <speaker>PODPREDSEDNIK SAŠO PEČE:</speaker>

               <p>Hvala lepa. Kolega Ljubo Germič bo predstavil stališče Poslanskega kluba Liberalne
               demokracije Slovenije.</p>
            </sp>
            <sp xml:id="SDZ4-Redna-38-2008-04-24.sp133">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Člani in članice ministrstva, kolegice in
               kolegi!</p>
               <p>Zakon o spremembah in dopolnitvah zakona o zdravilih naj bi v slovenski pravni red
               na podlagi uradnega opomina Evropske komisije iz leta 2007 uvedel določila direktive
               o transparentnosti. V LDS ugotavljamo, da se to s predloženimi popravki počne zgolj
               formalno, medtem ko duh direktive ni v celoti upoštevan. Ob tem se sprašujemo, kako
               je mogoče, da se v zakon šele sedaj kot osnova, na kateri zakon temelji, vnaša
               omenjena direktiva iz leta 1988, ki ureja določene cene zdravil za človeško uporabo,
               njihovo vključitev v področje nacionalnih sistemov zdravstvenega zavarovanja, saj smo
               zakon sprejeli že leta 2006, opozorila nekaterih akterjev na trgu z zdravili o
               neupoštevanju direktive pa segajo tudi pred leto 2006. Da duh direktive, ki naj
               zagotovi postopke razvrščanja zdravil in določanje cen zdravil z najvišjo stopnjo
               transparentnosti, ni v celoti upoštevan, sledi iz dejstva, da gre le za spremembe
               zakona o zdravilih, medtem ko se še ne spreminjajo potrebni podzakonski akti, kot sta
               Pravilnik o postopku razvrščanja zdravil na liste ter Pravilnik o cenah zdravil za
               uporabo v humani medicini. Zato brez sprememb predvsem Pravilnika o postopku
               razvrščanja zdravil na liste, ki mora slediti konkretnim zahtevam iz Direktive o
               transparentnosti, opozorilu Evropske komisije ne bo zadoščeno, čeprav bi se za takšno
               utegnilo smatrati.</p>
               <p>Že na seji matičnega delovnega telesa smo opozarjali, da Pravilnik o cenah zdravil
               regulira cene pavšalno in brez evalvacije koristi zdravila za slovensko zdravstvo.
               Namen naših predlaganih amandmajev je šel v smeri potrebe po izkazovanju stroškovne
               učinkovitosti zdravila ter njegove dejanske ekonomske vrednosti. Zato ocenjujemo, da
               je zakonodaja, ureditev na področju regulacije cen zdravil še vedno nepopolna, saj bi
               moralo biti področje urejeno bolj podrobno, ne pa, da se vse preveč dopušča urejanje
               s podzakonskimi akti. Ob tem pa lahko pohvalimo predlagatelja, da je iz predloga
               umaknil tisti del zakona, ki je govoril o medsebojno primerljivih zdravilih.</p>
               <p>V Poslanskem klubu LDS spremembe 102. člena osnovnega zakona, kjer se znižujejo
               strokovna in delovna merila za farmacevtske nadzornike, ocenjujemo kot korak nazaj.
               Dokument Evropske komisije, ki ga je objavila Evropska agencija za zdravila, določa
               nekatere zahteve glede izobrazbe, izkušenj in izobraževanj predmetnih inšpektorjev. V
               navedenem dokumentu se zahteva najmanj enaka izobrazba in izkušnje, ki so določene za
               odgovorno osebo po direktivah 2001/83 in 2001/82. Vlada s predlagano dikcijo in
               odložitvijo odstopa od predpisanih citiranih določil, ki jih v podzakonskih aktih
               navaja zakonodaja o zdravilih, in želi s predlagano spremembo tako postopati v
               nasprotju s temeljnimi določili pravnega reda EU za področje predmetnega
               inšpekcijskega nadzora.</p>
               <p>Po našem mnenju ne gre enostavno dopustiti zniževanja standardov pri nadzornikih, ki
               odločajo o nadzorstvenem postopku, o primernosti zdravila za promet, o ustreznih
               pogojih za izdelavo, shranjevanje in distribucijo zdravil. Če ima inšpektor
               neustrezno izobrazbo in izkušnje, so njegove odločitve zlahka v nasprotju s
               temeljnimi določili in postopki za ravnanje z zdravili. S tem pa lahko pride v promet
               neustrezno zdravilo, ki lahko ogrozi zdravje in življenje ljudi. Njegova zmota zaradi
               neizkušenosti zato lahko predstavlja določene posledice pri uporabi izdelkov
               posebnega družbenega pomena, kar zdravila prav gotovo so. Ob tem bi želel v imenu
               poslanskega kluba LDS opozoriti, da sedaj o financiranju zdravil v breme javnih
               sredstev odločajo zgolj strokovnjaki s področja medicine in farmacije. To lahko
               vidimo, če pogledamo sestavo zdravstvenega sveta in komisije za razvrščanje zdravil.
               Po našem mnenju je to pomanjkljivost, saj gre za skoraj pol milijarde evrov javnih
               sredstev. V postopek je potrebno vključiti strokovnjake s področja zdravstvene
               ekonomike ter od predlagateljev za financiranje iz javnih sredstev zahtevati podrobne
               analize učinkov takšnega financiranja tako za javno blagajno kot tudi na narodno
               gospodarstvo nasploh. Če bomo upravičeno in čim bolj racionalno opravljali z
               ekonomskimi viri, bi lahko prihranke usmerili v nova biološka zdravila, ter na ta
               način še povečali dostopnost do teh zdravil. Temu cilju, torej čim bolj učinkoviti
               porabi javnih sredstev, so bila namenjena vsa naša dopolnila k zakonu. Zato
               ocenjujemo trditve, da javnofinančni in ekonomski vidik financiranja zdravil
               znižujeta dostopnost zdravil, kot zavajanje oziroma demagogijo. Po našem mnenju velja
               ravno nasprotno. Potrebno bi bilo upoštevati spoznanja, ki govorijo o slabostih
               sedanjega načina in pospešiti uvajanje sprememb, ki bi omogočile dodatne prihranke,
               katere bi namenjali za uvajanje oziroma povečanje dostopnosti novih zdravil.</p>
               <p>V poslanskem klubu LDS zakonu kljub njegovim pomanjkljivostim zaradi uskladitve
               slovenske zakonodaje z evropskim pravnim redom in zagotavljanja transparentnosti ne
               bomo nasprotovali. Hvala lepa.</p>
            </sp>
            <sp xml:id="SDZ4-Redna-38-2008-04-24.sp134">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Majda Zupan bo predstavila stališče poslanske skupine
               Nova Slovenije. Izvolite.</p>
            </sp>
            <sp xml:id="SDZ4-Redna-38-2008-04-24.sp135">

               <speaker>MAJDA ZUPAN:</speaker>

               <p>Hvala lepa za besedo. Spoštovani! Lansko leto je Evropska komisija Sloveniji izrekla
               uradni opomin zaradi neskladja med predpisi in prakso na področju razvrščanja zdravil
               ter zaradi morebitnega neskladja na področju regulacije cen zdravil z določbami
               direktive, ki vsebuje bistvene zahteve glede regulacije cen zdravil in njihovo
               financiranje iz javnih sredstev. Takšen opomin moramo jemati resno in kot zahtevo, da
               je potrebno področje zdravil urediti in uskladiti z zahtevami direktive Evropske
               komisije. Kot enakopravni člani Evropske unije moramo sprejeti in spraviti v prakso
               uresničevanje standardov, ki urejajo promet z zdravili in jim določajo ceno.
               Kriteriji za določanje plačil za zdravila, ki se financirajo iz javnih državnih
               sredstev, morajo biti postavljeni sorazmerno in usklajeno v vseh državah Evropske
               unije, torej tudi v Sloveniji.</p>
               <p>Sam zakon s svojimi rešitvami prinaša na področje zdravil red, usklajenost z
               evropskim pravnim redom ter javnofinančne učinke v obliki prihodkov, ki se bodo lahko
               smiselno namenili v druge zdravstvene namene, ker je seveda to potrebno. Glede na to,
               da imamo v Sloveniji na tržišču tako rekoč vsa vitalna zdravila in se lahko v tem
               segmentu primerjamo z ostalimi evropskimi državami, je na tem trgu resnično potrebno
               urediti transparentno ravnanje pri določanju cen teh zdravil. Novela tudi omogoča
               uresničevanje javnega interesa vseh državljanov Republike Slovenije, da za svoj
               vložek, ki ga prinesejo v državno zdravstveno blagajno, dobijo tudi sorazmeren kos
               pogače, hkrati pa dobijo po razumni ekonomsko relevantni in regulirani ceni zdravilo,
               ki ga potrebujejo. Z določanjem maksimalne in tudi najnižje dovoljene cene zdravila
               bo dejansko omogočeno ohranjanje denarja v zdravstvenem sektorju. Regulativa na
               področju zdravil zagotavlja izboljšanje pogojev na slovenskem trgu, zlasti pa
               povečuje dostopnost do zdravil vsem ljudem. Nenazadnje omogoča s prihrankom dostop do
               ponudbe boljših in dražjih zdravil.</p>
               <p>V Poslanski skupini Nova Slovenija bomo novelo podprli, ker smo prepričani, da
               predstavlja pozitivno naravnano rešitev, ki bo omogočala, da bo trg zdravil urejen po
               evropskih regulativah in standardih domačim uporabnikom zdravil, v Sloveniji pa bo
               povečalo dostopnost do zdravil po transparentni poti. Hvala lepa.</p>
            </sp>
            <sp xml:id="SDZ4-Redna-38-2008-04-24.sp136">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Kolega Marjan Drofenik pa bo predstavil stališče Poslanske
               skupine Slovenske ljudske stranke. Izvolite.</p>
            </sp>
            <sp xml:id="SDZ4-Redna-38-2008-04-24.sp137">

               <speaker>MARJAN DROFENIK:</speaker>

               <p>Hvala lepa, spoštovani podpredsednik. Predstavniki ministrstva, poslanke, poslanci!
               Poslanci Slovenske ljudske stranke bomo predlog zakona podprli, saj se s tem
               dopolnjuje veljavni zakon o zdravilih z bolj natančnimi postopki glede oblikovanja
               cen zdravil skladno z evropsko direktivo. Hkrati se tudi dograjuje samooblikovanje
               cen zdravil. Predlog zakona uvaja in regulira najvišje dovoljene cene zdravil, ki se
               plačujejo iz javnih sredstev, in omogoča, da se zavezanci in plačniki dogovorijo za
               nižje cene. Predlog zakona znižuje tudi minimalni pogoj glede števila let delovnih
               izkušenj za farmacevtske nadzornike na dve leti ter postavlja zahtevo za varstvo
               izkušnje, in sicer na področju zdravil. Predlagana ureditev je ustrezna in
               primerljiva z ureditvami v drugih članicah EU. Predmet regulacije cen na državni
               ravni so le najvišje dovoljene cene, ki se regulirajo z določbami podzakonskega akta.
               Veljavna cena za zdravila, ki se financira iz javnih sredstev, je tako lahko ali
               najvišja dovoljena cena, ki je oblikovana v skladu z merili iz podzakonskega akta,
               ali pa nižja cena od najvišje dovoljene cene, ki se dogovori med nosilcem obveznega
               zdravstvenega zavarovanja oziroma pravnimi ali fizičnimi osebami, ki opravljajo
               zdravstveno dejavnost, in ostalimi zavezanci za oblikovanje cen zdravil. Regulacija
               cen zdravil je v Evropski uniji v pristojnosti držav članic, ki so v preteklih 20-ih
               letih razvile različne nacionalne modele določanja cen. Znano je, da so se cene
               generičnih zdravil na podlagi novega pravilnika o cenah zdravil, ki je stopil v
               veljavo v začetku leta 2007, v Sloveniji zelo znižale. Veliko znižanje cen generičnih
               zdravil je imelo za posledico nižjo rast stroškov za zdravila v letu 2007, kar
               omogoča večje možnosti za kritje novih inovativnih zdravil bolnikom, ki jih
               potrebujejo. Trg generičnih zdravil je dobro razvit povsod po Evropi, na primer v
               Nemčiji 40%, razen v Italiji, kjer praktično na trgu ni generičnih zdravil.
               Originalno zdravilo, ki ga imenujemo tudi inovativno, je tisto, ki pride na trg prvo
               oziroma prvo pridobi dovoljenje za uporabo. Tako zdravilo nastane kot rezultat
               dolgoletnih zelo dragih raziskav, katerih cilj je razviti in ponuditi trgu novo
               zdravilo za bolezni, za katere še nimamo ustreznih zdravil ali pa za bolezni, pri
               katerih želijo doseči optimalnejši učinek zdravljenja, torej z manj nezaželenimi
               učinki, ki pomenijo dvig kvalitete življenja ali primernejši način jemanja zdravila.</p>
               <p>Patentna zaščita inovativnega zdravila traja 11 let. V tem času proizvajalec
               inovativnega zdravila dobi povrnjen denar, ki ga je vložil v razvoj in raziskave, ker
               je poleg tega ustvaril še dobiček. Zavedati se je potrebno, da sicer pri zelo dragih
               bioloških zdravilih obstaja trend zoževanja cenovnih koridorjev, vendar je EU tudi tu
               trenutno še daleč od enotne cene. Poznano nam je tudi mnenje Lekarniške zbornice
               Slovenije, ki je že večkrat predlagala, da bi bilo potrebno glede na natančna
               navodila o oblikovanju cen zdravil lekarne oprostiti, da nabavljajo zdravila na
               osnovi javnih razpisov. Vprašanje je, ali bi to pomenilo pocenitev ali podražitev
               zdravil za paciente.</p>
               <p>V poslanski skupini podpiramo take spremembe, ki pomenijo izboljšanje sistema
               določanja in nadzora cen, ki omogočajo znižanje cen in s tem stroškov za paciente in
               za zdravstveno blagajno. Podpiramo tudi učinkovit sistem nadzora prometa z zdravili.
               Hvala lepa.</p>
            </sp>
            <sp xml:id="SDZ4-Redna-38-2008-04-24.sp138">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Poslanka Cvetka Zalokar Oražem pa bo predstavila stališče
               Poslanske skupine Zares.</p>
            </sp>
            <sp xml:id="SDZ4-Redna-38-2008-04-24.sp139">

               <speaker>CVETKA ZALOKAR ORAŽEM:</speaker>

               <p>Lep pozdrav vsem skupaj! V Poslanski skupini Zares ocenjujemo, da v Sloveniji pri
               določanju modela za oblikovanje cen zdravil nismo prav uspešni. Dejstvo pa je, da se
               zdravila financirajo iz javnih sredstev. Zato je to tudi polje za visoke dobičke ter
               tudi razrast številnih anomalij, ki smo jim neprestano priča in ki jih na nek način
               zgolj zgroženo opazujemo. Zato smo v Poslanski skupini Zares veseli vsake dopolnitve
               in spremembe na tem področju, s katerimi bi povečali učinkovitost, ažurnost in zlasti
               racionalnost na tem področju, da bi prihranili sredstva ter da bi tako omogočili
               hitrejši dostop do novih, kvalitetnih in učinkovitih zdravil. Dejstvo je, da je
               Slovenija v zadnjem času vse večkrat priča temu, da dobivamo negativne ocene na
               področju tega, da v Sloveniji zdravila slovenskim bolnikom niso v zadostni meri
               dostopna. In glavni kriterij, skozi katerega v naši poslanski skupini ocenjujemo
               omenjeni zakon je zlasti vprašanje dostopnosti zdravil za paciente in bolnike. Mi
               menimo, da kljub številnim zagotovilom, ki smo jih dobili na odboru in kjer smo za
               razliko od stališča, ki je bilo predstavljeno, vendarle številni poslanci izražali
               tudi pomisleke in dvome, da smo v Sloveniji šibki pri dostopnosti zdravil in da vse
               le ni tako lepo, kot nam je bilo prikazano. Cela vrsta je področij, neprestano nas
               pravzaprav tudi bolniki opominjajo in opozarjajo na številne probleme, ko pravzaprav
               ne morejo priti do zdravil oziroma niso uvrščena v slovenski sistem ali pa čakajo v
               dolgih postopkih za registracijo oziroma za uvrstitev v slovenski sistem. V Sloveniji
               je relativno malo zdravil registriranih, tam okrog 3 tisoč. Glede tega je naša ocena,
               da moramo biti izredno previdni pri kakršnihkoli stvareh, tudi pri uvajanju in
               določevanju kriterija najnižjih cen, kot sem rekla ključnega kriterija, ki lahko na
               določen način povzroči tudi težave pri tem, da se lahko farmacevtska industrija
               zaradi postopkov tudi umakne z našega trga.</p>
               <p>Zato tudi pri teh dopolnitvah zakona o zdravilih, ki so pred nami, želim opozoriti
               na takšne dileme. Ena od teh dilem je pravzaprav za nas zelo zanimiva, kajti če zelo
               natančno preberemo zakon, potem vidimo, da odločilno in bistveno vlogo pri določanju
               čim nižjih cen, bom rekla, v naslednjih fazah, ko je določen prag, dobiva Zavod za
               zdravstveno zavarovanje Slovenije. To je zanimivo. In pravzaprav kaže na to, da je to
               v tem trenutku edina institucija, ki je očitno sposobna vstopiti v zahtevna pogajanja
               s farmacevtsko industrijo. A res je tudi, da je zavod predvsem plačnik in gleda na to
               zadevo predvsem z ekonomskega in finančnega vidika, kar bi lahko bil tudi v določeni
               meri problem. Tu pogrešamo in smo kritični do bolj aktivne vloge Ministrstva za
               zdravje, ki bi jo moralo zastopati v tej zvezi, kajti Ministrstvo za zdravje bi
               moralo v to zgodbo vendarle vstopati kot tisti, ki skrbi za javni interes, za interes
               bolnikov. Ministrstvo pa se umika in to prepušča drugim.</p>
               <p>Prav tako se nam zdi, da je treba paziti in nadzirati, da se zaradi nižanja cen ne
               bo zgodila situacija, ko ne bodo zadostne izbire zdravil prilagojene posameznim
               pacientom, glede na stranske učinke in podobne zadeve. Prav tako pa opozarjamo tudi
               na situacijo, ko bo lahko isto zdravilo imelo v Sloveniji različno ceno v posameznih
               segmentih, bolnišnicah ali lekarnah.</p>
               <p>Če rezimiram, nismo proti zniževanju cen - daleč od tega. Jasno, vsi vemo s kom
               imamo opravka in kaj pomeni farmacevtska industrija. Smo pa za to, da se te cene
               znižajo do nivoja, ko se preskrbljenost z zdravili ne bo zmanjšala. Predlog zakona
               tega zagotovila ne daje, niti kak drug akt Ministrstva za zdravje. Ne pristajamo na
               to, da se kvaliteta javnega zdravja na področju zdravil tiho zmanjšuje, ob demagoških
               napovedih prihrankov, ki naj bi bili v korist bolnikov.</p>
               <p>Skratka predlagatelj se obnaša, torej Ministrstvo za zdravje, predvsem skozi vidik
               plačnika zdravstvenih storitev in ne kot organ, ki je zadolžen za skrb za javno
               zdravje. ...<stage>/Opozorilni znak za konec razprave./</stage>... Tako nas niso prepričali, da ne
               gre le za varčevanje na račun zdravja ljudi. In ker to počne še pravzaprav po hitrem
               postopku, je naš dvom in skrb, da predlagatelj ne ve točno, kaj počne in kakšne bodo
               posledice, še toliko večje.</p>
            </sp>
            <sp xml:id="SDZ4-Redna-38-2008-04-24.sp140">

               <speaker>PODPREDSEDNIK SAŠO PEČE:</speaker>

               <p>Hvala lepa.</p>
               <p>Mag. Vasja Klavora pa bo predstavil stališče Poslanske skupine DeSUS. Izvolite.</p>
            </sp>
            <sp xml:id="SDZ4-Redna-38-2008-04-24.sp141">

               <speaker>MAG. VASJA KLAVORA:</speaker>

               <p>Spoštovani gospod podpredsednik, gospod državni sekretar! Spoštovane poslanke in
               poslanci!</p>
               <p>V naši poslanski skupini se zavedamo, da financiranje zdravil in s tem povezani
               javni izdatki za zdravila predstavljajo v zdravstvu izjemno občutljivo področje. In
               sicer zaradi dejstva, da so zdravila izjemnega pomena za varovanje zdravja ljudi in
               da so tudi najbolj prodajano tržno blago. Slednje pa pomeni, da je konkurenca med
               proizvajalci oziroma farmacevti velika. Torej je prav, da je to področje dobro
               regulirano ter da osnovna tendenca razvoja zakonodaje izvira iz načela varovanja
               javnega zdravja, kar je nedvomno v javnem interesu sleherne razvite države, pri čemer
               pa je potrebno zagotoviti tudi to, da se ne ovira razvoja farmacevtske industrije in
               prometa z zdravili. Zakon o zdravilih, ki je bil sprejet pred dvema letoma, je
               področje na načelni ravni sicer zadovoljivo uredil. Opomin, izrečen s strani Evropske
               komisije, pa jasno nakazal, da v naši ureditvi področja zdravil obstajajo neskladja v
               razmerju med notranjimi predpisi in izvedbeno ravnijo ter v razmerju do določb
               zavezujočih evropskih predpisov.</p>
               <p>Predlagane spremembe in dopolnitve vladnega predloga zakona zato sledijo potrebnim
               uskladitvam s področnim evropskim pravnim redom, in sicer v zvezi z zagotavljanjem
               večje preglednosti ukrepov, ki urejajo določanje cen zdravil za humano uporabo, in
               njihovo vključitev v področje nacionalnih sistemov zdravstvenega zavarovanja. Kot
               predmet regulacije cen zdravil na državni ravni se tako z novelo zakona uvršča sistem
               določanja najvišjih dovoljenih cen, kar se lahko po našem mnenju pozitivno odrazi v
               nadaljnjem ohranjanju vzdržnosti finančnega stanja zdravstvenega sistema. Model
               določanja maksimalne cene zdravil bi moral zagotavljati poleg racionalne porabe v
               zdravstvu, ki jo bo moč dosegati tudi s pomočjo predlagane možnosti dogovarjanja
               nižje cene od najvišje dovoljene med Zavodom za zdravstveno zavarovanje Slovenije ali
               drugimi fizičnimi in pravnimi osebami, ki opravljajo javno zdravstveno dejavnost, ter
               ponudniki zdravil, tudi dobro preskrbljenost našega trga z zdravili in široko
               dostopnost vsem uporabnikov zdravil.</p>
               <p>V predlog novele je vključena tudi varovalka za primere, ko zaradi najvišje možne
               določene cene s strani javne agencije ponudnik zdravila ne bo zainteresiran, da bi po
               tej ceni zdravilo plasiral na naš trg. Tako se bo izjemoma in iz utemeljenih razlogov
               nemotene oskrbe določenih zdravil za potrebe bolnikov lahko določila zanje višja cena
               od najvišje dovoljene.</p>
               <p>V naši poslanski skupini smo prepričani, da novela zakona ne bo posegla v pravice
               bolnikov, zato jo bomo podprli. Izvajalci zdravstvenega sistema pa so tisti ključni
               akterji, ki lahko in morajo v skladu z zakonodajo in moralno etičnimi načeli
               poskrbeti za dobrobit zdravja naših državljanov in državljank. To pomeni nenazadnje
               tudi to, da v sistemu originalnih, zamenljivih in primerljivih zdravil v skladu z
               upoštevanjem specifik posameznikovega zdravstvenega stanja zdravniško osebje, kot
               primarno odgovorno za zdravje, poskrbi za ustrezen izbor med paleto vseh
               razpoložljivih zdravil. Hvala lepa.</p>
            </sp>
            <sp xml:id="SDZ4-Redna-38-2008-04-24.sp142">

               <speaker>PODPREDSEDNIK SAŠO PEČE:</speaker>

               <p>Hvala lepa tudi vam. Stališče Poslanske skupine Slovenske nacionalne stranke pa bo
               predstavil poslanec Zmago Jelinčič Plemeniti.</p>
            </sp>
            <sp xml:id="SDZ4-Redna-38-2008-04-24.sp143">

               <speaker>ZMAGO JELINČIČ PLEMENITI:</speaker>

               <p>Hvala lepa. Na kratko. Mislim, da zakona ni treba ponovno predstavljati, tako kot so
               ga predstavljali vsi govorci pred menoj. Zadeve so popolnoma jasne. Gre za regulacijo
               najvišjih dovoljenih cen zdravil in zakon sam po sebi omogoča večjo transparentnost
               pri nabavi zdravil. Po domače rečeno, ostalo bo tudi več denarja Zavodu za
               zdravstveno zavarovanje Slovenije, kar je dobro. Mislim, da ta zakon ureja svoj
               segment dovolj dobro, da ga je treba potrditi. Morda bi bilo smiselno urediti še
               kakšne manjše zadeve, vendar pustimo to za naslednji mandat.</p>
               <p>V naslednjem mandatu bo zagotovo potrebno urediti tudi lažjo oziroma bolj enostavno
               registracijo novih zdravil, ki ovira vstop novih zdravil na slovenski trg. Mislim, da
               je to pravzaprav vse. Nima smisla še kaj dodajati. Zakon bomo podprli. Hvala.</p>
            </sp>
            <sp xml:id="SDZ4-Redna-38-2008-04-24.sp144">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš v imenu Poslanske skupine Lipa.
               Prosim.</p>
            </sp>
            <sp xml:id="SDZ4-Redna-38-2008-04-24.sp145">

               <speaker>BARBARA ŽGAJNER TAVŠ:</speaker>

               <p>Prosim. Hvala lepa za besedo. Saj je bilo več ali manj vse že povedano danes v
               okviru novele zakona, ki jo predlaga Vlada Republike Slovenije oziroma Ministrstvo za
               zdravje. Jaz bom rekla, da se na prvi pogled res sliši vse lepo in prav. Vlada želi
               spremeniti način določanja cen zdravil oziroma doseči manjšo porabo, kar se tiče
               finančnih sredstev na področju zdravil. Se pravi, določa se maksimalna cena, po
               kateri se lahko zdravilo prodaja v Sloveniji. Jaz bom rekla, da ta <q>"špar program"</q>
               vseeno pušča odprta vrata nadzoru, nadzoru nad sistemom, ki po oceni Poslanske
               skupine Lipa že danes poteka netransparentno in dopušča tudi možnost zlorab ali pa
               zlorab položaja, kar je lahko zelo dobro finančno ovrednoteno.</p>
               <p>Ministrstvo za zdravje je bilo večkrat opozorjeno na netransparentno porabo javnega
               denarja, ki si jo privošči komisija za razvrščanje zdravil na liste in ki jo omogoča
               tudi Pravilnik o postopku razvrščanja zdravil na omenjene liste. Ta komisija, ki
               odloča o porabi finančnih sredstev na letni ravni v višini od 350 do 400 milijonov
               evrov, odloča o uvedbi novih zdravil na liste za zaprtimi vrati, brez uradne
               odgovornosti komurkoli, pa čeprav gre za večmilijonska finančna sredstva na letni
               ravni. Ampak ta zakon se ne spušča v to področje. Jaz si upam z gotovostjo trditi, da
               ta zakon ne pomeni večje transparentnosti, z izjemo pri tistih, ki imajo moč, da
               odločajo znotraj nekega zaprtega sistema. Ničkolikokrat se je izkazalo v okviru
               našega sistema, zdravstvenega sistema, da so slovenski bolniki v delu, ki se mu reče
               nova zdravila, prikrajšani. Tudi o tem smo danes že slišali. Na to je ne nazadnje
               opozorila analiza evropski indeks uporabnikov zdravstvenih storitev, ki je Slovenijo
               lansko leto uvrstila z 12. mesta leta 2006 na 21. mesto od skupno 29 držav, ki so
               bile vključene v omenjeno analizo oziroma merjenje. Prav dostop do zdravil je eno
               najbolj perečih področij slovenskega zdravstva. Zakaj - pa verjamem, da se upravičeno
               sprašujemo -, zakaj pride, recimo, v Slovenijo neko zdravilo eno leto ali več let
               kasneje kot, recimo, v Avstrijo? Pa je tudi Slovenija članica Evropske unije. Po
               drugi strani pa se soočamo tudi s problemom, ker je zaradi visoke cene zdravil, ki jo
               še vedno pri nas dosegajo posamezna zdravila, število upravičencev do potrebnega
               zdravila zelo omejeno. Tako se, recimo, dogaja, pa bom dala primer, od 300 potrebnih
               uporabnikov oziroma bolnikov z enako kronično boleznijo enako učinkoviti zdravilo
               dobi samo 30 bolnikov. To so številke, ki izhajajo iz prakse, iz družbe. To so
               dejstva. Jaz pravim, da si ministrstvo še vedno zatiska oči pred tem problemom.</p>
               <p>Drug primer, ki prav tako zgovorno govori, da je sistem uvrščanja na liste zdravil
               neučinkovit. Tisto zdravilo, ki je uporabno pri multiplisklerozi, pri mladih, kjer
               bolezen zelo hitro napreduje in, recimo, v primeru, ko ostale terapije odpovejo, je
               Zdravstveni svet po toliko in toliko časa le odobril decembra 2007. Danes smo aprila
               2008 in tega zdravila še vedno ni uvrščenega na listo in je še vedno odvisno od
               finančne sposobnosti posamezne bolnice, ali se bo odločila in zdravila s tem
               zdravilom, ki je, bojda po rezultatih, ki prihajajo od drugod, edino učinkovito v
               primerih, ki sem jih prej omenila. Danes se v Sloveniji zdravita s tem zdravilom samo
               dve bolnici. Po potrebi oziroma izračunih, ki so jih opravili, pa bi to zdravilo
               potrebovalo od 100 do 160 ljudi v naši državi.</p>
               <p>Ampak, kot že rečeno, problemi ostajajo in tudi ta zakon, ki sicer posega na en
               segment, pušča odprtega drugega; in to tisti segment, ki je po oceni Poslanske
               skupine Lipa bistveno bolj problematičen.</p>
               <p>V Poslanski skupini Lipa zakonu ne bomo nasprotovali.</p>
            </sp>
            <sp xml:id="SDZ4-Redna-38-2008-04-24.sp146">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod mag. Andrej Bručan v imenu Poslanske skupine SDS. Prosim.</p>
            </sp>
            <sp xml:id="SDZ4-Redna-38-2008-04-24.sp147">

               <speaker>MAG. ANDREJ BRUČAN:</speaker>

               <p>Lep pozdrav, gospod predsedujoči. Gospod državni sekretar s sodelavkama.</p>
               <p>V Poslanski skupini SDS bomo seveda podprli predlagano novelo zakona, tako da s te
               strani ni kakšnih večjih problemov. Gre za poglavitni cilj predlagane spremembe
               zakona, ki je uskladitev s pravnim redom Evropske unije, Direktivo sveta 98/105-EC v
               zvezi s preglednostjo ukrepov, ki ureja določene cene zdravil s človeško uporabo in
               njihovo vključitev v področje nacionalnih sistemov zdravstvenega zavarovanja. Ta
               sprejem zakona bo omogočal, skladno z določbami nacionalnih predpisov z omenjeno
               direktivo, in znižal nekatera tveganja, ki sicer obstajajo za izpostavljenost
               Slovenije morebitnim posledicam teh uradnih opominov Evropske komisije. Zdaj aktualni
               cilj v Sloveniji je uvedba in regulacija najvišjih dovoljenih cen zdravil, ki se
               plačujejo iz javnih sredstev, ni nobene možnosti dogovora med zavezanci in plačniki
               za doseganje nižjih cen. Te nižje cene seveda se lahko po tem predlogu zakona urejajo
               tudi s posameznimi zavodi in posameznimi koncesionarji za tisti del opravljanja dela,
               ki je namenjen uporabi zdravil v samih zavodih. To je zelo dobro, predvsem je treba
               tisto točko te spremembe, ki bo omogočila prav na tej ravni po mojem mnenju kar
               velike prihranke za zdravstveni sistem, za zavarovalnico in posredno tudi za
               zavarovance.</p>
               <p>Zakon o zdravilih, ki smo ga sprejeli v tem mandatu Državnega zbor leta - mislim da -
               2006 je potrebno dopolniti v delu določanja cen zdravil - to jasno - in Evropska
               komisija je ta opomin izdala. V tem opominu pa je navedla tudi možno neskladje na
               področju regulacije cen zdravil z določbami prej omenjene direktive. To se je seveda
               zgodilo kljub dejstvu, da je v odgovoru na opomin Republika Slovenija odločilo o
               očitanih neskladjih na področju regulacije cen pojasnila z razlago materialnih in
               horizontalnih predpisov, pa še vedno obstaja potreba po nadaljnjem razvoju modela
               regulacije cen zdravil in sprememb predpisov. Tu naj posebej omenim že danes večkrat
               omenjen pravilnik o cenah zdravil, ki je bil sprejet v začetku lanskega leta in ki je
               skupaj s sprejetim zakonom leta 2006 doprinesel k bistvenemu znižanju cen zdravil,
               predvsem generikov, in sicer v višini, kot imam jaz podatke, v lanskem letu - niti ne
               v celem letu, ampak samo do konca lanskega leta - 47 milijonov evrov. To je več kot
               polovica sredstev, ki so se pokazala kot privarčevana sredstva na nivoju zdravstvene
               zavarovalnice in to kljub temu da so nekateri ob istem času seveda skušali prikazati
               z nekaterimi naslovi tudi v časopisih, da cene zdravil letijo v nebo. Tako je bila
               taka interpretacija zgrešena.</p>
               <p>Pomembno je seveda načelo primarnosti pri tem zakonu, s katerim se s kot poglavitno
               rešitvijo odpravlja sedanje neskladje z omenjeno direktivo. Določa se roke, v katerih
               mora pristojni organ določiti najvišjo dovoljeno ceno, in rok, v katerem se mora
               odločiti o vlogi za zvišanje že določene najvišje cene. In potem seveda načelo
               ekonomičnosti. Pri čemer zakon ureja poleg državno reguliranih cen za vsa zdravila,
               ki so financirana iz javnih sredstev, tudi poglavitno rešitev, da se za ta zdravila
               cene določijo dogovorno.</p>
               <p>Nesporno je pomembno načelo transparentnosti cen zdravil, tako da zakon obvezuje
               nosilca obveznega zdravstvenega zavarovanja, to je Zavod za zdravstveno zavarovanje,
               da vodi evidenco o cenah, ki jih je dogovoril, in že na začetku njihove
               uveljavitve.</p>
               <p>Še enkrat na koncu: Poslanska skupina SDS bo na podlagi navedenega podprla Predlog
               sprememb in dopolnitev Zakona o zdravilih. Hvala.</p>
            </sp>
            <sp xml:id="SDZ4-Redna-38-2008-04-24.sp148">

               <speaker>PODPREDSENIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih, ki jo bomo opravili na podlagi pregleda
               vloženih amandmajev z dne 23. 4. 2008. Imamo dva amandmaja k dvema členoma. V
               razpravo dajem 5. člen in amandma Poslanske skupine LDS. Želi kdo razpravljati?
               Gospod Ljubo Germič, izvolite.</p>
            </sp>
            <sp xml:id="SDZ4-Redna-38-2008-04-24.sp149">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Še enkrat lep pozdrav. Korektno je, da
               predstavimo amandma, ki smo ga v imenu Poslanskega kluba LDS vložili. Želel bi
               predstaviti, da gre v predlogu spremembe 5. člena za vnos dveh sprememb, dveh
               sprememb, ki se tičeta tretjega in pa petega odstavka. V tretjem odstavku želimo
               predlagati spremembo sestave komisije za zdravila, medtem ko v petem odstavku vnašamo
               besedilo, ki govori o tem, da postopki in merila za določanje cen zdravil morajo
               vsebovati izkaze za javnofinančni, in poudarek je predvsem na tem, ekonomski učinek
               financiranja zdravil iz javnih sredstev. Tukaj bi želeli ponovno opozoriti, da je
               sistem, metodologija urejanja cen nekako v pristojnosti posameznih držav in tukaj
               države ubirajo tudi različna pota.</p>
               <p>Amandmaji, ki smo jih poskušali obrazlagati že na odboru, imajo eno vsebinsko
               sporočilo. Ne gre samo za to, da mi poskušamo v pogajanjih za ceno ali pa v postopku
               določanja najvišje dovoljenje cene upoštevati minimiziranje cene. Ne sledimo samo
               temu cilju, kajti mi vemo, da so izdatki za zdravila v posameznih državah že zelo
               velik strošek v okviru javnih izdatkov za področje zdravstva. In so cilji, kako hitro
               bodo naraščala ta sredstva za zdravila v posameznih letih, tisti okvir, kako čim
               nižje povečati ali pa čim manj povečati obremenitev javnih sredstev za zdravila,
               kajti cene zdravil, predvsem novih zdravil, ki se pojavljajo na trgu, imajo zelo
               visoke vrednosti. In namen našega amandmaja je opozoriti na to, da minimiziranje cene
               ali pa reči, mi v Sloveniji želimo dosegati 3% rast izdatkov za zdravila, je po našem
               mnenju napačen pristop oziroma lahko je sestavni del celovitega pristopa. Po našem
               mnenju je celovit pristop tisti, ki bo upošteval širše učinke vpliva zdravila, ne
               samo njegovo ceno. In tukaj bi ponovno poudarili, kar je bilo danes že rečeno. O ceni
               zdravila bo nekako razmišljal zavod, ko se bo pogajal s posameznimi dobavitelji,
               medtem ko je učinek posameznega zdravila na narodno gospodarski efekt lahko pa
               odvisen od strategije, od politike, od narodnogospodarskih ciljev.</p>
               <p>Kaj hočemo ob tem povedati? Ni nujno, da je najcenejše zdravilo ali cenejše zdravilo
               tisto zdravilo, ki bo imelo najboljše ekonomske učinke v narodnem gospodarstvu. Jaz
               bom tukaj uporabil primer, ki je bil danes tukaj tudi že citiran. Torej, eden od
               primerov, ki govori o tem, da je tole zdravilo Tysabri, ki je eno od zdravil za
               multiplosklerozo, ki ima dvojno vrednost v ceni glede na trenutno uporabljena
               zdravila - vsaj tako je moč razbrati iz članka, ki je bil objavljen v Dnevniku 10.4.
               Ampak, če bo edini kriterij cena, v tem primeru je razumeti, zakaj tega zdravila ni
               uvrščenega na listo, če pa sledimo učinku tega zdravila, kjer je učinek od
               najpogosteje predpisanega dosedanjega zdravila 2-krat večji, se seveda potem
               postavlja vprašanje - ali je smiselno ali ni smiselno postaviti takšno zdravilo na
               listo. Kajti, če samo primerjamo, recimo strošek, ki pomeni, recimo, hitrejši odpust
               iz hospitalizirane obravnave, seveda to pomeni bistveno hitrejše vračanje, recimo, v
               delovno okolje, družinsko okolje, znižanje ali zmanjšanje števila bolniške
               odsotnosti. V tem primeru je seveda učinek lahko popolnoma drugačen v odnosu, če samo
               obravnavamo ceno tega zdravila. In danes različne študije že kažejo, tudi v Sloveniji
               kažejo študije o tem, da naš sistem - tudi sestava komisije, to je Komisije za
               zdravila, ki skrbi za to področje in po mojem mnenju opravlja svoje delo zelo dobro,
               hkrati pa to ne pomeni, da tega področja ni možno še izboljšati in prisluhniti
               tistim, ki dokazujejo, da so v okviru teh postopkov še vedno določene hibe,
               pomanjkljivosti in da bi z uvajanjem in uvedbo meril, postopkov, določitev,
               posameznih postopkov in meril za določene cen - če bi upoštevali ta širši vidik -,
               seveda lahko bili prihranki še bistveno večji.</p>
               <p>In tukaj je namen našega amandmaja, da v tem členu zapišemo, da Komisija za zdravila
               ne vključuje samo zdravnike in farmacevte, ampak vključuje tudi tiste, ki se
               ukvarjajo z ekonomiko na področju zdravstva, na področju farmacije. In drugi del tega
               amandmaja, še enkrat poudarjam, opisuje vsebino, ki govori o tem, da postopki in
               merila naj vključujejo širši vidik, ne pa samo vidik cene. In tukaj se pojavlja pa
               tudi različna vloga posameznih akterjev. Zavod za zdravstveno zavarovanje Slovenije
               bo seveda tisti, ki se bo poskušal čim bolj ugodno pogoditi za ceno. Javni interes na
               področju zdravja pa seveda a ne more biti samo cena in tukaj mora pa ključno vlogo
               odigrati ministrstvo. Skozi ta zakon, je danes tudi že bilo rečeno, se lahko vidi
               pomanjkljivost tega, na kakšen način bo ministrstvo skozi sistem določevanja najvišje
               dovoljene cene odigralo to širšo vlogo, ki je nujno potrebna za ocenjevanje učinkov
               določenega zdravila, ne samo skozi vidik cene. Seveda tukaj se nam zdi smiselno, da
               bi dosegli podporo za ta amandma s strani tako opozicijskih kot koalicijskih
               poslancev oziroma da bi skozi razpravo ocenili, ali lahko tudi to besedilo, ki smo ga
               mi v tem amandmaju skozi ta člen predlagali, še lahko nadgradili skozi to vsebino, ki
               stoji za spremembo v okviru predloga tega amandmaja. Seveda vse v cilju, da ne samo
               zminimiziramo stroške, ampak optimiziramo stroške z različnih vidikov zato, da bomo
               lahko omogočali hitreje uvrščanje zdravil, boljšo dostopnost do zdravil na ta način
               poskrbeli za boljše zdravstveno varstvo naših državljanov in državljank. Hvala lepa.
           </p>
            </sp>
            <sp xml:id="SDZ4-Redna-38-2008-04-24.sp150">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Ivan Gril, prosim.</p>
            </sp>
            <sp xml:id="SDZ4-Redna-38-2008-04-24.sp151">

               <speaker>IVAN GRILL:</speaker>

               <p>Hvala lepa za besedo. Ko smo obravnavali ta zakon in te člene, tudi te amandmaje na
               Odboru za zdravstvo, je sodelovala tako strokovna javnost - tisti, ki se s tem
               ukvarjajo, ki na tem delajo, - tudi Državni svet in tudi v Državnem svetu je na
               njihovi komisiji potekala zelo široka razprava o teh rešitvah. In sem bil prav vesel,
               da sta tako strokovna javnost kot tudi Državni svet izrazila pozitivno stališče do
               tega zakona, gledala na te stvari kot velik napredek. Tudi omogočajo te rešitve
               prihranek, vendar to ne pomeni, da tudi slabšanje dostopnosti do zdravil.</p>
               <p>Tudi strokovna javnost je tukaj izrazila veliko zadovoljstvo in jaz jim verjamem.
               Ravno na področju sestave te komisije je bilo prav posebno poudarjeno, da si težko
               predstavljajo, da bi v komisiji bila več kot polovica članov s strani ekonomistov
               oziroma tistih, ki se ukvarjajo s financami. Hote ali nehote, vemo, da vsak
               ekonomist, vsak, ki se s tem ukvarja, bo gledal predvsem stroškovni vidik, stroške,
               izdatke, ki iz tega naslova seveda tudi izhajajo. Zato je prav, da se pri izbiri
               zdravil na stvar gleda širše, interdisciplinarno, in prav je, da je ravno področje
               medicine, farmacije tisto, ki bo predvsem gledalo na učinke in korist bolnika. Cena
               pa mora potem temu tudi slediti. Kaj pomeni optimalna cena? Optimalna cena pomeni to,
               da dobiš za čim manj denarja najbolj kvalitetno ceno in ta zakon temu tudi sledi. To
               je bilo zelo natančno razloženo tako s strani stroke kot tudi vseh teh
               razpravljavcev. In na ta način, kot smo sedaj že s temi spremembami zapisali v zakon,
               bomo ta učinek seveda tudi dosegali.</p>
               <p>Zato tega amandmaja, ki je bil predlagan s strani Poslanskega kluba LDS seveda, ne
               moremo podpreti, ker ne prinaša tistih želenih učinkov. Hvala lepa.</p>
            </sp>
            <sp xml:id="SDZ4-Redna-38-2008-04-24.sp152">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Bručan.</p>
            </sp>
            <sp xml:id="SDZ4-Redna-38-2008-04-24.sp153">

               <speaker>MAG. ANDREJ BRUČAN:</speaker>

               <p>Hvala lepa za besedo. Ta amandma v ničemer ne doprinese k vsebini, ki je bila prej
               razložena s strani predlagatelja amandmaja. Se pa z marsičem v tej razlagi strinjam,
               je pa to doseženo seveda lahko na drug način. Te cilje lahko doseže tudi sama
               komisija, kakršna je tu predlagana. Mislim, da zaradi tega spremembe komisije ni
               potrebno uvesti s tem amandmajem.</p>
               <p>Zelo zanimive so bile nekatere današnje ugotovitve, recimo, o bioloških zdravilih,
               kjer ni bil govor o tem, da smo, recimo, prav s herceptinom prišli kot tretji v
               Evropi leta 2006 s tem zdravilom za zdravljenje oblike karcinoma dojke in da smo s te
               strani bili prav posebej pohvaljeni tudi s strani Evropske unije. Takrat smo preko
               zavarovalnice plačali kar precejšen znesek za uvedbo herceptina.</p>
               <p>Tudi nekatera druga zdravila s področja bioloških zdravil se razmeroma hitro uvedejo
               v sam sistem, druge trditve so večinoma nerealne, je pa res, da je marsikdaj treba
               strokovne strani pred tem zelo natančno pregledati, ali so ta zdravila primerna ali
               ne. Če samo vzamem primer herceptina, smo morali prej, preden smo ga uvedli, dobiti
               neko določeno garancijo na strokovni ravni, da to zdravilo dejansko ni, kot se temu
               reče, v našem žargonu, kardiotoksično, to se pravi, da ne deluje škodljivo na srčno
               mišico. To velja tudi za druga zdravila, tako da govoriti, kako bomo kakšna zdravila
               na podlagi nekaterih priporočil nekaterih firm, kar tako na hitro pripeljali v sam
               sistem, s plačilom iz obveznega zavarovanja, tak način ni pravilen. Treba je imeti
               vse strokovne kriterije, na podlagi strokovnih kriterijev zdravilo čim hitreje
               vpeljati za čim večje število bolnikov za plačilo iz zdravstvene zavarovalnice iz
               obveznega zavarovanja.</p>
               <p>Še nekaj besed v zvezi s primerljivimi zdravili. Jaz se strinjam, kot sem že zadnjič
               rekel, da so iz tega zakona v tej fazi - v tem času, bom rekel, ne fazi - v tem času
               izvzeta primerljiva zdravila kot ena možnost, da pridemo do nadaljnjega privarčevanja
               sredstev za zdravstvo na področju zdravil s pocenitvijo zdravil. Ni čas primeren.
               Ampak prišel bo čas, ki bo pripeljal do take odločitve, da bomo uvedli v zakonodajo
               tudi primerljiva zdravila. To smo želeli že s prejšnjim zakonom, umaknili smo tisti
               predlog zaradi argumentov, ki ne zdržijo realne kritike. Argumenti, zaradi katerih je
               bil sicer umaknjen tisti predlog in tudi verjetno sedanji, je predvsem, da naj bi
               trpeli pri tem zavarovanci in da ne bi bila možna enakopravna dostopnost do zdravil
               za vse zavarovance. To ne drži. Primerljiva zdravila nič ne okrnijo dostopnosti do
               zdravil, pač pa pripeljejo do privarčevanja. Tu za temi društvi v tem primeru, ki se
               v glavnem borijo za paciente, stoji marsikaj drugega, ki seveda s samimi pacienti
               nima direktne povezave, predvsem pa ne z njihovimi koristmi.</p>
               <p>Tako medsebojna primerljiva zdravila mislim, da bodo v prihodnje še predmet razprave
               v nekem bolj primernem času pa sigurno tudi sprejeta v samo zakonodajo.</p>
               <p>Kar se tiče komisije in njene transparentnosti delovanja. V času, ko sem imel
               pregled nad njenim delovanjem, moram reči, da je bila ta transparentnost v velikem
               obsegu dosežena in da praktično v tem času ni bilo nobenih resnejših problemov na tem
               področju. Taka <q>"neosnovana"</q> mnenja in trditve, ki se tu včasih pojavijo, bi bilo
               dobro, če bi jih kdo včasih dokumentiral oziroma jim dal kakšno realno osnovo, pa se
               to do zdaj tudi za to komisijo še ni zgodilo.</p>
               <p>Še komentar na 21. mesto v tisti razvrstitvi. Že ko smo bili 12., smo rekli, da je
               pač odvisno od podatkov, ki pridejo tja, na tisto mesto, kjer se potem ti podatki
               registrirajo in tudi ocenjujejo. Mi smo na nekaterih področjih v letu, tudi 2007, ne
               vem, brez vednosti ministrstva dajali tja neke podatke, ki nimajo zveze z realnostjo.
               In eno od teh so tudi zdravila.</p>
            </sp>
            <sp xml:id="SDZ4-Redna-38-2008-04-24.sp154">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Germič. Prosim.</p>
            </sp>
            <sp xml:id="SDZ4-Redna-38-2008-04-24.sp155">

               <speaker>LJUBO GERMIČ:</speaker>

               <p>Hvala lepa za besedo. Seveda, najprej bi želel razčistiti napačno navedbo. Kolega
               Grill, ne gre za to, da spreminjamo sestavo komisije, da je zahteva za več kot
               polovico, ampak gre za to, da naj vsaj polovica članov komisije sestavljajo
               strokovnjaki. Kar pomeni, da je ta člen seveda tudi možno po strokovni, po različnih
               plateh ovrednotiti in ga tudi skorigirati v odnosu do tega, kar pravite, da seveda
               naj bo ta komisija čim bolj interdisciplinarna. Jaz se s tem strinjam. Ampak če si
               zavezujemo oči z načinom, da rečemo, da pa o teh učinkih najbolj vedo samo in
               izključno zdravniki in farmacevti, se mi pa zdi, da pa mogoče le preozko ocenjujemo
               to interdisciplinarnost. Kajti zdaj teh profilov ni. Vsi tisti v tej komisiji pa sami
               ocenjujejo, da so jim ta znanja seveda potrebna.</p>
               <p>Bilo je rečeno, da cilje lahko doseže že predlagana komisija. Mislim, da nam je že v
               tem mandatu bilo dovolj veliko sporočil danih, da smo s spremembami naredili veliko,
               da smo zniževali izdatke za zdravila in smo racionalizirali. To pomeni, da smo z
               določenimi ukrepi sprememb bistveno znižali stroške, torej izdatke za zdravila. Kar
               pomeni, da tudi ta predlog ni nujno, da je samo poveličevan in edini sprejemljiv,
               ampak lahko različni pogledi, različne ocene seveda predlog tega besedila še
               izboljšajo. In tukaj se, kolega Bručan, seveda strinjava. In naš predlog gre v tej
               smeri, da naj se izboljšava, ki je že sestavni dela procesa v zadnjih letih, torej
               procesa izboljšav, nadgradi še s tem, da se v okviru postopkov in meril za določanje
               cen zdravil vključijo ob javnofinančnih tudi ekonomski učinki, ki pa so širši od same
               cene. To je naš predlog.</p>
               <p>In drugič, da naj v Komisiji za zdravila se vključijo tudi ekonomisti, torej
               strokovnjaki ekonomske stroke, ki bodo recimo lahko, z vsem spoštovanje do članov
               komisije, recimo, s svojega vidika pripomogli ali prispevali s svojim znanjem k
               oblikovanju teh kriterijev. To je seveda poanta. Mi smo napisali eno, bi rekel,
               arbitrarno oceno - polovico; če mislimo, da je to preveliko, potem seveda pričakujem,
               da se lahko okrog tega tudi pogovorimo in naredimo kompromis, ampak ne pa reči, da
               želimo interdisciplinarnost, hkrati pa s sestavo te komisije te interdisciplinarnosti
               pravzaprav ni.</p>
               <p>Še enkrat pa poudarjam, z vsem spoštovanjem do dosedanjega dela te komisije, z vsem
               spoštovanjem do članov te komisije, ampak po mojem mnenju in tudi po ocenah mislim,
               da so vam dostopne tudi različne analize, ki govorijo o tem, da lahko z določenimi
               ukrepi sistem izboljšamo ne samo za nekaj milijonov evrov, ampak za nekaj 10
               milijonov evrov. In če je temu tako, potem mi kot zakonodajalci ne moremo pogledati v
               stran, ko nam določene strokovne inštitucije posredujejo takšne ocene in takšna
               stališča. In če lahko prisluhnete tem argumentom in če jih lahko še dopolnimo, seveda
               je potem naša pobuda, da ta amandma sprejmemo in da ga v tretji obravnavi nadgradimo
               tako, da so upoštevani tudi vaši pomisleki na način, kot danes tukaj vsi v eni smeri
               diskutiramo.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp156">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Zaključujem razpravo k 5. členu in amandmaju.</p>
               <p>V razpravo dajem 6. člen in amandma Poslanske skupine LDS. Ugotavljam, da nihče noče
               več razpravljati, zato zaključujem razpravo o 6. členu in amandmaju. O amandmajih
               bomo v skladu s časovnim potekom seje zbora odločali danes v okviru glasovanj pol ure
               po prekinjeni 16. točki dnevnega reda. S tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - OBRAVNAVA PREDLOGA ZAKONA O SPREMEMBI
                  ZAKONA O POKOJNINSKEM IN INVALIDSKEM ZAVAROVANJU, SKRAJŠANI POSTOPEK.</title>
               Predlog zakona je v obravnavo zboru predložila skupina poslank in poslancev s
               prvopodpisanim gospodom Miranom Potrčem. Besedo dajem predsedniku Odbora za delo,
               družino, socialne zadeve in invalide, ki je matično delovno telo, gospodu Stanislavu
               Brenčiču. Prosim.</p>
            </sp>
            <sp xml:id="SDZ4-Redna-38-2008-04-24.sp157">

               <speaker>STANISLAV BRENČIČ:</speaker>

               <p>Hvala lepa za besedo, gospod podpredsednik. Seveda korektno bi bilo, da je najprej
               pri besedi predlagatelj zakona, enako temu, da je prisotna ob obravnavi tega zakona
               tudi Vlada oziroma predstavniki Vlade, ampak jaz bom svoje opravil.</p>
               <p>No, Odbor za delo, družino, socialne zadeve in invalide je predmetni zakon
               obravnaval najprej na 35. redni seji dne 7.3. in nato ponovno na 36. redni seji dne
               4.4. Pri delu odbora so sodelovali predstavnik predlagatelja s prvopodpisanim Miranom
               Potrčem, državna sekretarka Ministrstva za delo, družino, socialne zadeve Romana
               Tomc, predstavnik Zakonodajno-praven službe Državnega zbora Božo Strle. Odbor je bil
               seznanjen s pisnim mnenjem Zakonodajno-pravne službe, ki je predlog zakona proučila z
               vidika skladnosti z ustavo in pravnim sistemom ter zakonodajno-tehničnega vidika in
               na predlagano besedilo ni imela pripomb. Člani odbora so bili seznanjeni tudi s
               pisnim mnenjem Vlade Republike Slovenije in mnenjem Komisije za socialo, delo,
               zdravstvo in invalide Državnega sveta. Odbor je predlog zakona prvič obravnaval, kot
               rečeno, na 35. redni seji dne 7.3. V razpravi o predlagani spremembi je bilo največ
               pozornosti namenjeno pravnosistemski umestitve pravice v zakonski okvir. Vlada in
               nekateri razpravljavci so menili, da bi rešitev morali iskati oziroma predlagati v
               Zakonu o pravicah iz pokojninskega in invalidskega zavarovanja bivših vojaških
               zavarovancev. V razpravi pa je bilo izraženo tudi nasprotno mnenje, da amandmajski
               predlog odbora predstavlja ustrezno rešitev, ki omogoča enakopraven položaj z
               ostalimi upravičenci do vdovskih pokojnin oziroma upravičenci do dela vdovske
               pokojnine.</p>
               <p>Predlog zakona je v svojem mnenju podprla tudi Komisija za socialno varstvo, delo,
               zdravstvo in invalide Državnega sveta. Odbor je prišel na drugo obravnavo predloga
               zakona v okviru skrajšanega postopka. Ob upoštevanju pripomb Vlade in razprave je
               odbor odločal o predlogu za amandma odbora k 1. členu in ga ni sprejel. Glasovanje je
               bilo izenačeno 8 za, 8 proti. Z enakim izidom glasovanja odbor tudi ni sprejel 1.
               člena in podobno temu tudi ne sklepa, da predmetni zakon ni primerna podlaga za
               nadaljnjo obravnavo. Glede na to, da odbor ni sprejel navedenega predloga amandmaja
               niti predloga sklepa, da predlog zakona ni primeren za nadaljnjo obravnavo, je odbor
               zaprosil Vlado, da zavzame stališče do predloga amandmaja odbora. Vlada se do ponovne
               obravnave predloga zakona do predloženega amandmaja ni opredelila oziroma podala
               stališča. Odbor za delo, družino in socialne zadeve in invalide je nato na 36. redni
               seji dne 4. 4. predlog zakona ponovno obravnaval. Odbor je brez razprave prešel na
               odločanje o predlogu za amandma odbora in ga sprejel kot svoj amandma. Enako temu je
               sprejel tudi 1. člen. Tako spremenjen 1. člen je tudi sestavni del dopolnjenega
               predloga zakona, ki ga nosi to poročilo. Hvala lepa.</p>
            </sp>
            <sp xml:id="SDZ4-Redna-38-2008-04-24.sp158">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo dajem predstavniku Vlade za uvodno obrazložitev mnenja. Gospa
               Romana Tomc, državna sekretarka.</p>
            </sp>
            <sp xml:id="SDZ4-Redna-38-2008-04-24.sp159">

               <speaker>ROMANA TOMC:</speaker>

               <p>Hvala lepa, spoštovani predsedujoči. Poslanke in poslanci! Vlada Republike Slovenije
               v zvezi s predlagano spremembo zakona o pokojninskem in invalidskem zavarovanju meni,
               da je ta sprememba s pravnosistemskega vidika neustrezna. Glede predlagane spremembe
               ugotavlja, da bi bila pravilna umestitev spremembe možna le v Zakon o pravicah iz
               pokojninskega in invalidskega zavarovanja bivših vojaških zavarovancev.</p>
               <p>Pravica do pokojnine je temeljna človekova pravica. V Republiki Sloveniji je osnovni
               javni sistem zagotavljanja prejemkov za prime starosti, invalidnosti in smrti sistem
               obveznega pokojninskega in invalidskega zavarovanja. To pomeni, da lahko pridobi
               pravice samo tisti, ki je bil ključen v zavarovanje določeno obdobje in je izpolnil
               vse ostale zakonske pogoje. Po njegovi smrti lahko pravice pridobijo po njem tudi
               njegovi družinski člani. Slovenski pokojninski sistem ne omogoča hkratnega prejemanja
               dveh pokojnin. Pravica do prejemanja dela vdovske pokojnine je izjema. V primeru
               smrti zakonca je preživelemu zakoncu omogočeno, da izbere svojo pokojnino, zakončevo
               pokojnino ali kombinacijo obeh. Takšna možnost izbire in s tem prejemanje pokojnine
               iz dveh naslovov je utemeljena s tem, da so bili v isti sistem pokojninskega
               zavarovanja vplačani dvojni prispevki.</p>
               <p>Republika Slovenija je vojaškim zavarovancem zagotovila primerne pokojnine s
               posebnim zakonom, to je z že omenjenim zakonom o pravicah iz pokojninskega in
               invalidskega zavarovanja bivših vojaških zavarovancev, s katerim je uredila tudi
               pravice za družinske člane. Vdovam in vdovcem po vojaških zavarovancih se s tem
               zakonom zagotavljajo enake osnovne pravice, kot bi jim pripadale po splošnih
               predpisih. To so pravice do pokojne, letnega dodatka, varstvenega dodatka in dodatka
               za pomoč in postrežbo. Sredstva za zagotavljanje teh pravic se črpajo neposredno iz
               državnega proračuna in neizplačanih prispevkov v pokojninsko blagajno. Če bi
               Republika Slovenija želela posebno pravico po prejemanju dela vdovske pokojnine
               priznati tudi vdovam po vojaških zavarovancih, bi to morala urediti v posebnem
               zakonu.</p>
               <p>Zaradi navedenega Vlada Republike Slovenije predloga spremembe zakona o pokojninskem
               in invalidskem zavarovanju ne podpira.</p>
            </sp>
            <sp xml:id="SDZ4-Redna-38-2008-04-24.sp160">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Aleš
               Gulič v imenu Poslanske skupine LDS. Izvolite, prosim.</p>
            </sp>
            <sp xml:id="SDZ4-Redna-38-2008-04-24.sp161">

               <speaker>ALEŠ GULIČ:</speaker>

               <p>Spoštovani predsedujoči, cenjene kolegice in kolegi. V Poslanskem klubu Liberalne
               demokracije Slovenije jasno, da kot sopodpisniki podpiramo novelo zakona. Zakon ureja
               vprašanje izplačevanja vdovske pokojnine. Vprašanje, ki se je na dnevnem redu tega
               državnega zbora in seveda telesa Državnega zbora pojavljalo večkrat. Tudi več
               vprašanj je bilo postavljenih ministrom oziroma ministru in ministrici v tem mandatu.
               Tako je bilo jasno, da bo treba to enkrat vendarle urediti. Vlada se na vse te pozive
               ni odzivala, zato smo se odločili za drugo pot.</p>
               <p>Naj na kratko opišem, recimo, en primer, da bo bolj jasno. Osebi je bila zavrnjena
               pravica do mesečnega izplačila 15% zneska vdovske pokojnine po pokojnem možu. Razlog
               za to zavrnitev pa je bilo, da je bil upokojen po zakonu o pravicah iz pokojninskega
               in invalidskega zavarovanja bivših vojaških zavarovancev in ne po zakonu o
               pokojninskem in invalidskem zavarovanju, kot da je ta zadeva zelo zelo pomembna, kot
               da bi šlo za nek osebni račun, na katerega se pač nalaga nek denar in potem modra
               država to plemeniti in potem uredi krasne pokojnine. Seveda vemo, da pokojninski
               sistem ni urejen tako in da v tistem trenutku, ko gre pa vendarle za drugačne
               izravnave, velja, da je potem takšna odločitev diskriminatorna oziroma da je zakon
               sam v tem delu diskriminatorn, saj je bila določeni osebi pravica zavrnjena samo
               zaradi tega, ker je bil pokojnik upokojen po nekem drugem zakonu. Se pravi, kot da bi
               šlo za četrti ali peti pokojninski steber, ne pa za osnovne zadeve.</p>
               <p>Na seji odbora je bil sprejet amandma, ki je zajemal oziroma ki zajema vse možne
               kombinacije prejemnikov starostnih in invalidskih pokojnin po Zpiz 1 in po Zpiz-vz,
               kar pomeni, da je potrebno urediti priznanje dela z vdovske pokojnine tako tistim, ki
               imajo obe pravici, se pravi lastno in vdovsko, kot tudi tistim, ki imajo pravico do
               ene pokojnine, priznano po Zpiz. In pa pravico do druge pokojnine po Zpiz-vz.</p>
               <p>Kot rečeno, v Liberalni demokraciji Slovenije bomo zaradi vsega tega, kar sem
               navedel, predvsem pa zaradi tega, da bi vendarle to diskriminatornost odpravili,
               predlog zakona podprli. Hvala lepa.</p>
            </sp>
            <sp xml:id="SDZ4-Redna-38-2008-04-24.sp162">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima mag. Janez Drobnič v imenu Poslanske skupine NSi. Prosim.
           </p>
            </sp>
            <sp xml:id="SDZ4-Redna-38-2008-04-24.sp163">

               <speaker>MAG. JANEZ DROBNIČ:</speaker>

               <p>Lepo pozdravljeni! Spoštovane kolegice in kolegi, predstavniki Vlade oziroma
               predstavnica Vlade! Poslanska skupina Nove Slovenije predloženega zakona ne bo
               podprla zaradi ključnih dveh razlogov. Prvi je sistemski, da se ta pravna materija
               spreminja oziroma dopolnjuje z zakonom o pokojninskem in invalidskem zavarovanju,
               nanaša se pa na bivše vojaške zavarovance.</p>
               <p>Drugo pa je tudi vsebinski razlog, zakaj določeni skupini oseb omogočiti tudi vdovsko
               pokojnino. Zakaj samo tej kategoriji oseb vojaških zavarovancev in zakaj potemtakem
               tudi drugim upravičencem do državnih prejemkov, saj ne nazadnje je to neke vrste
               državni prejemek, omogočiti tudi vdovsko pokojnino iz načela pravičnosti. V naši
               državi je vrsta drugih kategorij oseb, ki so pridobile tudi pravico po zakonu o
               pokojninskem in invalidskem zavarovanju, pa nimajo vdovske pokojnine - tudi to se
               dogaja.</p>
               <p>In ne nazadnje pa tudi prispevki za te zavarovance niso bili vplačani in zato tudi
               ni neke logične in utemeljene razlage, zakaj bi ti upravičenci oziroma ti zavarovanci
               oziroma prejemniki iz naslova vojaških zavarovancev bili upravičeni tudi do vdovske
               pokojnine. To bi vzpostavljalo neenak položaj do ostalih. Poslanska skupina torej iz
               teh razlogov predloženega zakona ne bo podprla.</p>
            </sp>
            <sp xml:id="SDZ4-Redna-38-2008-04-24.sp164">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Stanislav Brenčič imate besedo v imenu Poslanske skupine SLS.</p>
            </sp>
            <sp xml:id="SDZ4-Redna-38-2008-04-24.sp165">

               <speaker>STANISLAV BRENČIČ:</speaker>

               <p>Hvala lepa. S predlogom tega zakona, katerega sopodpisnik sem tudi sam, želimo
               predlagatelji odpraviti neenakopravno obravnavo državljank in državljanov Republike
               Slovenije po vprašanju priznavanje pravice do dela vdovske pokojnine, če je ta za
               njih ugodneje kot 70% pokojnine po pokojnem partnerju, ki je nastala na podlagi
               spremenjenega 123. člena Zakona o pokojninskem in invalidskem zavarovanju z zadnjo
               novelo, ki je v isti sapi dala to pravico vsem zavarovancem, ne glede, kako visok je
               njihov prejemek pokojnine, če je to za njih ugodneje. V isti sapi, ko smo oblikovali
               123. člen tako, da so vsi ostali to pravico dobili, pa smo odvzeli pravico vdovam po
               bivših vojaških zavarovancih. Normalno in korektno in moralno bi bilo, da bi Vlada
               sama, ko je to storila, zaradi pravice do nediskriminatorne obravnave državljank in
               državljanov prišla sama s spremembo osnovnega zakona po tem vprašanju, in sicer 3.
               člena Zakona o pravicah iz pokojninsko invalidskega zavarovanja bivših vojaških
               zavarovancev. Ker pa na tem mestu trdno stojim za tem, da tokratno ministrstvo za
               delo vodi, vsaj zame, nemoralni odnos do vprašanj bivših vojaških zavarovancev,
               čestokrat celo prezirljiv, zato se to ni zgodilo in zato je vzpostavljen ta
               diskriminatorni odnos. In zato nič slabega, če se je skupina poslank in poslancev
               odločila, če nič drugega, iz moralnega pogleda, to napako popraviti. Takšnih napak se
               je v tokratnem mandatu zgodilo žal preveč. Ne da je del vdovske pokojnine izjema - ni
               res! Del vdovske pokojnine je po zadnji spremembi 123. člena pokojninskega in
               invalidskega zavarovanja pravica slehernega zavarovanca, če je to zanj ugodneje kot
               70% pokojnine po pokojnem partnerju. In korektno bi bilo, da predstavnik Vlade to
               tudi korektno tolmači. V vsakem primeru pa to predstavlja tako majhna dodatna
               finančna sredstva, da je enostavno duhomorno, da Vlada temu nasprotuje. Res je, tudi
               sam sem se sam zavzemal za to, da bi vstopali v 3. člen Zakona o pravicah iz
               pokojninskega in invalidskega zavarovanja bivših vojaških zavarovancev, vendar pa se
               je z amandmajem odbora tudi poseg v 123. člen korektno storil in je povsem pravno
               sistemsko sprejemljivo, da to opravimo s tem dopolnjenim predlogom zakona.</p>
               <p>Jaz bom vsekakor ta predlog zakona podprl in upam, da bodo, če nič drugega, iz
               moralnega odnosa do vseh državljank in državljanov, to storili tudi moji soposlanci.
               V vsakem primeru pa sem trdno prepričan, da bo moralni nivo naslednje vlade mnogo
               višji, da bodo take zadeve že v prvih zakonih odpravili. Osnovno načelo vlade in
               državnih organov je, da skrbijo za enakopravni odnos državljanov pred zakoni. Na to
               je opozoril tudi predsednik republike danes zjutraj.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp166">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima mag. Žnidaršič v imenu Poslanske skupine DeSUS. Prosim.</p>
            </sp>
            <sp xml:id="SDZ4-Redna-38-2008-04-24.sp167">

               <speaker>MAG. FRANC ŽNIDARŠIČ:</speaker>

               <p>Spoštovani gospod podpredsednik, spoštovane kolegice in kolegi.</p>
               <p>Kot sopodpisniki predlagane spremembe k 123. členu Zakona o pokojninskem in
               invalidskem zavarovanju bomo tudi v tej fazi obravnave zakona to dobronamerno
               spremembo zakonodaje v DeSUS-u v celoti podprli.</p>
               <p>Prepričani smo, da je anomalijo dvolične ureditve glede pravice do vdovske pokojnine
               oziroma njenega dela po vojaškem zavarovancu po splošnem in specialnem zakonu, ki
               ureja to materijo in ki povzroča zaradi obstoječe dikcije njenega posledičnega
               tolmačenja omenjenega člena splošnega zakona neupravičeno razlikovanje in neenako
               obravnavo upravičencev do pokojnine, potrebno odpraviti. Popolnoma jasno je, da za
               obstoječo dikcijo omenjenega člena, ki jo Zavod za pokojninsko in invalidsko
               zavarovanje tolmači po črki zakona, nastopi materialno prikrajšanje vseh tistih
               upokojenk, vdov po vojaških zavarovancih, ki bi želele uveljaviti 15% zneska razlike
               višine pokojnine, ki jim gre po splošnem predpisu in ki jo ostale vdove lahko v
               skladu z zakonom uveljavljajo. Seveda tudi sam Zavod za pokojninsko in invalidsko
               zavarovanje ne vidi smisla in nobenih potreb, da bi opravičevali takšno
               diskriminacijo, vendar je treba zakonska določila izvajati takšna, kot so, in dokler
               veljajo, zavod pravzaprav ne more nič. Glede na to, da ni nikakršnih smiselnih in
               ustreznih pravnih podlag, še manj pa razumljivih razlogov za takšno razlikovanje med
               vdovskimi upravičenci po splošnem in posebnem zakonu, je odrekanje enakosti in
               različne obravnave vdovcev po bivših oziroma pokojnih zavarovancih nesprejemljiva za
               pravno državo in povzroča vprašanje ustavnopravne presoje, da ne govorimo o moralno
               etičnih pogledih na teh vprašanjih.</p>
               <p>Zanimiva je tudi primerjava med ugotovitvijo pravnosistemske neustreznosti
               predlaganih sprememb s strani Vlade in pozitivnim mnenjem naše Zakonodajno-pravne
               službe o skladnosti predlagane spremembe zakona z ustavnopravni sistem ter z
               zakonodajnotehničnega vidika. Dileme o tem, v kateri zakon naj bo vnešena predlagana
               sprememba, ki bo odpravila pravno in dejansko neenako obravnavo in neupravičeno
               prikrajšanost določene skupine pokrajinskih upravičencev, po naši oceni ni. Prav tako
               posledično izvedeno pravilneje ter smotrno je, da se spremeni dikcija 123. člena
               splošnega pokojninskega zakona, ki je splošna podlaga za uveljavljanje pravice do te
               vrste pokojnine, zlasti tudi glede na to, da sam zakon o pravicah iz pokojninskega in
               invalidskega zavarovanja bivših vojaških zavarovancev po smrti upravičenca tega
               vprašanja enako kot splošni predpis ne rešuje.</p>
               <p>V Poslanski skupini DeSUS stojimo na trdnem stališču, da je nujno treba odpraviti
               dvojna merila, ki povzročajo neutemeljeno razlikovanje med vdovami, ki želijo
               uveljaviti ta del vdovske pokojnine po vojaškem zavarovancu v razmerju do teh, ki jim
               Zakon o pokojninskem in invalidskem zavarovanju to ves čas priznava. Vladno
               odklonilno stališče bi vzdržalo kritiko, če bi vdove dobivale svojo pokojnino po
               zakonu o vojaških zavarovancih, pa jo ne, jo dobivajo po drugem zakonu. In če
               vzdržala vladna misel, ki pa je Vlada nikoli ni realizirala, da bi ta problem morali
               rešiti v posebnem zakonu, pa tega ni storila, potem bi v takem primeru dobivale vdove
               pravice po dveh zakonih, kar je nesmiselno in je zato naš predlog boljši,
               ustreznejši, <q>"pije vodo"</q> tudi s pravnosistemskega vidika in je zato treba to tako
               rešiti.</p>
               <p>Gre pa še za eno vprašanje, namreč tistega zakona, ki je svoj čas v bivši državi
               reševal vprašanje vojaških upokojencev, ni več, tudi tiste blagajne ni več. Mi smo
               podedovali samo vdove, ki niso nič krive in ki so po našem zakonu upokojene, potem pa
               smo si izmislili, da bomo iz te blagajne, po kateri je kdo zavarovan, priznali še del
               vdovske pokojnine umrlih zakoncev, ne da bi smeli potem reči, če pa so tisti bili
               nekje drugje zavarovani, pa ne bodo dobile vdove nič. Kar je z vidika enakosti pred
               istim zakonom, ki je to rešil za ene, za druge pa ne, popolnoma nesprejemljivo. S
               tega vidika je potrebno ta zakon seveda podpreti, in Vlada bi imela svoj obraz do
               stvari samo v primeru, če bi že v tem času, ko se o tem razpravlja, vložila zakon po
               hitrem, torej skrajšanem postopku z namenom, da reši to zadevo v posebnem zakonu, pa
               tega ni storila, niti ne verjamem, da to kani storiti, zato je bolje, da se to
               sprejme s tem zakonom tudi danes. Hvala lepa.</p>
            </sp>
            <sp xml:id="SDZ4-Redna-38-2008-04-24.sp168">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Prijatelj v imenu Poslanske skupine SNS.</p>
            </sp>
            <sp xml:id="SDZ4-Redna-38-2008-04-24.sp169">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Spoštovane kolegice in kolegi! Predlog zakona
               o spremembi Zakona o pokojninskem in invalidskem zavarovanju je smiseln in seveda kot
               sopredlagatelji želimo, da bi se teh nekaj 100 vojaških vdov, ki prejemajo pokojnino
               po vojaških zavarovancih, da bi teh nekaj 100 vdov pridobilo enake pravice, kot jih
               imajo druge vdove. Preprosto za to gre. Gre za načelo enakosti, gre za pravico do
               enakosti pred zakonom in mislim, da ne bi smelo biti danes v tej dvorani nikogar, ki
               bi temu nasprotoval. Jaz sem vesel, da na moralo Vlade opozarjajo tudi vladni
               poslanci. To je nekaj svojevrstnega, kar se dogaja sedaj v tej zadnji četrtini tega
               mandata. Prav je tako, da včasih rečete tudi <q>"mea culpa"</q> in se posujete malo s
               pepelom in uvidite, da so napake. Ne razumem pa v bistvu stališča Vlade, ko pravi, da
               to ni pravilno in sistematsko urejeno, zato predlaga Državnemu zboru, da ne sprejme
               tega dopolnila zakona.</p>
               <p>Poglejte, gre za 44.000 evrov mesečno oziroma za pol milijona, približno, pol
               milijona evrov letno. To je zanemarljiva številka, če pogledamo, kam vse mečemo denar
               in za koga nam tega denarja res ni žal. Ni nam ga žal za kolaborante, ni nam ga žal
               za Rimskokatoliško cerkev, ni nam ga žal za topove in puške, ki jih nikoli ne bomo
               rabili, ni nam ga žal tudi za to, kar se razdeli tako po domače v privatne žepe in
               pokrije, skrije pod preprogo. Tu pa želimo biti načelni, principialni; za 1617 vdov,
               pa bomo <q>"šparali"</q>. Polovica vdov po vojaških pokojninah je toliko, po naših podatkih,
               spoštovani gospod Žnidaršič.</p>
               <p>Gre za osnovni princip, pravico pred zakonom in pravico pred enakostjo, tudi za
               ustavno normo in prvopodpisani Miran Potrč je v bistvu predložil smiselno dopolnilo
               tega zakona, tako da jaz ne vidim razloga, da bi upoštevali sklep odbora, ki ni
               sprejel sklepa, da bi bil zakon primeren za nadaljnjo obravnavo. To je tudi po
               besedah predsednika odbora, ki ima sicer drugo mnenje, hvala bogu, nesprejemljivo. In
               bi prosil za malo načelnosti in principialnosti danes, ko bomo glasovali o tem
               zakonu, da ne boste povzročali novih krivic, ki jih sicer redno povzročate ob tako
               nesmiselnih glasovanjih, ki jih imate napisane na opomnikih.</p>
            </sp>
            <sp xml:id="SDZ4-Redna-38-2008-04-24.sp170">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Barbara Žgajner Tavš v imenu Poslanske skupine Lipa.
               Prosim.</p>
            </sp>
            <sp xml:id="SDZ4-Redna-38-2008-04-24.sp171">

               <speaker>BARBARA ŽGAJNER TAVŠ:</speaker>

               <p>Hvala lepa, spoštovane kolegice in kolegi še enkrat. Jaz upam, resnično upam, da
               boste pritrdili zakonu, ki smo ga pripravili z združenimi močmi, ne samo v opoziciji,
               ampak tudi s sopodpisništvom predstavnikov dveh koalicijskih strank.</p>
               <p>Poskušala bom zelo na kratko in zelo poenostavljeno obrazložiti, za kakšno spremembo
               gre. Gre za to, da dajemo ali pa, če hočete, razširjamo pravico do 15% izplačila
               pokojnine, tudi na tiste ženske, tiste vdove, ki so, bom rekla najbrž ne po svoji
               krivdi, vdove bivših vojaških zavezancev. To je tisto, kar nas ne nazadnje napeljuje
               tudi Ustava Republike Slovenije, spoštovane kolegice in kolegi, ki govori o enakosti
               pred zakoni, ki govori oziroma prepoveduje sleherno diskriminacijo. In tisto, kar je
               ta vlada storila leta 2005, je storila ravno to: iz enega sistema je izključila vdove
               bivših vojaških zavezancev in jih prikrajšala do 15% izplačila pokojnine. Gre samo za
               maksimalno 15% - pod določenimi pogoji seveda. To je, če hočete z drugimi besedami,
               spoštovane kolegice in kolegi, nek socialni korektiv. Socialni korektiv za tiste
               vdove, ki imajo bedno nizke pokojnine, pa oprostite, ker sem uporabila ta izraz. Še
               enkrat pravim, ne gre za novo pravico do pokojnine, ampak gre zgolj za pravico do
               izplačila dela pokojnine v višini 15%.</p>
               <p>Če se je ministrstvo za delo, družino in socialne zadeve na matičnem delovnem telesu
               sklicevalo, ko smo prvič obravnavali zakon, na sistemskopravno, bom rekla, neustrezno
               ureditev, ki jo predlagamo, potem zelo hitro vidimo, ko pogledamo celoten sistem, da
               temu ni tako in da je to izpodbila na matičnem delovnem telesu tudi
               Zakonodajno-pravna služba Državnega zbora. In je potem ministrstvo - gospa državna
               sekretarka je bila takrat na seji, prišla z novo idejo, da pa mogoče zakon ni dobro
               sprejeti zato, ker Vlada ni proučila finančnih posledic v tem primeru. In pravi gospa
               Romana Tomc naprej, <q>"tako da za enkrat bi se Vlada želela do opredelitve finančnih
               posledic še ograditi in v primeru, da bo odbor ta predlog podprl, bomo to tudi v
               nadaljevanju storili z naše strani"</q>. Pa jo je potem spoštovani gospod predsednik,
               gospod Brenčič, še enkrat opomnil in zaprosil, da bi želeli člani odbora dobiti tudi
               mnenje Vlade o finančnih posledicah in po drugi strani tudi o amandmaju, ki je bil
               sprejet na matičnem delovnem telesu. Amandma je zelo jasen. In amandma odpravlja tudi
               dvome, ki jih je na začetku izpostavila spoštovana gospa državna sekretarka v imenu
               Vlade Republike Slovenije. Ampak nismo dobili ne enega ne drugega! Danes je seja
               Državnega zbora, seja Državnega zbora, kjer odločamo o tem, ali bomo izenačili in
               dali to pravico do, še enkrat pravim, maksimalno 15% izplačila pokojnine tudi vdovam,
               ki so zavarovane oziroma vdovam bivših vojaških zavezancev.</p>
               <p>Danes odločamo o tem, s strani ministrice oziroma gospe državne sekretarke pa smo
               slišali čisto na začetku še enkrat povzetek splošnih ugotovitev, ki jih je Vlada
               Republike Slovenije dala na osnovni predlog zakona. Jaz pravim, da je to sramota.
               Sramota za vladno koalicijo, da si upa na tak način deliti ljudi in deliti tudi
               pravico, še enkrat pravim, pravico po moji oceni do socialnega korektiva. Če si bo
               upal kdo na glas danes v tej državi trditi, da so pokojnine visoke, če si bo upal
               trditi, da pokojnine rastejo skladno z rastjo plač - potem je nekaj z njim pošteno
               narobe. Podatki in življenje kažejo v drugo smer. Žal.</p>
               <p>Še enkrat vas naprošam, spoštovane kolegice in kolegi, da podprete predlog zakona,
               ki je dobronameren in ki, verjamem, ne bo prikrajšal nikogar v naši državi, bo pa dal
               pravico, ki je nenazadnje tudi ustavna pravica, da so vsi državljanke in državljani
               pred zakoni v naši državi enakopravni in enakovredni.</p>
            </sp>
            <sp xml:id="SDZ4-Redna-38-2008-04-24.sp172">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod Bojan Homan v imenu Poslanske skupine SDS.</p>
            </sp>
            <sp xml:id="SDZ4-Redna-38-2008-04-24.sp173">

               <speaker>BOJAN HOMAN:</speaker>

               <p>Spoštovane kolegice, kolegi. Gospod podpredsednik Državnega zbora, spoštovani
               predstavniki Vlade.</p>
               <p>V Slovenski demokratski stranki omenjenega predloga ne bomo podprli. V Poslanski
               skupini Slovenske demokratske stranke menimo, da je predlagana sprememba zakona o
               pokojninskem in invalidskem zavarovanju s pravnosistemskega vidika neustrezna. Glede
               predlagane spremembe ugotavljamo, da bi bila pravilna umestitev spremembe možna le v
               Zakon o pravicah iz pokojninskega in invalidskega zavarovanja bivših vojaških
               zavarovancev, zavezancev, saj je pravica do vdovske pokojnine po vdovcu oziroma vdovi
               po vojaškem zavarovancu priznana po tem zakonu. Smiselna ureditev v primeren zakonski
               okvir izhaja iz opredelitve kroga upravičencev ter določitve pravic, ki jih posamezni
               predpisi priznavajo določenim kategorijam oseb.</p>
               <p>Republika Slovenija je vojaškim zavarovancem zagotovila primerne pokojnine s
               posebnim zakonom. S tem zakonom so hkrati tudi urejene tudi vse druge pravice, ki
               izhajajo iz pravice do pokojnine. Vdove oziroma vdovci po umrlih vojaških zavezancih
               pridobivajo pravico do vdovske pokojnine in vseh ostalih pravic, do katerih so
               upravičene vdove in vdovci, po splošnih predpisih. Kljub temu da oba zakona urejata
               in opredeljujeta enake pravice iz pokojninskega in invalidskega zavarovanja, se krog
               zavarovancev po zakonih razlikuje, saj so bili prispevki za pokojninsko in invalidsko
               zavarovanje za vojaške zavezance plačani v poseben, ločen sklad v Beogradu. Z uvedbo
               pravice do vdovske pokojnine leta 2000 so bile uresničene zahteve po zagotovitvi
               večje pravice upravičencu, ki bi sicer s prehodnim plačilnim prispevkom za najmanj
               dve pravici bil upravičen do obeh pravic - lastne in vdovske, kar skladno s
               pokojninskimi predpisi ni mogoče. Pravica do vdovske pokojnine vojaških zavarovancev
               se v celoti zagotavlja iz državnega proračuna in ne tako kot ostale pravice po
               splošnih predpisih, ki se zagotavljajo v celoti s sproti vplačanih prispevkov
               aktivnih zavarovancev in se znotraj enotnega sistema razporejajo na podlagi
               vzajemnosti in solidarnosti ter medgeneracijskega sporazuma.</p>
               <p>Leta 2005 in sedanja vlada s predlogom sprememb pokojninskih predpisov je razrešila
               krog možnih upravičencev in dvignila višino prejemnika pravice do dela vdovske
               pokojnine za odpravo premoženjskega cenzusa za priznavane pravice. V Slovenski
               demokratski stranki, še enkrat, omenjenega predloga ne bomo podprli. Hvala.</p>
            </sp>
            <sp xml:id="SDZ4-Redna-38-2008-04-24.sp174">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Miran Potrč v imenu Poslanske skupine SD. Izvolite.
           </p>
            </sp>
            <sp xml:id="SDZ4-Redna-38-2008-04-24.sp175">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi! Jaz sem pričakoval in upal, da bo po vseh
               razpravah, ki smo jih vsaj dve leti imeli v okviru Odbora za delo, družino in
               socialne zadeve pa tudi širše, danes popolna enotnost, da se nekaj 100 prizadetim po
               informacijah, ki jih imam v pisni obliki, in morda celo samo 100 državljankam
               Slovenije, upokojenkam po bivših vojaških zavarovancih, omogoči enake pravice, kot
               jih imajo vsi drugi zavarovanci oziroma državljanke in državljani Slovenije. To je
               pravica do vdovske pokojnine do 15% do povprečne pokojnine, kar v tem času mesečno
               znaša nekaj manj kot 80 evrov in v celem letu, če jih je res 100, nekaj manj kot 8000
               evrov in v enem letu morda 75,000, 76.000 evrov. To je, gospe in gospodje, s strani
               tistih, ki ugovarjate temu zakonu, problem, zaradi katerega bo ta država
               bankrotirala. Sklicujete se na sistem, dajte razmišljati o ljudeh. Ali je za vas
               razmišljanje o ljudeh nesprejemljivo, kadar ne gre za ljudi, ki bi jim vi želeli
               zagotoviti neke posebne pravice? Ne bom, da ne bi iritiral vas in sebe, govoril, kako
               predlagate posamezne zakone zato, da bi pridobili simpatije v javnosti. Gotovo, tam
               kjer je več volivk in volivcev, se bolj splača predlagati zakon. Tu jih je samo sto
               ali mogoče nekaj več, toda poštenih državljank in državljanov Slovenije, ki so enako
               kot vse tiste ali vsi tisti, ki imajo pravico do vdovske pokojnine, vplačevale v
               slovenski pokojninski sklad in bi iz njega imele pravico do te vdovske pokojnine in
               se je sprememba te možnosti zgodila na način, ki v tem državnem zboru ni bil, razen
               mogoče izjemam, znan. Namreč, s spremembo 123. člena, ki je v svojo določbo vključil
               izrecno sklicevanje na sistemski zakon. Takrat ni nihče vedel, da bo sklicevanje na
               sistemski zakon pomenilo, da ne more dobiti pravice tisti, ki dobiva po zakonu o
               pokojninskem in invalidskem zavarovanju vojaških upokojencev. Vse drugo danes, gospe
               in gospodje, je debelo sprenevedanje, je nesprejemljiv odnos, ki ga imajo posamezne
               poslanske skupine in stranke do dela slovenskih državljank in državljanov, ki so
               enako pošteno delali in vplačevali v sklad, naredili pa to <q>"veliko napako"</q> - v
               narekovajih napako - po vašem mnenju napako, po vaši želji razlikovati ljudi, da so
               bile zavarovane, ali da so bile žene, in so sedaj zavarovane po bivših vojaških
               zavarovancih. Ali nismo sposobni po 20 letih samostojne Slovenije pozabiti na
               državljanke in državljane, ki imajo danes 80 ali nekaj manj let in so bili v letu
               1990 že zdavnaj upokojeni in niso bili nobeni sovražniki samostojne in neodvisne
               Slovenije, da jim onemogočamo to pravico. Da je res 123. člen sporen, smo ugotovili
               šele, ko smo na seji matičnega delovnega telesa vprašali, kje pa je razlog, da se te
               pravice na dajo, pa so nam predstavniki Vlade in ZPIZ-a rekli, da je razlog v 123.
               členu, ki se sklicuje, da je ta pravica možna samo, če temelji na sistemskem zakonu.
               In potem smo se dogovarjali o spremembah, potem smo se potrudili izdati vse, in teh
               ni malo, ki so pripravljeni te spremembe sprejeti. Bili smo prepričani v neki fazi,
               da bo to razumela tudi Vlada. Dosegli smo vsebinsko rešitev s pomočjo matičnega
               delovnega telesa, ki ni v ničemer sporna, in tudi Zakonodajno-pravna služba nima
               spora do predlagane rešitve. Zagotovili smo obvestilo vam, da materialno ni to
               nikakršen problem, kar je izrecno rekla tudi Vlada v svojih stališčih, torej
               ...<stage>/Opozorilni znak za konec razprave./</stage>... gre samo za nerazpoloženje ali pa
               sovraštvo do manjše skupine ljudi. Prosim vas v njihovem imenu, ne dajte tega storiti
               in podprite zakon. Hvala.</p>
            </sp>
            <sp xml:id="SDZ4-Redna-38-2008-04-24.sp176">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Ker k
               dopolnjenemu predlogu zakona ni bilo vloženih amandmajev, zaključujem drugo obravnavo
               predloga zakona. Odločanje o predlogu zakona bomo v skladu s časovnim potekom seje
               zbora opravili danes v okviru glasovanj, to je ob 16.50. S tem prekinjam to točko
               dnevnega reda. Prekinjam sejo zbora, ki jo bomo nadaljevali ob 16.50. Hvala.</p>
               <stage type="time">(Seja je bila prekinjena ob 16.25 in se je nadaljevala ob 16.52.)</stage>
            </sp>
            <sp xml:id="SDZ4-Redna-38-2008-04-24.sp177">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Nadaljujemo sejo. Prehajamo na glasovanje zbora o
               predlogih odločitev. Poslanke in poslance prosim, da preverite delovanje svoje
               glasovalne naprave. Prej je bila opomba, prosim. Ali sedaj dela, gospod Peče? V redu?
               Hvala.</p>
               <p>Nadaljujemo s prekinjeno <title>21. točko dnevnega reda,</title> to je z obravnavo <title>Predloga zakona o spremembah in dopolnitvah Zakona o javnih cestah - nujni
                  postopek.</title> Nadaljujemo z drugo obravnavo, to je z odločanjem o vloženih
               amandmajih. Odločamo o amandmajih k 1. členu, trije amandmaji so. Najprej pod
               številko 1 amandma Poslanske skupine Zares. Gospod Lahovnik, izvolite! V imenu...
               Bomo kar odprli listo za prijavo v imenu poslanske skupine. Obrazložitev. Besedo ima
               gospod Janko Veber, izvolite.</p>
            </sp>
            <sp xml:id="SDZ4-Redna-38-2008-04-24.sp178">

               <speaker>JANKO VEBER:</speaker>

               <p>Hvala za besedo. Prvi amandma, ki govori o tem, da je potrebno pravičnejše
               obremenjevati s cestninami vse tiste, ki tudi bolj poškodujejo avtocestno omrežje, je
               zagotovo tisti, ki ga je potrebno podpreti, če se želimo približati bolj realnemu
               sistemu cestninjenja, kot ga imamo danes in kot ga želimo oziroma želite uvesti tudi
               s sprejemom vinjet. Ampak prav presenetljivo je, da ko danes opozarjamo, mislim, da
               že skoraj cel dan, na to, koliko poškodb povzročajo tovorna vozila, kako veliko
               problemov povzročajo pri pretočnosti prometa, Vlada danes sprejme sklep pri ceniku
               storitev na avtocestnem omrežju tako, da dodaja še večje odpustke oziroma še večje
               olajšave za tovorna vozila. Resnično se lahko vprašam, kam pelje vse to delovanje, ko
               dajemo odpustke tistim, ki povzročajo največ obremenitev, največ poškodb in tudi
               povzročajo in prispevajo k daleč največjim emisijam v prometu, to je seveda tovorni
               promet. In eden od razlogov, da je potrebno ta prvi amandma sprejeti, je ta, da
               pravzaprav v zakonu zapišemo, kakšne cene so lahko najnižje na tem področju in potem
               seveda tudi Vlada nima možnosti tako lahkega odpuščanja za tovorni promet, kot se to
               dogaja v tem trenutku.</p>
               <p>In seveda bom ta amandma podprl.</p>
            </sp>
            <sp xml:id="SDZ4-Redna-38-2008-04-24.sp179">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Besedo ima gospod dr. Lahovnik. Prosim.</p>
            </sp>
            <sp xml:id="SDZ4-Redna-38-2008-04-24.sp180">

               <speaker>DR. MATEJ LAHOVNIK:</speaker>

               <p>Hvala lepa. Spoštovane poslanke in poslanci.</p>
               <p>Ta amandma smo vložili zato, ker je sistem cestninjenja nepravičen. Nepravičen je do
               vseh lastnikov osebnih vozil, ki plačujejo bistveno preveč, glede na to, koliko
               plačujejo tovorna vozila. Jaz sem danes že omenil, da po slovenskih cestah vozi
               milijon 250 tisoč tovornih vozil letno, da pa od tovornih vozil zberemo samo 40% vseh
               cestnin, 60% še vedno prispevajo vozniki osebnih vozil. Če bi cestnino za tovorna
               vozila, med katerimi je 90% tujih tovornih vozil, ki jih slovenski davkoplačevalci s
               tem subvencionirajo, povečali na raven 32 centov, kot predlagamo, bi zbrali samo s
               cestninami od tovornih vozil, med katerimi je - še enkrat - 90% tujih prevoznikov,
               350 milijonov evrov. To je za več kot 50% več, kot sedaj skupaj poberemo od osebnih
               vozil in tovornih vozil. To pomeni, da bi teoretično bila lahko vinjeta za osebna
               vozila celo zastonj in bi bil finančni sistem bistveno bolj vzdržen, kot je sedaj.
               Ampak v osnovi gre za to, da menimo, da če bi sprejeli naš amandma, bi lahko
               celoletne vinjete bistveno pocenili. Pa še kljub temu, da bi tovorna vozila plačevala
               tudi v Sloveniji samo toliko kot v Avstriji, ne bi niti približno povrnila škode, ki
               jo povzročajo na slovenskih avtocestah. Tovorno vozilo povzroči za desettisočkrat več
               škode na cesti kot pa osebno vozilo. In to sanacijo avtocestnega omrežja izvajajo
               slovenski davkoplačevalci in v nadsorazmernem delu tudi vozniki osebnih vozil, ki
               plačujejo več, kot bi pa bilo potrebno glede na tovorna vozila. Da ne govorim o tem,
               da v bistvu vsi tisti, ki se dnevno prevažamo po avtocestah, lahko opažamo, da so
               pravzaprav povsem zatrpane s strani tujih prevoznikov, da je pravzaprav promet že
               sedaj oviran in da narašča in da je ta ukrep, ki ga mi predlagamo, v bistvu način,
               kako tovorni promet, predvsem tuj tovorni tranzitni promet, preusmeriti na železnice.</p>
               <p>Tako pričakujemo, da boste naš amandma podprli. Naj vas spomnim v koaliciji, da ima
               DARS za okoli tri milijarde evrov obveznosti in na ta način, kot mi predlagamo, bi
               lahko bilo financiranje avtocestnega omrežja vzdržno. Pri čemer bi glavnino tega
               financiranja prevzeli na svoja pleča vozniki tovornih vozil, kjer sem pa dejal, da je
               90% tako ali tako tujih prevoznikov.</p>
            </sp>
            <sp xml:id="SDZ4-Redna-38-2008-04-24.sp181">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod mag. Štebe. Prosim.</p>
            </sp>
            <sp xml:id="SDZ4-Redna-38-2008-04-24.sp182">

               <speaker>MAG. TOMAŽ ŠTEBE:</speaker>

               <p>Hvala lepa za besedo. Ta kratka analitična argumentacija v podporo amandmaja je
               seveda ena stran zgodbe, druga stran zgodbe je, da je treba upoštevati pravila, ki
               veljajo v Evropi. Namera seveda in dolgoročna namera amandmaja je pravilna, ampak
               pravilno zaračunavanje stroškov, ki jih povzročajo tovorna vozila in vplive, okoljske
               škode in energijo, ki jo porabijo, je treba uravnati in seveda tudi oceniti njene
               koristi in posledice, finančne in druge, v skladu z evropskimi direktivami, ki
               govorijo, da je pri tovornjakih treba uveljavljati evro nič do evro pet okoljske
               škode. In v skladu s tem predvsem zaračunavati ne samo na osnovi teže tovornih vozil,
               skupne mase, ampak tudi predvsem na kvaliteto in kakovost pogonskih agregatov teh
               tovornih vozil oziroma okoljsko škodo, ki jo povzročajo. Vemo, da največjo škodo
               povzročajo tista tovorna vozila, ki prihajajo iz oddaljenih držav in imajo najslabša
               in najbolj zastarela vozila. Tudi posledice na tranzitnost in koristi gospodarstva za
               te naše prometnice v transportnem koridorju je ena od okoliščin. Te stvari je treba
               pretehtano in postopoma uveljavljati.</p>
               <p>Sprememba zakona o javnih cestah - uvajanje po 14-ih letih cestninjenja na način
               neovirane vožnje in manjših stroškov vožnje, krajših voženj, večje povprečne
               hitrosti, manjših okoljskih obremenitev - zaradi sedanjega sistema cestninjenja, ki
               se sedaj odpravlja, bo omogočalo z uvedbo satelitskega cestninjenja za tovorna vozila
               v naslednjem letu uveljavljanje tudi nekaterih od teh elementov in zaračunavanje tudi
               nekaterih od teh elementov v sistem cestninjenja. Predvsem za tisti del transporta
               ...<stage>/Opozorilni znak za konec razprave./</stage>..., to je težkega mednarodnega transporta, za
               katerega Slovenija pač ima največji procent, ki najbolj obremenjuje slovenske ceste.
               Slovenija ima skoraj 85% težkega tovornega prometa v tranzitu in pri tem delu je
               treba predvsem pobrati in zaobseči s sistemom cestninjenja, ki se bo po mojem mnenju
               uveljavlja na ta način v sredini naslednjega leta.</p>
               <p>V Poslanski skupini Slovenske demokratske stranke tega amandmaja iz navedenih
               razlogov ne bomo podprli. Hvala.</p>
            </sp>
            <sp xml:id="SDZ4-Redna-38-2008-04-24.sp183">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zmago Jelinčič, v imenu poslanske skupine? <stage>(Ne morete več.)</stage> V
               lastnem imenu?</p>
            </sp>
            <sp xml:id="SDZ4-Redna-38-2008-04-24.sp184">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Gospod Štebe je lepo pojasnil pravzaprav razloge za
               glasovanje za ta amandma. Jaz se strinam z njim, da je cestni promet v Sloveniji, kar
               se tiče teh velikih tovornjakov, grozljivo povečan in v povezavi ali pa v primerjavi
               z ostalimi državami je pri nas precej večji kot drugje. In zato tudi mislim, da je
               smiselno, da podpremo ta amandma. To, kar Evropa govori in predpisuje pravila, je
               treba vedeti, da Evropa predpiše pravila, ki se jih pa ne drži ponavadi Francija,
               Anglija tako ali tako ne, ampak v veliki meri tudi ne Italija, pa tudi Nemčija vedno
               najde ene svoje različice.</p>
               <p>Zato mislim, da je, čeprav je gospod Štebe rekel, da ne bo podprl tega amandmaja,
               mislim, da je smiselno, da se amandma podpre, kajti njegova argumentacija je šla temu
               v prid. In mi bomo ta amandma podprli.</p>
            </sp>
            <sp xml:id="SDZ4-Redna-38-2008-04-24.sp185">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 70 poslank in poslancev, za 25, proti 40.</p>
               <p><stage>(Za je glasovali 25.)</stage> <stage>(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo na razpravo in odločanje o drugem amandmaju k 1. členu Poslanske skupine
               Socialnih demokratov.</p>
               <p>V imenu poslanske skupine, gospod Veber.</p>
            </sp>
            <sp xml:id="SDZ4-Redna-38-2008-04-24.sp186">

               <speaker>JANKO VEBER:</speaker>

               <p>Hvala za besedo. Z amandmajem želimo izenačiti cestninjenje tovornih vozil in
               osebnih vozil. Namreč, tovorna vozila tudi po tem predlogu ne bodo obremenjena s
               cestninjenjem na obvoznicah, na hitrih cestah, ki se navezujejo potem na cestninski
               sistem. Predvsem pa želimo s tem omogočiti, da se vsaj del problema, ki bo nastajal
               zaradi tega, ker bo sistem vinjet nepravičen, predvsem do tistih okolij, ki nimajo
               avtocest, in vse tiste voznice in vozniki, ki bodo prihajali v mestna središča, bodo
               dodatno obremenjeni z najmanj 35 evri, ko bodo šli ali v bolnišnico, ali v šolo, ali
               na delo. In prav veliko je tudi takih hitrih cest v obmejnem območju, kjer je
               pravzaprav to edina cesta, po kateri lahko prideš ali v sosednjo Italijo ali tudi na
               delo v območju, ki ga povezuje ta hitra cesta. Torej nikakor ne gre za vse hitre
               ceste v Sloveniji, kot je bilo mogoče razumeti v nekaterih polemikah glede tega
               amandmaja, ampak želimo, da se cestninijo samo tiste ceste, ki jih tudi sicer
               predlagatelj namerava cestniniti za tovorna vozila. In naj enako velja tudi za
               osebna. S tem bi dejansko odpravili to največjo razliko, ki v praksi nastaja, da
               plačujejo cestnino tisti, ki ceste uporabljajo, avtoceste uporabljajo, ne pa, da so v
               največji meri obremenjeni tisti, ki avtocest nimajo in bodo pokrivali izpad in
               subvencije, ki jih predlagatelj daje tistim, ki jih najbolj uničujejo ceste, ki
               najbolj obrabljajo cestno telo in ki povzročajo tudi največ emisij.</p>
               <p>Torej, ta amandma bo zagotovo pripomogel tudi k temu, da bodo mestna središča manj
               obremenjena s prometom, ne samo zaradi dostopa okoliških naselij, ampak tudi sicer
               zaradi funkcioniranja mesta kot takšnega so obvoznice izjemno pomembne in dajmo
               omogočiti vsem tem uporabnikom, da jih ne obremenjujemo z vinjetami s 35-mi evri po
               nepotrebnem, kajti s tem bomo veliko pripomogli k temu, da bo resnično cestni sistem
               bistveno bolj prijazen do uporabnikov kot pa, če bomo cestninili vse obvoznice in
               hitre ceste in navezovalne ceste do cestninskih postaj. Seveda bomo ta amandma
               podprli. Hvala.</p>
            </sp>
            <sp xml:id="SDZ4-Redna-38-2008-04-24.sp187">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Peče, prosim.</p>
            </sp>
            <sp xml:id="SDZ4-Redna-38-2008-04-24.sp188">

               <speaker>SAŠO PEČE:</speaker>

               <p>Torej, tudi po prepričanju Poslanske skupine Lipa je potrebno vzdržati status quo. Z
               drugimi besedami, po našem trdnem prepričanju si tako zakonodajna veja kot izvršna
               veja oblasti, torej Vlada in parlament, ne bi smela privoščiti, da bi po novem
               obdavčevali ali finančno obremenili posameznike, ki živijo znotraj določenega mesta,
               pa naj bo to mesto Maribor, o katerem je bilo danes ničkolikokrat rečeno, da v
               kolikor bi hoteli opraviti svojo tranzitno vsakodnevno migracijo skozi dvoetažni
               most. Vlada Republike Slovenije, verjamem, skozi ta način računa, da bo prišla do
               potrebnih finančnih sredstev, ampak z drugimi besedami, gospodje in gospe, to pomeni,
               da bo krožna pot okoli Ljubljane po novem predlogu zakona, kot ga Vlada Republike
               Slovenije predlaga, podvržena vinjeti, ali v primeru mesta Maribor, da bo vožnja
               preko dvoetažnega mosta zahtevala, da bo vozilo opremljeno s tako imenovano nalepko.
               To enostavno ni prav. Če se potrebuje finančna sredstva za zapolnitev vrzeli iz
               naslova tega zakona, kar smo vsi skupaj ugotovili, da temu je tako, potem se naj
               pridobijo skozi tako imenovani meddržavni tranzitni promet. Nikakor pa ne smemo
               pristati na teorijo Vlade Republike Slovenije, da bo potek z destinacije A v
               destinacijo B znotraj posameznega mesta ob uporabi obvoznice ali druge ceste bil
               podvržen zahtevku za to, da se na posamezno vozilo nalepi nalepka z imenom vinjeta.
               To ni prav in iz tega naslova v Poslanski skupini Lipa podpiramo predlog
               predlagateljev za ta amandma. Hvala.</p>
            </sp>
            <sp xml:id="SDZ4-Redna-38-2008-04-24.sp189">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Zagorac, v lastnem imenu. Izvolite. Bom odprl listo za prijavo. Vidim več
               rok. Prijava teče. Prosil bi pa le še to, da bi razpravljali res o predloženem
               amandmaju, kajti splošna razprava je bila dopoldan. Obrazložitev glasu je pravzaprav.</p>
               <p>Gospod Milan Petek, imate besedo. Prosim.</p>
            </sp>
            <sp xml:id="SDZ4-Redna-38-2008-04-24.sp190">

               <speaker>MILAN PETEK:</speaker>

               <p>Hvala lepa, podpredsednik.</p>
               <p>Torej, sam podpiram ta amandma. Menim, da je smotrn, primeren in najbolj
               ilustrativno je to, kar smo predhodno govorili v dopoldanski razpravi. Torej v tem
               zakonu je toliko neumnosti in toliko problemov in neživljenjskih rešitev, ki jih
               verjetno predlagatelj sploh na terenu ni presodil, se jih ni zavedal in ena izmed teh
               je resnično, da torej sredi mesta - preko Drave hočeš priti v Mariboru, pa je eden
               izmed mostov pač ta dvoetažni most in narod, vozniki se bodo temu mostu morali
               izogibati zaradi tega, ker so pač na poziciji ceste, ki terja plačilo. In zaradi tega
               je bilo že prej rečeno, da je zakon nekonsistenten, prinaša nekatere neumne posledice
               in primer, takšen kot je bil opisan sedaj, je ena izmed teh rešitev.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp191">

               <speaker>PODPREDSEDNIK MAG. VASJA KLAVORA:</speaker>

               <p>Gospod mag. Štebe, prosim.</p>
            </sp>
            <sp xml:id="SDZ4-Redna-38-2008-04-24.sp192">

               <speaker>MAG. TOMAŽ ŠTEBE:</speaker>

               <p>Hvala lepa za besedo.</p>
               <p>Avtoceste in hitre ceste se gradijo zato, da se uporabljajo in da razbremenjujejo
               ostalo cestno mrežo. Glede na zelo ugodno cenovno ponudbo časovnega plačevanja
               avtocest in hitrih cest, 55 evrov oziroma 35 evrov za polletno obdobje, je vsekakor
               ugodno in tudi pravično, da se začne cestniniti, plačevati za uporabo avtocest za
               celotno avtocestno omrežje. Ne tako kot sedaj. Govorimo o osebnih vozili in motorjih.
               Za tovorna vozila se uvaja sistem, se bo uvedel nov sistem prihodnje leto. To ne
               zadeva ta zakon. Zato je smiselno obdržati, uvesti bolj pravičen sistem cestninjenja
               za osebna vozila na celotni avtocestni mreži oziroma na vseh hitrih cestah v
               Republiki Sloveniji.</p>
               <p>Zato bom glasoval in tudi Poslanska skupina Slovenske demokratske stranke proti temu
               amandmaju.</p>
            </sp>
            <sp xml:id="SDZ4-Redna-38-2008-04-24.sp193">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod Boštjan Zagorac.</p>
            </sp>
            <sp xml:id="SDZ4-Redna-38-2008-04-24.sp194">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Prvo bi se rad zahvalil predstavnikom
               Vlade, ki so danes bili verjetno na malici in na obisku v Državnem zboru, za njihovo
               konstruktivno sodelovanje in vse odgovore, ki smo jih postavili pri obravnavi zakona.</p>
               <p>Dalje pa bi rad povedal, da amandma k 1. členu, kot je že bilo rečeno, bomo v
               Poslanski skupini Lipa z veseljem podprli. Podprli pa zaradi tega, ker se mi zdi, da
               kdorkoli trdi, da je treba plačati za uporabo obvoznic celoten avtocestni sistem v
               Republiki Sloveniji, enostavno ne ve, kaj govori. Nekdo, ki prevozi dnevno 600 metrov
               obvoznice v Mariboru čez dvoetažni most, bo moral plačati 35 evrov na pol leta
               oziroma 55 evrov na leto - se mi zdi neumnost. Te obvoznice uporabljamo zato, da se
               znebimo prometa iz mestnega središča, ne zato, da bomo ljudi udarili po žepu. In
               tukaj je tudi ta laž, ki jo ta Vlada v obrazložitvi uporablja, da bo uporaba cestnega
               sistema v mestih cenejša. Ne bo. Tisti, ki do sedaj niso rabili plačevati, bodo sedaj
               morali plačevati in ste s tem uporabili oziroma zaokrožili vsa motorna vozila v
               Republiki Sloveniji. In tisti, ki pravi temu hvala bogu, naj ga bo sram. To ni res!
               To ni res, hvala bogu! To, žal, tako je. In odnos do tega zakona kaže Vlada danes, ki
               tukaj sedi, ki je prišla na malico, na obisk in pa si je malo ogledala, verjetno,
               Državni zbor, povedala ni pa ničesar in odgovorila ni na nobeno vprašanje, ki je bila
               zastavljeno. Hvala.</p>
            </sp>
            <sp xml:id="SDZ4-Redna-38-2008-04-24.sp195">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima še gospod dr. Gantar. Ste dvignili prvi roko, ampak niste
               pritisnili. Izvolite.</p>
            </sp>
            <sp xml:id="SDZ4-Redna-38-2008-04-24.sp196">

               <speaker>DR. PAVEL GANTAR:</speaker>

               <p>Sem mislil, da sem pritisnil, pa mogoče res nisem. Se opravičujem.</p>
               <p>Jaz bom podprl ta amandma. Na začetku se mi je zdel v tem nelogičnem, sicer povsem
               zgrešenem zakonu, ki ga sedaj uvajamo ali uvajate, se mi je zdel nesmiseln, pa
               vendarle bi rekel, da je smiseln. Poleg tega je treba reči to, da je, recimo,
               ljubljanski obvozni avtocestni sistem hkrati del avtocestnega sistema in
               ljubljanskega obvoznega sistema in hkrati je Ljubljana bila edina občina, ki je
               sofinancirala izgradnjo tega obvoznega sistema, vzhodno obvoznico. Zanima me, če
               bosta ministrstvo oziroma Dars plačala, torej če bo vinjetna cesta to, če boste
               vrnili mestu Ljubljana denar, ki ga je za svoje občane in meščane vložilo v to
               avtocesto. In sem prepričan, da boste to gotovo storili, sicer bi bilo to ob vseh
               krivicah in nelogičnosti, ki jih danes uvajate, še ena dodatna krivica in nelogičnost
               in ob vseh udarcih, ki jih Ljubljana doživlja v tem parlamentu, še en dodatni udarec
               kljub vsemu temu. Hvala lepa.</p>
            </sp>
            <sp xml:id="SDZ4-Redna-38-2008-04-24.sp197">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 69 poslank in poslancev, za 23, proti 41.</p>
               <p><stage>(Za je glasovali 23.)</stage> <stage>(Proti 41.)</stage></p>
               <p>Ugotavljam, da amandma ni sprejet.</p>
               <p>Prehajamo na tretji amandma k 1. členu, koalicijskih poslanskih skupin. V imenu
               poslanske skupine, gospod Veber. Imate besedo.</p>
            </sp>
            <sp xml:id="SDZ4-Redna-38-2008-04-24.sp198">

               <speaker>JANKO VEBER:</speaker>

               <p>Hvala za besedo. Amandmaja ne bomo podprli iz enostavnega razloga, ker kaže na
               veliko dvoličnost vladajoče koalicije, ko se pogovarjamo o tem, kaj naj se cestnini
               in kaj ne.</p>
               <p>Poglejte, v prejšnjem besedilu imamo zapisano, da se za motorna vozila, katera
               največja dovoljena masa ne presega 3.500 kilogramov, ali skupino vozil, katere
               največja dovoljena masa ne presega 4.250 kilogramov, se plača cestnina za uporabo
               cestninskih cest za določen čas. Tukaj pa se s tem amandmajem sprememba, da se za
               vozila, ki ne presegajo 3.500 kilogramov, ne glede na največjo dovoljeno maso
               priklopnega vozila, cestninijo za določen čas oziroma z vinjetami. Mislim, da se s
               tem dejansko odpira izigravanje sistema cestninjenja za tovorna vozila, ki naj bi
               sicer bila bolj obremenjena po tem predlogu in prenekatera vozila, ki bodo imela
               skupno maso preko 3.500 kilogramov zaradi svojega priklopnega vozila, bodo še vedno
               lahko peljala s pomočjo vinjet, ne pa bila cestninjenja, recimo, po sistemu
               elektronskega cestninjenja, ki naj bi bilo uvedeno za tovorni promet.</p>
               <p>Torej, koalicija si dovoljuje v istem hipu, ko govori o tem, kako je vse lepo in
               prav z vinjetami, spremeniti ta sistem cestninjenja zopet na račun večjih poškodb na
               cesti in seveda zopet na račun slabše varnosti na cesti. Kajti, zagotovo se bo
               prenekatero vozilo, ki je na meji 3.500 kilogramov, obremenilo s svoji priklopnikom
               tako, da bo lahko prepeljalo večjo maso po sistemu vinjet, ne pa po sistemu
               elektronskega cestninjenja, ki naj bi cestninil glede na prevoženo razdaljo in glede
               na maso in obremenjenost, ki jo takšno vozilo na cesti povzroča.</p>
               <p>Skratka, resnično dvoličen pristop k temu zakonu s tem amandmajem. V Poslanski
               skupini Socialnih demokratov ga nikakor ne bomo podprli.</p>
            </sp>
            <sp xml:id="SDZ4-Redna-38-2008-04-24.sp199">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. V lastnem imenu, gospod Bajc.</p>
            </sp>
            <sp xml:id="SDZ4-Redna-38-2008-04-24.sp200">

               <speaker>JOSIP BAJC:</speaker>

               <p>Hvala lepa, gospod podpredsednik. Osebno bom podprl ta amandma, glede na to, da
               imamo tudi Zakon o varnosti v cestnem prometu, ki opredeljuje, kaj lahko in koliko
               lahko pelje bodisi osebno vozilo, bodisi motor, bodisi tovorno vozilo do 3.500
               kilogramov. V Zakonu o varnosti v cestnem prometu točno piše, koliko, recimo, osebno
               vozilo, ki je težko 1.100 kilogramov, kakšno priklopno vozilo lahko vozi s seboj, in
               upam, da tudi kolega, ki je prej razpravljal, pozna te določbe Zakona o varnosti v
               cestnem prometu.</p>
            </sp>
            <sp xml:id="SDZ4-Redna-38-2008-04-24.sp201">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Odpiram prijavo. Gospod mag. Štebe.</p>
            </sp>
            <sp xml:id="SDZ4-Redna-38-2008-04-24.sp202">

               <speaker>MAG. TOMAŽ ŠTEBE:</speaker>

               <p>Hvala za besedo. Poleg zakona o varnosti o cestnem prometu, ki pravi, da vlečno
               vozilo ne sme vleči več, kot je osnovna masa vlečnega vozila, je tukaj zelo pomembno
               tudi to, da je sistem razviden in enostavno ugotovljiv, kaj je dovoljeno in kaj je
               meja. Namreč, vlečno vozilo ima v dokumentih navedeno, kakšna je skupna masa.
               Ugotavljanje različne mase vlečnega dela, dela, ki se veleč za tem vozilom, pa se
               spreminja. In zadeva bi bila zelo komplicirana in težko ugotovljiva s strani
               nadzornikov, kdaj je presežena skupna masa za mejo tovorna vozila ali ne.</p>
               <p>Mislim, da mora sistem glede tudi na ugodne cene biti čim bolj enostaven in potem
               zaradi tega tudi enostavno obvladljiv in nekompliciran. Potem je pri kršitvah zelo
               evidentno, kdaj je meja presežena za tovorna vozila in kdaj ne. Amandma bom podprl.
           </p>
            </sp>
            <sp xml:id="SDZ4-Redna-38-2008-04-24.sp203">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Janko Veber. Prosim.</p>
            </sp>
            <sp xml:id="SDZ4-Redna-38-2008-04-24.sp204">

               <speaker>JANKO VEBER:</speaker>

               <p>Želim še v svojem imenu še enkrat razložiti, da se pogovarjamo o Zakonu o javnih
               cestah in o uvedbi vinjet oziroma uvedbi dveh načinov cestninjenja, ločeno za tovorni
               promet glede na, torej s pomočjo elektronskega sistema cestninjenja in vinjetnega
               sistema za vozila do 3 500 kg.</p>
               <p>V dosedanjem besedilu je bilo jasno zapisano, kje je tisti limit, ki ga masa
               priklopnega vozila ne sme presegati, da še lahko plačaš cestnino kot vinjeto. In ta
               določba, ki jo uvajate z amandmajem, je bistveno bolj ohlapna od tiste, ki je sedaj
               zapisana v zakonu. In omogoča, da bo nekdo, ki bo imel 1000 kg ali pa celo več - se
               strinjam - glede na dovoljeno maso, ki jo ima v prometnem dovoljenju zapisano, vlekel
               neko priklopno vozilo in s tem bistveno bolj obremenjeval cesto. Prepričan sem, da bo
               prenekatero vozilo poskušalo na ta način oziroma voznik poskušal na ta način poiskati
               tisto nišo, da se izogne elektronskemu cestninjenju in bo dokazoval, da je ta masa še
               vedno nekje v mejah. Nihče pa ga ne bo kontroliral, ker kot pravite, bo to
               poenostavitev pri nadzoru in ne bo šel tehtati tiste mase. Torej gre za omogočanje
               goljufije in nikakor ne morem podpirati takšnih rešitev. Hvala.</p>
            </sp>
            <sp xml:id="SDZ4-Redna-38-2008-04-24.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hval lepa. Gospod Geza Džuban, prosim.</p>
            </sp>
            <sp xml:id="SDZ4-Redna-38-2008-04-24.sp206">

               <speaker>GEZA DŽUBAN:</speaker>

               <p>Hvala lepa. Jaz sicer amandmaja ne bom podprl, pričakujem pa, da bo podprt.
               Pričakoval sem, da bom prej na vrsti in bi prosil kolege, ki so pisali ta amandma, da
               nam razložijo, kaj pomeni enosledno in dvosledno vozilo z ozirom na to, ker
               ocenjujem, da ta izraz ni primeren, da se ga amandmajsko potem v naslednji obravnavi
               popravi. Hvala lepa.</p>
            </sp>
            <sp xml:id="SDZ4-Redna-38-2008-04-24.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 69 poslank in poslancev, za je glasovalo 47, proti
               12.</p>
               <p><stage>(Za je glasovalo 47.)</stage> <stage>(Proti 12.)</stage></p>
               <p>Ugotavljam, da je amandma sprejet.</p>
               <p>Prehajamo na amandma k 2. členu, in sicer koalicijskih poslanskih skupin. Glasujemo.
               Navzočih je 68 poslank in poslancev, za je glasovalo 47, proti 10.</p>
               <p><stage>(Za je glasovalo 47.)</stage> <stage>(Proti 10.)</stage></p>
               <p>Ugotavljam, da je amandma sprejet.</p>
               <p>Prehajamo na amandma k 2. členu Poslanske skupine Slovenske nacionalne stranke. V
               imenu poslanske skupine ima besedo gospod Zmago Jelinčič Plemeniti.</p>
            </sp>
            <sp xml:id="SDZ4-Redna-38-2008-04-24.sp208">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči.</p>
               <p>Jaz umikam ustni amandma k temu amandmaju, tako da ne glasujemo o ustnemu amandmaju,
               ampak samo o tem, ki je naveden v tem pregledu. Hvala lepa.</p>
            </sp>
            <sp xml:id="SDZ4-Redna-38-2008-04-24.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Potem bi se ta amandma glasil, če ga preberem tako: Vinjeta mora vsebovati besedilo
               znamke Republike Slovenije, <q>"I feel Slovenia"</q>. Gospod Peče - v lastnem imenu?</p>
            </sp>
            <sp xml:id="SDZ4-Redna-38-2008-04-24.sp210">

               <speaker>SAŠO PEČE:</speaker>

               <p>Hvala lepa, v imenu poslanske skupine.</p>
               <p>Torej v okviru Poslanske skupine Lipa bi sicer amandma z veseljem sprejeli, v
               kolikor bi dopolnitev bila v slovenskem jeziku. V Poslanski skupini Lipa nam seveda
               ni nerodno uporabljati imena ali pa bolje rečeno našega domačega jezika. Ocenjujem
               pa, da tovrstna, pa naj si bo podpora Vladi Republike Slovenije oziroma iskanje
               podpore vladnim predlogom ne pada, torej <q>"I feel Slovenia"</q>, v okvir zakonodaje.</p>
               <p>Jaz sem trdno prepričan, da amandma, v kolikor bi v svoji vsebini nosil slovenski
               jezik, bi bil seveda sprejemljiv, bi nam bil v ponos. Torej v ponos nam, ki
               uporabljamo slovenske ceste, in v ponos nam, ki smo te ceste gradili, in nenazadnje v
               ponos nam, ki te ceste seveda tudi plačujemo. Tako kot je pa napisan, v tujem jeziku,
               poudarjam: v tujem jeziku, ne bo dobil podpore s strani Poslanske skupine Lipa.
               Hvala.</p>
            </sp>
            <sp xml:id="SDZ4-Redna-38-2008-04-24.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo.</p>
               <p>Glasovalo je 72 poslank in poslancev, za je glasovalo 6, proti 59.</p>
               <p><stage>(Za je glasovalo 6.)</stage> <stage>(Proti 59.)</stage></p>
               <p>Ugotavljam, da amandma ni sprejet.</p>
               <p>Ugotavljam, da je zbor v drugi obravnavi sprejel amandmaje k 1. in 2. členu
               dopolnjenega predloga zakona. Sprašujem kvalificirane predlagatelje, ali nameravajo k
               temu členu vložiti amandmaje? Nobeden ne želi. Zaključujem tretjo obravnavo in dajem
               predstavniku Vlade besedo. Izvolite, prosim.</p>
            </sp>
            <sp xml:id="SDZ4-Redna-38-2008-04-24.sp212">

               <speaker>DR. PETER VERLIČ:</speaker>

               <p>Hvala lepa.</p>
               <p>Ker sta bila sprejeta tretji amandma k 1. členu in prvi amandma k 2. členu, je
               posledično prišlo do neskladja z besedilom prvega in drugega člena. Nastalo
               neusklajenost v besedilu zakona bo odpravljena z uskladitvenim amandmajem, ki ga
               predlagamo.</p>
            </sp>
            <sp xml:id="SDZ4-Redna-38-2008-04-24.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. S tem, ko ste to rekli, ugotavljam, da bo Vlada verjetno do jutri
               pripravila uskladitveni amandma in bom o tem uskladitvenem amandmaju obveščeni in
               odločali po končanem glasovanju na jutrišnji seji. Prekinjam to točko dnevnega
               reda.</p>
               <p>Nadaljujemo s <title>prekinjeno 7. točko dnevnega reda, to je z drugo obravnavo
                  predloga zakona o spremembah in dopolnitvah Zakona o pravdnem postopku</title> v
               okvir uradnega postopka.</p>
               <p>Prehajamo na odločanje o vloženem amandmaju k 89. členu poslanskih skupin SDS, NSi in
               SLS. Glasujemo. Glasovalo je 69 poslank in poslancev, za je glasovalo 50, proti
               10.</p>
               <p><stage>(Za je glasovalo 50.)</stage> <stage>(Proti 10.)</stage></p>
               <p>Ugotavljam, da je amandma sprejet.</p>
               <p>S tem zaključujem drugo obravnavo predloga zakona.</p>
               <p>Prehajamo na <title>tretjo obravnavo</title> predloga zakona. Besedo dajem predlagatelju
               zakona, če želi podati predlog za nadaljevanje obravnave. Prosim, imate besedo.</p>
            </sp>
            <sp xml:id="SDZ4-Redna-38-2008-04-24.sp214">

               <speaker>ROBERT MAROLT:</speaker>

               <p>Hvala lepa za besedo, gospod predsedujoči. Na podlagi prvega odstavka 138. člena
               Poslovnika Državnega zbora predlagam, da se tretja obravnava predloga zakona opravi
               na tej seji. Hvala lepa.</p>
            </sp>
            <sp xml:id="SDZ4-Redna-38-2008-04-24.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               prvega odstavka 138. člena Poslovnika Državnega zbora še na tej seji opravi tretjo
               obravnavo predloga zakona. Prehajamo na odločanje o navedenem predlogu. Sklep ne bo
               sprejet, če mu bo nasprotovala več kot tretjina navzočih poslancev. Glasujemo.
               Glasovalo je 75 poslank in poslancev, za je glasovalo 51, proti 21.</p>
               <p><stage>(Za je glasovalo 51.)</stage> <stage>(Proti 21.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v petek, 25. aprila 2008,
               po končanem glasovanju. Službe zbora bodo pripravile pregled, v katerem bo vključen
               sprejeti amandma in člen, h kateremu je bil amandma sprejet. Amandmaje k temu členu
               lahko kvalificirani predlagatelji vložijo do začetka tretje obravnave predloga zakona
               na seji zbora. Prekinjam to točko dnevnega reda.</p>
               <p>Nadaljujemo s prekinjeno <title>19. točko dnevnega reda - to je obravnavo Predloga
                  zakona o spremembah in dopolnitvah Zakona o zdravilih</title> po skrajšanem postopku.
               Nadaljujemo z drugo obravnavo. To je z odločanjem o vloženih amandmajih. Odločamo o
               amandmaju Poslanske skupine LDS k 5. členu. Glasujemo. Glasovalo je 74 poslank in
               poslancev, za je glasovalo 21, proti 44.</p>
               <p><stage>(Za je glasovalo 21.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Odločamo o amandmaju Poslanske skupine LDS k 6. členu. Glasujemo. Glasovalo je 73
               poslank in poslancev, za je glasovalo 21, proti 46.</p>
               <p><stage>(Za je glasovalo 21.)</stage> <stage>(Proti 46.)</stage></p>
               <p>Ugotavljam, da amandma ni sprejet.</p>
               <p>S tem smo končali glasovanje o amandmajih in s tem zaključujem drugo obravnavo
               predloga zakona.</p>
               <p>Prehajamo na <title>tretjo obravnavo</title> predloga zakona. Ker amandmaja k
               dopolnjenemu predlogu zakona v drugi obravnavi nista bila sprejeta, prehajamo na
               odločanje o predlogu zakona. Obveščam vas, da me je Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen. Glasujemo. Glasovanje teče. Navzočih je 73 poslank
               in poslancev, za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 16. točko dnevnega reda</title>, to je <title>z obravnavo
                  Predloga zakona o spremembi Zakona o pokojninskem in invalidskem zavarovanju</title> po skrajšanem postopku.</p>
               <p>Ker amandmaji k dopolnjenemu predlogu zakona niso bili vloženi, prehajamo na
               odločanje o predlogu zakona. Obveščam vas, da me Zakonodajno-pravna služba oziroma
               Vlada nista opozorili, da bi bil zaradi amandmajev, sprejetih na matičnem delovnem
               telesu, predlog zakona neusklajen.</p>
               <p>Obrazložitev glasu v imenu poslanske skupine. Gospod Miran Potrč, prosim.</p>
            </sp>
            <sp xml:id="SDZ4-Redna-38-2008-04-24.sp216">

               <speaker>MIRAN POTRČ:</speaker>

               <p>Hvala lepa. Spoštovane kolegice in kolegi!</p>
               <p>Poslanska skupina Socialnih demokratov bo glasovala za, da bi državljankam in
               državljanom Slovenije, vplačnicam v pokojninsko in invalidsko zavarovanje Republike
               Slovenije, omogočila enake pravice, kot jih imajo druge državljanke in državljani. To
               je minimum, kar lahko naredimo. Pričakujem v zadnjem momentu še nekaj razumevanja in
               to je vse.</p>
               <p>Hvala.</p>
            </sp>
            <sp xml:id="SDZ4-Redna-38-2008-04-24.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospod mag. Žnidaršič. Prosim.</p>
            </sp>
            <sp xml:id="SDZ4-Redna-38-2008-04-24.sp218">

               <speaker>MAG. FRANC ŽNIDARŠIČ:</speaker>

               <p>Lepa hvala, gospod podpredsednik. Spoštovane kolegice in kolegi, predstavnik Vlade.</p>
               <p>Na vsak način apeliram na prisotne, da bi podprli ta zakon iz dveh razlogov. Prvič -
               zato, ker ne predstavlja nekega finančnega zalogaja, gre za simbolična sredstva.
               Drugič - zaradi tega, da bi odpravili neenakost zavarovank po istem zakonu o
               invalidskem in pokojninskem zavarovanju Republike Slovenije. In mislim, da je
               diskriminatorna določba, ki sedaj onemogoča nekemu zelo majhnemu številu vdov po
               vojaških zavarovancih, da ne morejo uresničiti tistega majhnega delčka pokojnine po
               zakonu, ki je izplačana po istem zakonu kot vsem drugim, ki to dobijo. Mislim, da je
               ta intenca, ta predlog zakona sprejemljiv, zlasti ob dejstvu, da Vlada v treh letih
               in pol ni rešila po posebnem zakonu te stvari, kar danes pravi, da bi bilo sicer
               mogoče.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp219">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Odpiram listo za obrazložitev glasu v lastnem imenu. Bilo je.</p>
               <p>Besedo ima gospod Zmago Jelinčič Plemeniti. Prosim.</p>
            </sp>
            <sp xml:id="SDZ4-Redna-38-2008-04-24.sp220">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Kot sopodpisniki tega zakona bomo mi seveda zakon
               podprli.</p>
               <p>Hvala lepa.</p>
            </sp>
            <sp xml:id="SDZ4-Redna-38-2008-04-24.sp221">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
               <p>Gospa Barbara Žgajner Tavš. Prosim.</p>
            </sp>
            <sp xml:id="SDZ4-Redna-38-2008-04-24.sp222">

               <speaker>BARBARA ŽGAJNER TAVŠ:</speaker>

               <p>Hvala lepa.</p>
               <p>Dovolite, gospod predsedujoči, jaz bom govorila v imenu Poslanske skupine Lipa, ki
               je tudi sopodpisnik predlaganega zakona.</p>
               <p>Gre preprosto za dejstvo, da je ta vlada leta 2005 z novelo zakona o pokojninskem in
               invalidskem zavarovanju povzročila neenakopraven položaj v naši družbi med prejemniki
               oziroma upravičenci do vdovske pokojnine. In to napako ali to diskriminatornost, ki
               jo je povzročila Vlada odpravljamo z zakonom, ki ga predlagamo. Moram reči, da zakon
               ni sporen s sistemskega vidika, kot je sicer poskušala opozoriti Vlada Republike
               Slovenije, kar je potem negirala tudi Zakonodajno-pravna služba Državnega zbora.
               Zakon bi dejansko prinesel tako minimalne finančne posledice za našo državo, da je
               sramotno za vse tiste, ki boste stisnili tipko proti temu predlogu zakona. Jaz vas še
               enkrat naprošam v imenu predlagateljev in v imenu Poslanske skupine Lipa, da podprete
               zakon. Ne nazadnje gre, jaz sem že dejala danes, za socialni korektiv tistim
               upravičencem do vdovske pokojnine, predvsem gre za vdove, se pravi upravičenke, ki
               imajo pokojnino tako nizko, da si zaslužijo teh 15% povprečne pokojnine, ki bi jim,
               verjamem da, izboljšala socialni položaj. Hvala.</p>
            </sp>
            <sp xml:id="SDZ4-Redna-38-2008-04-24.sp223">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Vsi ostali v lastnem imenu. Obžalujem pač, da moja beseda ni obveljala.
               Izvolite, gospod Aleš Gulič.</p>
            </sp>
            <sp xml:id="SDZ4-Redna-38-2008-04-24.sp224">

               <speaker>ALEŠ GULIČ:</speaker>

               <p>Spoštovani predsedujoči! Govorim v lastnem imenu, seveda v imenu Poslanskega kluba
               Liberalne demokracije, ki smo tudi sopodpisali ta zakon; zakon, ki bi ga bilo seveda
               treba že zdavnaj sprejeti oziroma rešiti problem vdov, ki so zavarovane po drugem
               zakonu.</p>
               <p>Mislimo, da ni pomembno, po katerem zakonu je kdo zavarovan. To bi se sedaj dalo
               urediti s sprejetjem tega predloga zakona in seveda apeliram na vse kolegice poslanke
               in kolege poslance, gre za tisto lepo benevolentno človeško potezo, in mislim, da ne
               bo povzročila kakšnih hudih travm pri nikomur. Hvala lepa.</p>
            </sp>
            <sp xml:id="SDZ4-Redna-38-2008-04-24.sp225">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Stanislav Brenčič, prosim.</p>
            </sp>
            <sp xml:id="SDZ4-Redna-38-2008-04-24.sp226">

               <speaker>STANISLAV BRENČIČ:</speaker>

               <p>Hvala lepa. Predlog zakona bom podprl predvsem iz tistih moralno etničnih vprašanj.
               Ali imam pravico delati ali zavestno storiti razlikovanje med državljankami oziroma
               državljani Republike Slovenije in jih neenakopravno obravnavati? Če smo mi s
               spremenjenim 123. členom dali pravico do dela vdovske pokojnine vsem slovenskim
               upokojencem, tako rekoč uživalcem pravic iz zakona, smo pa v tako zapisanem - če je
               za njih ugodneje - 123. členu pa to pravico odrekli nekaj malega slovenskim
               državljankam, vdovam po bivših vojaških zavarovancih. Gro njih je koristila 70%
               pokojnino pokojnega soproga, če so to bili predvsem višji oficirji ali uslužbenci,
               pri manjšem delu pa so bili nivoji njihovega prejemka tako majhni, da se jim to ne
               izplača. Sredstva za to več ali manj zagotavlja državni proračun, kot za vrsto
               dodatnih pravic po 230. členu zakona in tudi za to. Red velikosti pa je izpod 100.000
               evri na leto in nikakršne moralne podobe nimam, da jim to pravico lahko odrečem. To
               so naše državljanke, ki so in plačujejo vse obveznosti do te države in jih bodo tudi
               naprej. In zato tudi zaproščam svoje kolege iz poslanske skupine, da mi sledijo.
               Hvala lepa.</p>
            </sp>
            <sp xml:id="SDZ4-Redna-38-2008-04-24.sp227">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Še enkrat odpiram prijavo, da ne bo pomote, ne v imenu poslanske skupine.
               Gospod mag. Drobnič, prosim.</p>
            </sp>
            <sp xml:id="SDZ4-Redna-38-2008-04-24.sp228">

               <speaker>MAG. JANEZ DROBNIČ:</speaker>

               <p>Hvala lepa za besedo. Gre za uveljavljanje pravic tistih oseb, ki so po posebne
               prepisu dobili ne direktno pokojnine, ampak posebne prejemke. To gre za izjeme in na
               osnovi tega, torej te posebne izjeme, bi se sedajle nadgradila še vdovska pokojnina -
               posebna pravica. V naši državi imamo vrsto kategorij oseb, naših državljanov, ki so
               veliko bolj upravičeni, da se v imenu pravičnosti, enakosti in izogibanju
               diskriminiranosti, torej da so upravičeni do vdovske pokojnine. Da, tudi do vdovske
               pokojnine, za katero pa niso upravičeni. To so osnove in podlage za to, zakaj naše
               prepričanje in tudi moje prepričanje je pravilno. Zakaj bi vojaške zavarovance iz
               prejšnjega sistema še posebej stimulirali.</p>
            </sp>
            <sp xml:id="SDZ4-Redna-38-2008-04-24.sp229">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Breda Pečan.</p>
            </sp>
            <sp xml:id="SDZ4-Redna-38-2008-04-24.sp230">

               <speaker>BREDA PEČAN:</speaker>

               <p>Jaz bom za ta zakon glasovala. Predvsem zaradi tega, ker sem imela veliko pogovorov
               z vdovami po nekdanjih vojaških zavarovancih, ki so bile v času, ko so njihovi
               pokojni soprogi še delali in tudi ko so se že upokojili, delale in bile zavarovane
               preko našega pokojninskega zavoda. In mislim, da tukaj niti ne gre, tako kot je že
               kolega povedal, pravzaprav za količino sredstev, ki so za to potrebna, ampak gre
               predvsem za neko elementarno enakost med vsemi državljankami in državljani v tej
               državi.</p>
               <p>Izgovori, ki jih slišimo, da so vojaški zavarovanci plačevali pokojnino v Beograd -
               prvo kar je, niso popolnoma resnični, zaradi tega, ker so mnoga leta plačevali
               pokojninsko zavarovanje v Sloveniji in šele kasneje, za kratek čas, v Beograd.</p>
               <p>In drugo, kar je, če primerjamo vdove, ki so se odločile, da bodo zaradi ugodnejšega
               rezultata prevzele pokojnino po svoje pokojnem soprogu, je nelogično, da lahko celo
               pokojnino vdova dobi po nekdanjem vojaškem zavarovancu, tista, ki pa bi enako kot
               vsaka druga vdova ali vdovec želela uveljaviti pravico do 15% vdovskega dodatka,
               tista pa te pravice nima.</p>
               <p>Se pravi, ne samo da so razlike med vdovami, ki bi lahko koristile vdovski dodatek
               po pokojnem možu, ampak so celo razlike med vdovami po vojaških zavarovancih in tukaj
               mislim, da je ta elementarna krivica, za katero mislim, da bi jo bilo treba danes
               popraviti in vam to tudi predlagam.</p>
            </sp>
            <sp xml:id="SDZ4-Redna-38-2008-04-24.sp231">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 75 poslank in poslancev, za je glasovalo 37, proti
               37.</p>
               <p><stage>(Za je glasovalo 37.)</stage> <stage>(Proti 37.)</stage></p>
               <p>Ugotavljam, da zakon ni bil sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 22. točko dnevnega reda - to je s tretjo obravnavo
                  Predloga zakona o spremembah in dopolnitvah Zakona o sodiščih</title> v okviru
               rednega postopka.Malo posluha prosim. Prehajamo na odločanje o predlogu zakona v
               celoti. Obveščam vas, da me Zakonodajno-pravna služba oziroma Vlada nista
               opozorili... <stage>(Nekoliko težko je voditi sejo, bom počakal, da razprava mine.)</stage> Hvala.
               Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetih amandmajev predlog zakona neusklajen. Glasujemo. Navzočih je 63
               poslank in poslancev, za je glasovalo 46, proti 12.</p>
               <p><stage>(Za je glasovalo 46.)</stage> <stage>(Proti 12.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 23. točko dnevnega reda - tretja obravnava Predloga
                  zakona o subvencioniranju dijaške prehrane</title> v okviru rednega postopka.
               Prehajamo na odločanje o predlogu zakona v celoti. Obveščam vas, da me
               Zakonodajno-pravna služba oziroma Vlada nista opozorili, da bi bil zaradi sprejetih
               amandmajev predlog zakona neusklajen. Glasujemo. Navzočih je 66 poslank in poslancev,
               za 46, proti nihče..</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 24. točko dnevnega reda - prva obravnava Predloga
                  zakona o arhitekturni in inženirski dejavnosti</title> v okviru rednega postopka.
               Prehajamo na odločanje o naslednjem predlogu sklepa: Predlog zakona o arhitekturni in
               inženirski dejavnosti je primeren za nadaljnjo obravnavo. Glasujemo. Navzočih je 67
               poslank in poslancev, za 46, proti 19.</p>
               <p><stage>(Za je glasovalo 46.)</stage> <stage>(Proti 19.)</stage></p>
               <p>Ugotavljam, da je zbor predlagani sklep sprejel, zato bo predlog zakona dodeljen v
               drugo obravnavo Odboru za okolje in prostor kot matičnemu delovnemu telesu. S tem
               zaključujem to točko dnevnega reda.</p>
               <p>Nadaljujemo s <title>prekinjeno 25. točko dnevnega reda - prva obravnava Predloga
                  zakona o spremembah in dopolnitvah zakona o javnih uslužbencih</title> v okviru
               rednega postopka. Prehajamo na odločanje o naslednjem predlogu sklepa: Predlog zakona
               o spremembah in dopolnitvah Zakona o javnih uslužbencih je primeren za nadaljnjo
               <q>"obdelavo"</q>. Če sem vas spravil malo v dobro voljo, sem zadovoljen, vendar je pravilno
               <q>"obravnavo"</q>. Hvala. Glasujemo. Navzočih je 66 poslank in poslancev, za 46, proti
               20.</p>
               <p><stage>(Za je glasovalo 46.)</stage> <stage>(Proti 20.)</stage></p>
               <p>Ugotavljam, da je sklep sprejet, zato bo predlog zakona dodeljen v drugo obravnavo
               Odboru za notranjo politiko, javno upravo in pravosodje kot matičnemu delovnemu
               telesu. S tem zaključujem to točko dnevnega reda.</p>
               <p>Nadaljujemo s <title>prekinjeno 9. točko dnevnega reda</title> to je s <title>tretjo
                  obravnavo Predloga Kazenskega zakonika,</title> v okviru rednega postopka.</p>
               <p>Državni zbor je v torek, 22. aprila 2008, opravil drugo obravnavo navedenega
               predloga zakona. S tem v zvezi vas obveščam, da so poslanske skupine: SD, Zares, LDS
               in Lipa k tej točki napovedale obstrukcijo. Ker so bili v drugi obravnavi sprejeti
               amandmaji k manj kot desetini členov dopolnjenega predloga zakona, je zbor na predlog
               predlagatelja zakona sklenil, da bo na podlagi prvega odstavka 138. člena Poslovnika
               Državnega zbora še na tej seji opravil tretjo obravnavo predloga zakona.</p>
               <p>K tretji obravnavi je bil vložen amandma koalicijskih poslanskih skupin k 108.
               členu.</p>
               <p>Prehajamo na razpravo o vloženem amandmaju k 108. členu. Želi kdo razpravljati? Ne.
               Zaključujem razpravo in prehajamo na odločanje o tem amandmaju. Glasovanje teče.
               Navzočih je 48 poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmajih.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetih amandmajev predlog zakona neusklajen. Prehajamo na odločanje o
               predlogu zakona. Glasujemo. Glasovanje teče. Navzočih je 49 poslank in poslancev, za
               je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title>prekinjeno 10. točko dnevnega reda</title>, to je s <title>tretjo
                  obravnavo Predloga zakona o kmetijstvu,</title> v okviru rednega postopka.</p>
               <p>Državni zbor je v torek 22. aprila 2008 opravil drugo obravnavo navedenega predloga
               zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je Državni zbor na predlog predlagatelja zakona
               sklenil, da bo na podlagi prvega odstavka 138. člena Poslovnika zbora še na tej seji
               opravil tretjo obravnavo predloga zakona.</p>
               <p>Vložena sta bila dva amandmaja, in sicer k 186. členu amandma koalicijskih
               poslanskih skupin in k 122. členu amandma Poslanske skupine Nove Slovenije.</p>
               <p>Dajem v razpravo amandma Poslanske skupine Nova Slovenija k 122. členu. Obrazložitev
               v imenu ... Pardon. Gospod Zmago Jelinčič Plemeniti imate besedo.</p>
            </sp>
            <sp xml:id="SDZ4-Redna-38-2008-04-24.sp232">

               <speaker>ZMAGO JELINČIČ PLEMENITI:</speaker>

               <p>Hvala lepa. Če se ne motim, je amandma, ki ga je Poslanska skupina Nove Slovenije
               vložila ponovno v obravnavo, bil že enkrat zavrnjen in zato, ker smo že takrat
               glasovali proti temu, bomo zdaj v SNS-u še enkrat glasovali proti. Hvala lepa.</p>
            </sp>
            <sp xml:id="SDZ4-Redna-38-2008-04-24.sp233">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Marjetka Uhan.</p>
            </sp>
            <sp xml:id="SDZ4-Redna-38-2008-04-24.sp234">

               <speaker>MARJETKA UHAN:</speaker>

               <p>V imenu Nove Slovenije. V Novi Sloveniji smo vložili ta amandma z enim samim
               namenom: da bi imeli kmetije možnost izvajati oziroma vzdrževati hidromelioracijska
               dela v okviru določene melioracijske skupnosti in to je naš namen. Prepričani smo, da
               imajo določeni kmetje to možnost, imajo stroje, znanje, minister bo predpisal
               pravila; in smo tudi prepričani, da bi bile te usluge mnogokrat cenejše, predvsem pa
               učinkovitejše. Zato prosimo tudi druge poslanske skupine, da dajo to priložnost in da
               se to zapiše v zakon.</p>
            </sp>
            <sp xml:id="SDZ4-Redna-38-2008-04-24.sp235">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod dr. Gantar, izvolite.</p>
            </sp>
            <sp xml:id="SDZ4-Redna-38-2008-04-24.sp236">

               <speaker>DR. PAVEL GANTAR:</speaker>

               <p>Hvala lepa, gospod podpredsednik. Jaz bom vsekakor glasoval proti amandmaju in res
               svetujem drugim tudi, da glasujete proti temu amandmaju. Namreč, ta amandma dejansko
               močno udari po načelu integralnega in celovitega upravljanja z vodami, ki je sicer
               tudi zapisano in je v slovenskem pravnem redu in seveda prenesene iz ustreznih vodnih
               direktiv.</p>
               <p>Ta amandma seveda omogoča način delovanja in vzdrževanja teh sistemov, ne da bi
               pravzaprav bilo poskrbljeno za bilanco voda, za stanje voda, za zaloge voda in tudi
               ne za obnavljanje teh zalog. Če bi vsakemu od teh dali na razpolago to možnost, bi
               kmalu zmanjkalo vode, tako površinske kot podzemne. Zato je vsekakor potrebno ta
               amandma zavrniti in mislim, da dejansko načenja sam sistem integralnega upravljanja z
               vodami. Hvala lepa.</p>
            </sp>
            <sp xml:id="SDZ4-Redna-38-2008-04-24.sp237">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Zaključujem razpravo o tem amandmaju. ..<stage>/Oglašanje iz klopi./</stage> Ne, je
               razprava. Želite? Ne. Glasujemo. Navzočih je 61 poslank in poslancev, za je glasovalo
               12, proti 44.</p>
               <p><stage>(Za je glasovalo 12.)</stage> <stage>(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na razpravo in odločanje o amandmaju koalicijskih poslanskih skupin k 186.
               členu. Ugotavljam, da razpravljavcev ni, zato lahko prekinem razpravo, ki je ni bilo,
               in prehajamo na glasovanje. Glasujemo. Navzočih je 62 poslank in poslancev, za je
               glasovalo 53, proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Ugotavljam, da je bil amandma sprejet.</p>
               <p>Končali smo z odločanjem o amandmajih.</p>
               <p>Obveščam vas, da me Zakonodajno-pravna služba oziroma vlada nista opozorili, da bi
               bil zaradi sprejetih amandmajev predlog zakona neusklajen. Prehajamo na odločanje o
               predlogu zakona. Obrazložitev glasu v imenu poslanske skupine - gospod Veber.</p>
            </sp>
            <sp xml:id="SDZ4-Redna-38-2008-04-24.sp238">

               <speaker>JANKO VEBER:</speaker>

               <p>Hvala za besedo. Kljub bridkim in lepim besedam, ki smo jih poslušali glede tega,
               kako dober zakon je pred nami, je vendarle treba poudariti, da je bilo resnično
               veliko amandmajev sprejetih k temu zakonu. Žal pa ni bil po mojem mnenju in tudi po
               mnenju Poslanske skupine Socialnih demokratov sprejet amandma, ki bi omogočal
               izvajanje zakona o kmetijstvu. Namreč, zakon o kmetijstvu nalaga sprejem nacionalnega
               programa, ki naj bi veljal najmanj za 4 in največ za 7 let. Seveda tudi nacionalni
               program je tisti program, na podlagi katerega se lahko izvaja ukrep razvoja
               podeželja. Ukrep razvoja podeželja pa se nanaša na povečanje učinkovitosti in
               konkurenčnosti pridelave in predelave kmetijskih pridelkov in živil, okolju prijazne
               kmetijske dejavnosti, prestrukturiranju in ohranjenosti poseljenosti podeželja in
               tako naprej. Skratka, nacionalni program bi opredelil ključne elemente kmetijske
               politike, opredelil bi tudi vire za izvajanje te kmetijske politike. Žal ta zakon ne
               pove, kdaj bo Vlada pripravila nacionalni program, kdaj ga mora Državni zbor
               sprejeti, kar pomeni, da ukrepi razvoja podeželja, ki jih lahko uvedejo upravljavci,
               ne morejo biti usklajeni z nacionalnim programom, ker ga nimamo, in pomeni, da se
               Zakon o kmetijstvu ne more izvajati v tisti najpomembnejši vsebini, zaradi katerega
               je ta zakon sploh predložen v obravnavo Državnemu zboru.</p>
               <p>Torej, nimamo roka, ki bi bil opredeljen v zakonu in bi bil obvezujoč za to, do kdaj
               mora Vlada nacionalni program sprejeti in kdaj ga mora predložiti v obravnavo
               Državnemu zboru. Na to pomanjkljivost smo opozarjali že pri obravnavi, žal neuspešno,
               in tudi v tem trenutku, ko je potrebno glasovati o Zakonu o kmetijstvu kot zakonu v
               celoti, lahko povem, da zakonu sicer ne bomo nasprotovali, povem pa, da je ta zakon
               neuporaben, ker nima ključnega dokumenta, ki bo omogočal izvajanje razvoja podeželja
               in ki bo določil vire za izvajanje teh ukrepov. Hvala.</p>
            </sp>
            <sp xml:id="SDZ4-Redna-38-2008-04-24.sp239">

               <speaker>PREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 64 poslank in poslancev, za 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Nadaljujemo s <title>prekinjeno 20. točko dnevnega reda - obravnava Predloga zakona o
                  spremembah in dopolnitvah Zakona o odvetništvu, in</title> sicer s tretjo obravnavo v
               okviru skrajšanega postopka. Državni zbor je v torek, 22. aprila 2008, opravil drugo
               obravnavo navedenega predloga zakona v okviru skrajšanega postopka. S tem v zvezi vas
               obveščam, da sta poslanski skupini LDS in Lipa k tej točki napovedali obstrukcijo. K
               Predlogu zakona o spremembah in dopolnitvah Zakona o odvetništvu v tretji obravnavi
               imamo dva amandmaja, in sicer amandma k 12. členu in amandma k 48. členu koalicijskih
               poslanskih skupin. Želi kdo razpravljati o amandmaju k 12. členu? Ne. Zato prehajamo
               na odločanje o tem amandmaju. Navzočih je 56 poslank in poslancev, za 42, proti
               9.</p>
               <p><stage>(Za je glasovalo 42.)</stage> <stage>(Proti 9.)</stage></p>
               <p>Ugotavljam, da je amandma sprejet.</p>
               <p>Prehajamo na razpravo in odločanje o amandmaju k 48. členu istih poslanskih skupin.
               Želi kdo razpravljati? Ugotavljam, da ne. Preidemo na odločanje. Glasovanje teče.
               Navzočih je 56 poslank in poslancev, za je glasovalo 45, proti 8.</p>
               <p><stage>(Za je glasovalo 45.)</stage> <stage>(Proti 8.)</stage></p>
               <p>Ugotavljam, da je amandma sprejet.</p>
               <p>Končali smo z odločanjem o amandmajih.</p>
               <p>Obveščam vas, da me Zakonodajno-pravna služba oziroma Vlada nista opozorili, da bi
               bil zaradi sprejetih amandmajev predlog zakona neusklajen. Prehajamo na odločanje o
               predlogu zakona. V imenu poslanske skupine obrazložitev glasu, gospa Darja Lavtižar
               Bebler. Prosim.</p>
            </sp>
            <sp xml:id="SDZ4-Redna-38-2008-04-24.sp240">

               <speaker>DARJA LAVTIŽAR BEBLER:</speaker>

               <p>Hvala lepa za besedo, gospod podpredsednik. Spoštovane kolegice in kolegi! Poslanska
               skupina Socialnih demokratov bo temu predlogu zakona nasprotovala, in sicer iz
               razlogov, ki smo jih že navedli.</p>
               <p>Naj pa zdaj spomnim samo na enega. Sramota je, da je v ta parlament prišel zakon, ki
               je v nasprotju z ¸ustavo in posega v odvetništvo, ki je kot del pravosodja samostojna
               in neodvisna služba. Odvetniška zbornica je povsem degradirana v tem zakonu. In
               odvetniki se znajo pošaliti: <q>"Preživeli smo bivše težke čase, preživeli smo svinčene
               čase. Preživeli smo boljševizem, zdaj, ko je svoboda, pa nam gre zelo slabo."</q> Mi tega
               zakona tudi slučajno ne moremo podpreti. Menimo, da je blamaža za Državni zbor in za
               našo državo. Hvala lepa.</p>
            </sp>
            <sp xml:id="SDZ4-Redna-38-2008-04-24.sp241">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ugotavljam, da ne želi nihče več obrazložiti svojega glasu, zato
               prehajamo na odločanje. Glasovanje teče. Navzočih je 56 poslank in poslancev, za je
               glasovalo 41, proti 12.</p>
               <p><stage>(Za je glasovalo 41.)</stage> <stage>(Proti 12.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda in prekinjam 38. sejo Državnega zbora, ki
               jo bomo nadaljevali jutri ob 9. uri. Nasvidenje! <stage type="time">(SEJA JE BILA PREKINJENA 24.
                  APRILA 2008 OB 18.03.)</stage>
               </p>
            </sp>
         </div>
      </body>
   </text>
</TEI>