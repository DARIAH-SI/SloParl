<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-22-2006-11-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|1A80C9861A51F4C6C1257241003E3900</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=1A80C9861A51F4C6C1257241003E3900</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-22-2006-11-23.DZ" n="22">
               <name>Redna</name>
               <date when="2006-11-23"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-22-2006-11-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>REPUBLIKA SLOVENIJA DRŽAVNI ZBOR</head>
            <stage type="session">Nadaljevanje 22. seje</stage>
            <stage type="chairman">Sejo je vodil Sašo Peče, podpredsednik Državnega zbora.</stage>
            <stage type="time">Seja se je pričela ob 10.01. </stage>


            <sp xml:id="SDZ4-Redna-22-2006-11-23.sp1">

               <speaker>PODPREDSEDNIK SAŠO PEČE:</speaker>

               <p>Dobro jutro, dober dan! Spoštovane kolegice poslanke, kolegi poslanci, gospodje in
               gospe! Pričenjamo z nadaljevanjem 22. seje Državnega zbora Republike Slovenije.
               Obveščen sem in vas obveščam, da so za današnji dan opravičeni in se ne bodo mogli
               udeležiti seje naslednji poslanci: kolega Franc Kangler, kolega Bojan Kontič, kolega
               Rudolf Moge od 18. ure naprej in mag. Franc Žnidaršič.</p>
               <p>Prehajamo na <title>13. TOČKO DNEVNEGA REGA,</title> to je na <title>DRUGO OBRAVNAVO PREDLOGA
                  ZAKONA O PREVOZIH V CESTNEM PROMETU.</title>
               </p>
               <p>Seznanjam vas, da imamo za to točko predvideni 2 uri in 25 minut. Predlog zakona je v
               obravnavo zboru predložila Vlada Republike Slovenije, zato besedo dajem predstavniku
               Vlade za dopolnilno obrazložitev. Izvolite.</p>
            </sp>
            <sp xml:id="SDZ4-Redna-22-2006-11-23.sp2">

               <speaker>DR. PETER VERLIČ:</speaker>

               <p>Spoštovani gospod podpredsednik, spoštovane poslanke in poslanci! Dovolite, da v
               uvodu na kratko podam obrazložitev k Predlogu zakona o prevozih v cestnem prometu, za
               katerega je predlagana splošna razprava. Namen sprememb, ki jih prinaša Predlog
               zakona o prevozih v cestnem prometu je predvsem naslednji: posodobiti in poenostaviti
               sedaj veljavni Zakon o prevozih v cestnem prometu, sedanji zakon prilagoditi in
               uskladiti za evropsko zakonodajo, na podlagi načela neposredne veljavnosti uredb EU
               črtati določbe v zakonu, ki jih urejajo uredbe EU. Kot vemo, za Slovenijo, odkar je
               polnopravna članica EU, veljajo evropske uredbe neposredno. Zmanjšati strogost
               poslovanja slovenskih prevoznikov na raven, ki jo zahtevajo predpisi EU, kot na
               primer, zmanjšati število pogojev za pridobitev licence s 7 na 4. Ti so: dober ugled,
               ustrezen finančni položaj, ustrezna strokovna usposobljenost ter lastništvo vozila
               ali pravica do uporabe vozila na podlagi najema ali lizinga. Poenostaviti postopek
               delitve dovolilnic ter hkrati zmanjšati število kriterijev za delitev dovolilnic. Naj
               navedem, da je v primerjavi z veljavnim zakonom na področju delitve dovolilnic
               zmanjšanje število kriterijev za delitev dovolilnic ter nekoliko poenostavljen
               postopek delitve dovolilnic, saj se je število vrst dovolilnic, ki so danes še
               potrebne, zmanjšal skorajda na minimum, prav tako pa so na omenjenem področju črtane
               vse odvečne določbe. Podeliti javno pooblastilo za opravljanje upravnih nalog v zvezi
               z izdajo licenc ter delitvijo dovolilnic samo eni pravni osebi, ki bo izbrana na
               javnem natečaju. Do sedaj so upravne naloge na podlagi podeljenega javnega
               pooblastila opravljali tako Gospodarska zbornica Slovenije kot tudi Obrtna zbornica
               Slovenije. Dopolniti določbe o nadzoru in kaznih ter točno opredeliti pristojnosti
               nadzornih ter prekrškovnih organov ter urediti ustrezno kaznovanje tujih prevoznikov
               v primeru kršitev.</p>
               <p>Če povzamem, so v Predlogu zakona o prevozih v cestnem prometu izločene nepotrebne
               določbe, znižani oziroma zmanjšani pogoji za poslovanje prevoznikov na minimum, ki je
               v predpisih Evropske unije še dovoljen, ter zagotovljen učinkovit nadzor in
               sankcioniranje tujih prevoznikov, ki kršijo predpise v Republiki Sloveniji.</p>
               <p>Spoštovane poslanke in poslanci! Predlagam, da po razpravi o posameznih amandmajih
               ter o vsebini zakona predlagani zakon tudi podprete. Toliko, gospod predsedujoči,
               poslanke in poslanci, za uvod. Hvala.</p>
            </sp>
            <sp xml:id="SDZ4-Redna-22-2006-11-23.sp3">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je obravnaval Odbor za promet kot matično delovno
               telo. Prosim podpredsednika odbora, gospoda Gezo Džubana, da predstavi poročilo
               odbora. Izvolite.</p>
            </sp>
            <sp xml:id="SDZ4-Redna-22-2006-11-23.sp4">

               <speaker>GEZA DŽUBAN:</speaker>

               <p>Hvala lepa, gospod podpredsednik. Lep pozdrav vsem prisotnim! Odbor Državnega zbora
               za promet je na 18. seji dne 8. novembra 2006 opravil drugo obravnavo Predloga zakona
               o prevozih v cestnem prometu, ki ga je Državnemu zboru Republike Slovenije v redni
               zakonodajni postopek posredovala Vlada Republike Slovenije.</p>
               <p>V uvodu je minister za promet, mag. Janez Božič, predstavil temeljne cilje in rešitve
               predloga zakona, ki se nanašajo na izločitev nepotrebnih določb, znižanje oziroma
               zmanjšanje pogojev za poslovanje prevoznikov na minimum, ki je v predpisih EU še
               dovoljen za zagotavljanje učinkovitega nadzora in sankcioniranja tujih prevoznikov,
               ki kršijo predpise Republike Slovenije. Razloge, ki jih je predstavil mag. Janez
               Božič, smo maloprej slišali tudi od predstavnika Vlade.</p>
               <p>Zakonodajno-pravna služba Državnega zbora v svojem mnenju podaja konkretne pripombe k
               nekaterim členom predloga zakona. Še posebej pa opozarja na določbe, kjer je
               predlagana ureditev izvajanja upravnih nalog, ki sta jih doslej na podlagi zakonsko
               določenega javnega pooblastila izvajali Gospodarska zbornica Slovenije in Obrtna
               zbornica.</p>
               <p>Odbor za promet je v skladu s 126. in 131. členom Poslovnika Državnega zbora opravil
               tudi razpravo in glasovanje o posameznih členih predloga zakona in vloženih
               amandmajih koalicijskih strank k 3., 5., 6., 12., 13., 21., 55., 58., 82., 86., 90.,
               92., 93. in 129. členu. Pri tem je sprejel tudi svoje amandmaje.</p>
               <p>V razpravi so posamezni člani odbora problematizirali določbo 5. člena predloga
               zakona, ki se nanaša na prenos javnega pooblastila od ministra na direkcijo.
               Predstavnik Koordinacije združenih avtoprevoznikov Slovenije je opozoril na določbe
               predloga zakona, ki se nanašajo na podelitev javnega pooblastila, nadzor nad
               izvajanjem licenc, ceno za izdajanje licenc in dovolilnic, predlagano spremembo
               določbe 7. člena predloga zakona in določbo 97. člena predloga zakona.</p>
               <p>Odbor za promet je sprejel amandmaje k že citiranim členom: 3., 5., 6., 12., 13.,
               21., 55., 58., 82., 86., 90., 92., 93. in 129. členu poslanskih skupin koalicijskih
               strank. Odbor je po končani razpravi o členih predloga zakona in glasovanju o
               vloženih amandmajih in amandmajih odbora v skladu s 128. členom Poslovnika Državnega
               zbora glasoval še o vseh členih predloga zakona in jih sprejel. Hvala lepa.</p>
            </sp>
            <sp xml:id="SDZ4-Redna-22-2006-11-23.sp5">

               <speaker>PODPREDSEDNIK SAŠO PEČE:</speaker>

               <p>Hvala vam. Prehajamo na predstavitev stališč poslanskih skupin. Kolega Jakob
               Presečnik bo podal stališče poslanske skupine Slovenske ljudske stranke. Izvolite.
            </p>
            </sp>
            <sp xml:id="SDZ4-Redna-22-2006-11-23.sp6">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani predstavniki Vlade, kolegice in
               kolegi!</p>
               <p>Naj uvodoma poudarim, da so seveda pogoji za prevoze v cestnem prometu v pogojih
               članstva Slovenije v Evropski uniji bistveno drugačni, kot so bili v času, v letu
               2001, ko je nastajal prejšnji Zakon o prevozih v cestnem prometu, torej v času
               priprave Slovenije na polnopravno članstvo oziroma v času pristopanja, približevanja
               Slovenije k Evropski uniji. Zato je bilo v veljavni zakon vnesenih cela vrsta
               določil, ki povzemajo določbe takratnega pravnega reda Evropske unije, med njimi tudi
               nekatere uredbe Evropske unije. V skladu s pravnim redom Evropske unije, seveda
               uredbo v notranjo zakonodajo držav članic ni dovoljeno vnašati. Veljavni zakon tako
               vsebuje veliko določb, ki niso ustrezne v tem času, in ga je nujno potrebno
               spremeniti. Glede na to, da je bila sprememba zakona zelo obsežna, se je predlagatelj
               pravilno odločil za pripravo novega Zakona o prevozih v cestnem prometu.</p>
               <p>Poleg omenjene neustreznosti nekaterih določb veljavnega zakona predlog ureja tudi
               nekatera druga vprašanja. Trenutno zakonodaja na področju cestnih prevozov v
               Sloveniji je relativno stroga, predvsem v primerjavi z evropsko zakonodajo. S
               pravnega vidika seveda to ni sporno, imajo pa slovenski prevozniki kar nekaj težav
               zaradi konkurenčnega zaostanka v primerjavi z drugimi državami. V pogojih vedno hujše
               konkurence je takšno stanje slabo, saj mora država ob upoštevanju evropske zakonodaje
               po našem mnenju domačim prevoznikom omogočiti izhodiščno najboljše možne konkurenčne
               pogoje. Predlani zakon tako omejitve in pogoje za prevoze v cestnem prometu uzakonja
               na minimalni, še dopustni ravni, po evropskem pravnem redu.</p>
               <p>Predlagani zakon prinaša novosti tudi na področju izdaje licenc za opravljanje
               dejavnosti prevoza v cestnem prometu in delitvi dovolilnic tistih, ki so še pri tem
               ostale in kot je že predlagatelj sam omenil, da je seveda to število minimalno v
               primerjavi z obdobjem pred članstvom Slovenije v Evropski uniji.</p>
               <p>Sprememba je potrebna zaradi uvedbe zasebnopravnih zbornic s prostovoljnim članstvom,
               namesto sedanje javnopravne gospodarske zbornice Slovenije. Upravne naloge za izdajo
               licenc in dovolilnici bodo na podlagi javnega pooblastila podeljeni organizaciji, ki
               bo izbrana na javnem natečaju.</p>
               <p>V poslanski skupini Slovenske ljudske stranke predlagani zakon ocenjujemo kot dober.
               Še posebej pomembne se nam zdijo spremembe, ki bodo omilile pogoje za slovenske
               prevoznike in posledično pomenile izenačitev pogojev s prevozniki iz ostalih držav
               članic Evropske unije. Zakon v veliki meri sledi pripombam slovenskih prevoznikov in
               tudi zato bomo poslanci Slovenske ljudske stranke zakon in tudi koalicijske amandmaje
               podprli. Hvala lepa.</p>
            </sp>
            <sp xml:id="SDZ4-Redna-22-2006-11-23.sp7">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Srečko Prijatelj bo podal stališče poslanske skupine Slovenske
               nacionalne stranke.</p>
            </sp>
            <sp xml:id="SDZ4-Redna-22-2006-11-23.sp8">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Spoštovani predstavniki Vlade, kolegice in
               kolegi! To, kar se je zgodilo pri sprejemu tega zakona, je dejansko nedopustno
               dejanje. Poglejte, na sklicu, ki smo ga prejeli za matično delovno telo, za sejo
               matičnega delovnega telesa, je lepo pisalo, da se amandmaji lahko vlagajo vključno do
               2.11.2006. Na seji sami je bil prisoten tudi minister, smo dobili pobudo s strani
               Obrtne zbornice, da se sprejmejo njihovi amandmaji kot amandmaji matičnega delovnega
               telesa, in to ne na en člen, ampak skoraj na vse člene. Sledila je pavza. Kasneje smo
               odločili, da je sprejemljivo to, kar predlaga Obrtna zbornica, in se je vključilo te
               amandmaje v sam proceduralni postopek. Sprašujem vas, ali je to, seveda, legitimno
               je, če tako naredimo, vendar na to, da ni zakonito, opozarja tudi Zakonodajno-pravna
               služba, ki je dala na 15 členov svoje bistvene pripombe in verjetno jih odbor tudi ni
               upošteval.</p>
               <p>Avtoprevozniki grozijo s protesti, z državno nepokorščino. In Milan Pinter, ki je bil
               prisoten, se s tem ni moral strinjati. Vlada namreč misli, če je sprejela na svojem
               sestanku, četudi je to korespondenčna seja, nek zakon, da je v Državnem zboru že
               sprejet; in tako se tudi obnaša. In to ni prav. Na področju delitve dovolilnic za
               kamionske prevoze uvajamo s tem zakonom popolno anarhijo. To se bo pokazalo tudi
               kasneje. In zato, spoštovani in spoštovane, ta Predlog zakona o prevozih v cestnem
               prometu za Slovenko nacionalno stranko ni sprejemljiv in bomo glasovali proti.</p>
            </sp>
            <sp xml:id="SDZ4-Redna-22-2006-11-23.sp9">

               <speaker>PODPREDSEDNIK SAŠO PEČE:</speaker>

               <p>Hvala. Kolega Vili Rezman bo podal stališče poslanske skupine DeSUS. Izvolite.</p>
            </sp>
            <sp xml:id="SDZ4-Redna-22-2006-11-23.sp10">

               <speaker>VILI REZMAN:</speaker>

               <p>Lep pozdrav vsem in hvala lepa za besedo. No, Vlada se je odločila, da pripravi
               kompleten nov zakon in za to navedla številne razloge. Razlogi, ki so bili utemeljeni
               s problemi z regulacijo v predpristopnem obdobju, pa s problemi, utemeljeni v zvezi z
               implementacijo uredb in odvečnih določb, nejasnih določb in predvsem, tako mi to
               razumemo, prestrogo domačo zakonodajo, ki je mestoma strožja od evropske.</p>
               <p>Dodatno jo je spodbudilo k spreminjanju in celostni preureditvi tudi nekaj naslednjih
               dejstev, ki jih navajam. Predlogi, vse pogostejši, kakor pravi, prevoznikov - tistih,
               za katere v tem zakonu gre -, nezadovoljstvo, vse pogostejše nezadovoljstvo
               prevoznikov - torej zopet tistih, za katere gre. "Obenem Vlada upa," tako piše,
               citiram, "da bo zadovoljila prevoznike in tudi tiste, ki nadzirajo izvajanje uredb
               tega zakona." Seveda se takoj postavlja vprašanje, kaj pa je z zadovoljstvom drugih,
               ki skrbijo tudi za nekatere druge stvari, za nekatere druge aspekte, na primer, za
               tiste, ki jim je mar okoljevarstvo.</p>
               <p>Tisto, kar je še spodbujalo Vlado za celostni pristop in za celovito spremembo
               zakona, je tudi reorganizacija zbornice in ureditev dajanja javnega pooblastila.
               Dodatno pa navaja, da jo spodbuja tudi kronično pomanjkanje voznikov avtobusov in
               tovornih vozil. Če to nekako povzamem, smem to strniti v stavek, da je pravzaprav
               ministrstvo pokazalo zelo veliko benevolenco do tistih, ki so predlagali spremembe,
               ki so protestirali, ki so izražali nezadovoljstvo. Zopet citiram, Vlada oziroma
               predlagatelj piše, da "se spremenijo vse določbe, ki bi lahko otežile zaposlitev
               voznikov, da so se ublažili pogoji poslovanja slovenskih prevoznikov in da so v
               predlogu pogoji izvedeni na minimum še dopustnega." To je pravzaprav nekaj
               nenavadnega, kajti mi nismo vajeni tega, da bi v zvezi z evropskimi direktivami šli
               vedno na minimum, običajno - včeraj je bilo tako - se zavzemamo za maksimalno strogo
               reglementacijo.</p>
               <p>V poslanski skupini DeSUS podpiramo sleherno spodbujanje gospodarstva, podpiramo to,
               da se oblikuje podjetništvu prijazno okolje, tudi to, da se administriranje zmanjša.
               Vendar obstaja pač določena bojazen, da je zakon pisan v neki odsotnosti celostne,
               celovite, ustrezne strategije in politike prometa, ne samo cestnega, zato je to
               nekoliko apartno pisanje zakona, in da se je pisalo tudi nekoliko pod pritiskom
               tistih, ki lahko napenjajo mišice, kar so nekajkrat v naši stvarnosti tudi že
               dokazali. Nekaj strogosti ne bi bilo odveč zaradi varnosti v cestnem prometu, zaradi
               okoljevarstva, zaradi slabe prometne infrastrukture, ki jo imamo, zaradi
               preobremenjenosti cest in še zaradi česa drugega najbrž. Promet, zlasti cestni, je
               med tistimi, ki najbolj obremenjujejo okolje, zato je pač tu določena strogost tudi
               potrebna. Minimiziranje morebiti ni najboljše in vprašam se na nekem primeru, ali
               bomo še kar naprej pred oddajo licenc tolerirali to, da prevozniki ne bodo imeli
               ustreznih parkirišč, ekološko urejenih parkirišč, da bodo mnogi parkirali vse počez,
               eni na parkiriščih na pokopališčih, drugi na zelenicah, tretji na domačih dvoriščih
               in ne vem kje še vse. Saj je res, da lahko kasneje policija to sankcionira, ampak
               tega, kot vemo, ne počne. Tudi včeraj smo ugotovili, da ni dovolj prisotna v
               vsakdanjem življenju in da bo to prepustila občinskim redarjem, ki tega seveda ne
               bodo zmogli.</p>
               <p>Zato ocenjujemo, da kljub temu, da bomo zakon podprli, podpiramo to z zavedanjem, da
               so na tem področju še velike pomanjkljivosti, zlasti odsotnost celovite in smiselne
               politike prometa, da manjkajo nekatere podrobnosti, ki bi urejale podrobneje določene
               stvari, in še kaj drugega, ampak podpore zaradi potrebe, da se to uredi, ne bomo
               odtegnili.</p>
            </sp>
            <sp xml:id="SDZ4-Redna-22-2006-11-23.sp11">

               <speaker>PODPREDSEDNIK SAŠO PEČE:</speaker>

               <p>Hvala. Kolega Bojan Rugelj bo podal stališče poslanske skupine SDS.</p>
            </sp>
            <sp xml:id="SDZ4-Redna-22-2006-11-23.sp12">

               <speaker>BOJAN RUGELJ:</speaker>

               <p>Hvala lepa, predsedujoči. Lep pozdrav vsem navzočim, še posebej predstavnikom
               Ministrstva za promet na čelu z gospodom Verličem.</p>
               <p>Predlog zakona o prevozih v cestnem prometu določa ureditev javnih pooblastil, ki sta
               jih na tem področju do sedaj opravljali dve javnopravni zbornici: Gospodarska
               zbornica Slovenije in Obrtna zbornica Slovenije. Gre za javna pooblastila v zvezi z
               licencami za opravljanje dejavnosti prevoza v cestnem prometu in za javna pooblastila
               v zvezi z delitvijo dovolilnic. Predlagatelj je v predlogu novega zakona tudi
               upošteval dejstvo, da v Republiki Sloveniji kronično primanjkuje usposobljenih
               voznikov avtobusov in tovornih vozil, zato so bile vse določbe, ki bi lahko oteževale
               zaposlitev novih voznikov, spremenjene in dopolnjene.</p>
               <p>Naslednji pomembnejši cilj zakona je ublažitev pogojev poslovanja slovenskih
               prevoznikov in znižanje strogosti pogojev v celoti na raven, ki jih zahtevajo
               predpisi EU. Prevozniki so v zadnjih letih večkrat očitali neusklajenost veljavnega
               zakona s predpisi EU. Sedanji predlog pogoje za pridobitev licenc, usposobljenost
               voznikov in opravljanja prevozov potnikov v mednarodnem cestnem prometu še blaži.</p>
               <p>Predlagani zakon podeljuje upravne naloge v zvezi z izdajo licenc in delitvijo
               dovolilnic kot javno pooblastilo organizaciji, ki bo izbrana po javnem natečaju, in
               tako ureja pogoje za podelitev javnega pooblastila, ki morajo biti določeni z
               zakonom, čeprav je predvidena njihova podrobnejša ureditev s predpisom ministra.
               Predlagani zakon določa tudi merilo za izbiro, med katerimi je najpomembnejše merilo
               najnižja cena stroškov izdaje dovolilnic. Dopolnjene so bile tudi določbe o nadzoru
               in nadzornih organih ter kazenske sankcije. Ta dopolnila in spremembe naj bi
               zagotovile učinkovit nadzor tujih prevoznikov in učinkovito sankcioniranje v primeru
               kršitev.</p>
               <p>V zakonu je viden tudi trud Vlade Republike Slovenije, da bi izločili nepotrebne
               določbe, znižali oziroma zmanjšali pogoje zaposlovanja prevoznikov na minimum, ki je
               v predpisih EU še dovoljen, ter zagotovili tudi učinkovit nadzor in sankcioniranje
               tujih prevoznikov, ki kršijo predpise v Republiki Sloveniji. To je v pogojih hude
               konkurence znotraj trga EU, pa tudi izven, vsekakor upravičena in legitimna zahteva
               naših prevoznikov.</p>
               <p>Poslanska skupina Slovenske demokratske stranke podpira koalicijske amandmaje k
               vloženem zakonu in bo tudi tako dopolnjen Zakon o prevozih v cestnem prometu v celoti
               podprla. Hvala lepa.</p>
            </sp>
            <sp xml:id="SDZ4-Redna-22-2006-11-23.sp13">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Dr. Marko Pavliha bo podal stališča poslanskega kluba Liberalne
               demokracije Slovenije.</p>
            </sp>
            <sp xml:id="SDZ4-Redna-22-2006-11-23.sp14">

               <speaker>DR. MARKO PAVLIHA:</speaker>

               <p>Hvala lepa, gospod podpredsednik, za besedo. Spoštovani državni sekretar z ekipo,
               drage kolegice poslanke in poslanci!</p>
               <p>V poslanskem klubu Liberalne demokracije Slovenije sprejemamo pravno-sistemske in
               tudi vsebinske razloge za sprejetje pričujočega zakona. Gre za izločitev nepotrebnih
               določb, ki so do sedaj predpisovale uredbe Evropske unije, in kot vemo, uredba
               veljajo neposredno in takoj, hkrati pa uvajajo nekatere določbe, ki bodisi
               precizirajo uporabo direktiv oziroma zagotavljajo izvajanje in sankcioniranje
               nekaterih uredb.</p>
               <p>Poglavitna vsebinska novost, kot smo že slišali, pa je zniževanje pogojev za
               opravljanje prevozniške dejavnosti na minimum, na minimum, ki ga dopušča še Evropska
               unija. In Vlada to obrazloži s hudo konkurenco, ki vlada na področju cestnih
               prevozov, zato dovolite, da vendarle povem nekaj pomislekov v zvezi z zniževanjem
               takšnih kriterijev.</p>
               <p>Vsak promet, vsaka oblika prevoza in seveda tudi cestni vsebuje najmanj dva vidika
               interesov, ki jih mora zasledovati, na eni strani seveda gospodarski interes, prevoz
               tovora, potnikov, prtljage, in na drugi strani še pomembnejši interes, to je pa javni
               interes - varstvo okolja, varnost na cestah, ohranjanje infrastrukture in še bi lahko
               naštevali. Gotovo ima javni interes prednost pred zasebnim, gotovo ima javni interes
               prednost pred peščico posameznikov, podjetnikov, ki jim gre samo za lastni žep. Ne
               smemo nikakor dopustiti ne Vladi ne v parlamentu, da bi se trajnostni razvoj
               spremenil v morebitni trajnostni razkroj in to nas na tem mestu skrbi. Sprašujemo se,
               ali bo vlada še naprej popuščala in zniževala pogoje, če se bodo na primer pojavljali
               podobni protesti, kot smo jih bili priča pred kratkim. Protestniki so postavili 19
               zahtev, nekatere so nam znane, nekatere pa ne, ampak lahko takoj povemo, da tiste, ki
               so nam znane, razen nekaterih, ki odpravljajo oziroma zahtevajo odpravo
               administrativnih ovir, nikakor niso sprejemljive in apeliramo na vlado, da tovrstnemu
               izseljevanju ne popušča. Niti sam, niti kolega Presečnik, niti bivši ministri za
               promet niso razumeli govorice izsiljevanja in jaz sem prepričan, da je tudi gospod
               Božič s sodelavci ne bo razumel.</p>
               <p>Dejstvo je, da slovenski tovorni promet skokovito narašča, samo dve številki naj
               povem za podkrepitev tega. 4700 zaposlenih v letu 2001 in 18 tisoč in še več sedaj,
               kar pomeni, da seveda imamo velik manevrski prostor za razvijanje te dejavnosti,
               ampak seveda ne na škodo, kot rečeno, drugih interesov. Po podatkih, s katerimi
               razpolagamo ta trenutek, obstaja potreba po 2000 voznikih, najmanj po 2000 voznikih,
               ampak ali jih bomo dobili s tem, da jim bomo tako rekoč na stežaj odprli vrata
               strokovnosti oziroma nestrokovnosti? Če se lahko malce pošalim, to bi bilo približno
               tako, kot da bi problem primanjkljaja sodnikov reševali z ustanovitvijo nekakšne
               pravniške valilnice v Kumrovcu, kjer bi tovrstna šola v nekaj mesecih proizvedla
               peščico pravniških domnevnih strokovnjakov. Tako ne gre. In dejstvo je, da kljub
               povečanju prometa, kljub povečanju povpraševanja po cestnih prevozih zaradi dražjega
               goriva pada donosnost za lastnike za lastnike avtoprevozniških družb. In mnenja smo,
               da je to tisti poglavitni razlog, zaradi katerega izvajajo prevozniki pritiske na
               Vlado.</p>
               <p>Kot rečeno, mi bomo zakon kljub temu podprli, bomo pa dosledno nasprotovali
               nadaljnjemu zniževanju pogojev oziroma kriterijev za opravljanje prevozniške
               dejavnosti.</p>
               <p>Pa mi na koncu dovolite, da Ministrstvu za promet in tudi ministru z ekipo izrazimo
               našo podporo pri uveljavljanju Pravilnika o omejitvi uporabe državnih cest za promet
               tovornih vozil, katerih največja dovoljena masa presega 7,5 ton. Hkrati pa izražam
               pričakovanje, da bo policija končno le začela dosledno nadzirati njegovo spoštovanje
               in kaznovati morebitne kršitelje. Hvala lepa.</p>
            </sp>
            <sp xml:id="SDZ4-Redna-22-2006-11-23.sp15">

               <speaker>PODPREDSEDNIK SAŠO PEČE:</speaker>

               <p>Hvala vam. Kolega Janko Veber bo podal stališče poslanske skupine Socialnih
               demokratov. Izvolite.</p>
            </sp>
            <sp xml:id="SDZ4-Redna-22-2006-11-23.sp16">

               <speaker>JANKO VEBER:</speaker>

               <p>Hvala za besedo in lep pozdrav. V poslanski skupini Socialnih demokratov pozdravljamo
               v Predlogu zakona o prevozih v cestnem prometu rešitve, ki bodo ublažile pogoje za
               poslovanje prevoznikov. Gre sicer za minimum, ki je še dovoljen v predpisih Evropske
               unije. Menimo, da tudi sicer v Sloveniji vse prepogosto zapišemo še nekaj več, kot
               sicer Evropska unija nekje predpiše kot minimum, in s tem poskušamo seveda pokazati,
               kako smo bolj, bom rekel, gospodarni ali pa ekološki in tako naprej, kot v stare
               države v Evropski uniji, vendar pri tem seveda potem nastajajo zelo velike težave, ko
               se je potrebno dokazovati na trgu, v konkurenčnih pogojih in seveda menimo, da je
               potrebno te pogoje izenačiti z ostalimi državami Evropske unije in s tem seveda
               prispevati k temu, da se vendarle tudi pospeši mogoče gospodarski razvoj.</p>
               <p>Manj zadovoljni pa smo z rešitvijo, ki jo je predlagatelj predvidel za podelitev
               javnega pooblastila za opravljanje upravnih nalog, ki sta jih do sedaj na podlagi
               zakonsko določenega javnega pooblastila izvajali Gospodarska zbornica Slovenije in
               Obrtna zbornica Slovenije. V bodoče namreč naj bi upravne naloge, na podlagi
               pooblastila upravljala organizacija, ki jo na podlagi javnega razpisa izbere
               Direkcija Republike Slovenije za ceste kot organ v sestavi ministrstva. Gre torej za
               posredno podelitev javnega pooblastila, kar je nenavadno, in nekako smo presenečeni,
               da je pravzaprav sploh do tega predloga prišlo, kajti v naši nacionalni zakonodaji
               teh rešitev ni predvidenih.</p>
               <p>Poleg tega bi pa želeli vendarle opozoriti tudi na to, da je potrebno pri tem
               upoštevati vendarle tudi izkušnje Gospodarske zbornice Slovenije pri izvajanju teh
               nalog, kajti menim, da so dogodki, ki so bili pred leti prisotni na Gospodarski
               zbornici, dovolj velik opomin, da mora biti izvajanje podeljevanja licenc in
               nadziranja res izvedeno na čim bolj transparenten način. Zato bomo v poslanski
               skupini Socialnih demokratov podprli amandmaje koalicijskih skupin, ki vračajo ta
               pooblastila v skladu z nacionalno zakonodajo na ministrstvo. Nadzor pri podeljevanju
               licenc pa bo organiziran preko komisije, ki bo sestavljena iz predstavnikov
               ministrstva in prevoznikov. Menimo, da bi s tem lahko dosegli transparentnost
               podeljevanja licenc.</p>
               <p>Sam zakon pa ne govori samo o teh licencah in o tem blažjih pogojih, dotika se tudi
               javnih linijskih prevozov potnikov v cestnem prometu, ta je pa v največji meri
               odvisen od voznega reda. In tudi sam postopek določitve voznega reda je prepuščen
               direkciji. Zakon govori o tem, da mora direkcija upoštevati interes dijakov,
               študentov, prevozov delavcev in tudi demografsko ogroženih območjih. Če pa želi,
               denimo, lokalna skupnost neko dodatno avtobusno linijo, pa mora za to tudi prispevati
               sredstva. Mislim, da ravno to določevanje voznega reda ni dovolj natančno urejeno in
               da ni dovolj izdelan kriterij, kdaj in v kolikšni meri upoštevati demografsko
               ogroženo območje kot eden od tistih zelo pomembnih kriterijev v Sloveniji. Pri tem
               trčimo na tako imenovano subvencioniranje avtobusnih prevoznikov. Menimo, da je to
               zaenkrat neustrezno rešeno, zato se avtobusni prevozniki v veliki meri financirajo
               skozi šolske prevoze, subvencioniranje pa je minimalno, zato so tudi avtobusne karate
               nesorazmerno drage, tako s ceno goriva kot tudi s ceno vozovnic, ki jih lahko kupimo
               na Slovenskih železnicah. Tako, da če bi resnično želeli dati večji poudarek javnemu
               linijskemu prevozu in pripeljati več potnikov z avtobusi in tudi ohraniti demografsko
               ogrožena območja, bi morali izboljšati sistem subvencioniranja javnega linijskega
               prevoza, predvsem pa, ker ta zakon uvaja tudi enotno vozovnico, izboljšati pogoje v
               Slovenskih železnicah; enotna vozovnica mora biti usklajena tako za avtobusni kot
               železniškim potnim prometom in čas bi bil, da nehamo metati denar skozi okna za
               Slovenske železnice in opraviti to reorganizacijo in s tem resnično pripraviti vse,
               kar je potrebno za izvajanje Zakona o prevozih v cestnem prometu na čim boljši način.
               Hvala.</p>
            </sp>
            <sp xml:id="SDZ4-Redna-22-2006-11-23.sp17">

               <speaker>PODPREDSEDNIK SAŠO PEČE:</speaker>

               <p>Hvala. Kolega Jožef Horvat bo podal stališče poslanske skupine Nova Slovenija.</p>
            </sp>
            <sp xml:id="SDZ4-Redna-22-2006-11-23.sp18">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovani državni sekretar, dr. Verlič z ekipo,
               spoštovane kolegice in kolegi! V poslanski skupini Nove Slovenije se strinjamo s
               predlagateljem, da so z vstopom Republike Slovenije v Evropsko unijo posamezna
               določila sedanjega Zakona o prevozih v cestnem prometu postala odveč ali celo
               nerazumljiva. Z dnem polnopravnega članstva Slovenije v EU so namreč tudi v naši
               državi začele neposredno veljati določene uredbe Evropske unije, zato so slovenski
               predpisi, ki so bili sicer v celoti usklajeni s pravnim redom EU, postali neustrezni,
               saj so vsebovali veliko določb, ki so bile povzete ali celo prepisane iz uredb EU.
               Ker je po pravnem redu Evropske unije prepisovanje teh uredb v zakonodajo države
               članice prepovedano, se je pokazala potreba po pripravi sprememb zakona oziroma po
               povsem novem zakonu, ki bi nepotrebne določbe oziroma člene črtal.</p>
               <p>Poseben razlog za novi zakon je tudi uvedba drugačnega zborničnega modela v
               gospodarstvu, in sicer uvedba zasebnopravnih zbornic s prostovoljnim članstvom
               namesto sedanje javnopravne Gospodarske zbornice Slovenije z obveznim članstvom.</p>
               <p>Predlagatelj je po našem mnenju v predlogu novega zakona ustrezno upošteval tudi
               dejstvo, da v Republiki Sloveniji primanjkuje usposobljenih voznikov avtobusov in
               tovornih vozil, zato so bile vse določbe, ki bi lahko oteževale zaposlitev novih
               voznikov, spremenjene ali dopolnjene.</p>
               <p>In kako mi v poslanski skupini Nove Slovenije vidimo najpomembnejše in potrebne
               spremembe, ki jih prinaša predlagani zakon glede na trenutno veljavni Zakon o
               prevozih v cestnem prometu. Besedilo novega Predloga zakona o prevozih v cestnem
               prometu je prilagojeno evropski zakonodaji, sedanji zakon pa posodablja in
               poenostavlja. Določbe, ki jih ureja uredba Evropske unije, so v Predlogu zakona o
               prevozih v cestnem prometu črtane, saj za Slovenijo od 1. maja 2004 veljajo evropske
               uredbe neposredno. Še posebej pomembna se nam zdi sprememba, ki jo prinaša predlog
               zakona, ki strogost pogojev poslovanja slovenskih prevoznikov znižuje na raven, ki jo
               zahtevajo predpisi Evropske unije, na primer, zmanjševanje števila pogojev za
               pridobitev licence, ustrezen finančni položaj, ustrezna strokovna usposobljenost ter
               lastništvo vozila ali pravica do uporabe vozila na podlagi najema ali lizinga.
               Logične so tudi spremembe na področju upravne naloge v zvezi z izdajo licenc ter
               dodelitvijo dovolilnic.</p>
               <p>Predlog zakona prinaša nekatere dopolnitve določb o nadzoru in kaznih ter popravlja
               doslej nekoliko nedosledno razmejitev pristojnosti med nadzornimi in prekrškovnimi
               organi. Zagotovljen je učinkovit nadzor in učinkovito kaznovanje tudi tujih
               prevoznikov v primeru kršitev teh predpisov.</p>
               <p>Orisal sem samo nekaj dobrih in nujnih rešitev, ki jih prinaša Predlog zakona o
               prevozih v cestnem prometu. Poslanska skupina Nove Slovenije je tudi sopodpisnica
               nekaterih dopolnil predloga zakona, s katerimi bo predlog zakona ob eventualnem
               sprejetju teh dopolnil dobil nekatere izboljšave, zato bo poslanska skupina Nove
               Slovenije glasovala za sprejetje predloga zakona. Hvala lepa.</p>
            </sp>
            <sp xml:id="SDZ4-Redna-22-2006-11-23.sp19">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin.</p>
               <p>Prehajamo na razpravo o členih in vloženih amandmajih, ki jo bom vodil na podlagi
               pregleda amandmajev z dne 22.11.2006.</p>
               <p>V razpravo dajem 3. člen in amandma štirih poslanskih skupin: SDS, NSi, SLS in DeSUS.
               Odpiram razpravo. Imamo enega prijavljenega razpravljavca, kolega Srečko Prijatelj,
               izvolite.</p>
            </sp>
            <sp xml:id="SDZ4-Redna-22-2006-11-23.sp20">

               <speaker>SREČKO PRIJATELJ:</speaker>

               <p>Imel bi eno ključno pripombo, in to ravno na ta člen, ki je amandmiran po sistemu,
               kot sem že prej povedal. Še enkrat, predstavniku Vlade bi izrazil ostro kritiko, ker
               se niti ni odzval na usklajevanje tega zakona pred sestankom matičnega delovnega
               telesa.</p>
               <p>In poglejte, kaj je zapisano v tem amandmaju: da se lahko izvajalec pravnih določi na
               podlagi 5. člena tega zakona. V 5. členu pa piše, da kot javno podjetje dobi
               pooblastilo neko podjetje za izdajanje licenc za dobo 10 let. Veste, kaj to pomeni?
               Kot je že predstavnik avtoprevoznikov na samem sestanku matičnega delovnega telesa
               povedal, to je začetek anarhije. Jaz verjamem, da je zakon dobronameren v vseh
               ostalih členih in da poenostavlja določene postopke. Vendar tu greste zopet v neko
               anarhično stanje in tudi od predsednika matičnega delovnega telesa bi rad slišal v
               nadaljevanju razprave, žal, ni povedal v poročilu, ko je govoril o tem, da ga je na
               to, da lahko dobimo zakon ulice, opozoril tudi predstavnik avtoprevoznikov.</p>
               <p>Ministrstvo za promet je ta zakon pripravilo, po našem mnenju, zelo slabo in na naše
               predloge, ki so bili dani, da se ta zakon dejansko preloži v obravnavo za naslednjo
               sejo, niste pristali. Vzeli bi si lahko čas, kvalitetno pripravili to materijo in o
               njej razpravljali na bolj strokoven način. To, kar ste naredili, dokazuje samo vašo
               malomarnost. In kot sem že rekel, Vlada, če sprejme nekaj, pa tudi če je to na
               korespondenčni seji - ima že za sprejeto. To je zelo slabo. Lahko delate to, ker
               imate večino v Državnem zboru. Vendar kako se bo to kot praksa pokazalo v
               vsakodnevnem življenju pa čez štiri leta oziroma čez dve, ko bodo zopet volitve.
               Delate velike krivice posameznikom in verjamem tudi, zakon ni sprejet za en mesec,
               delate tudi gospodarsko škodo državi na tak način. In osnovno zlo je ravno v tem
               členu. Hvala.</p>
            </sp>
            <sp xml:id="SDZ4-Redna-22-2006-11-23.sp21">

               <speaker>PODPREDSEDNIK SAŠO PEČE:</speaker>

               <p>Hvala. Glede na to, da vidim, da je še želja po razpravi odpiram nov krog za prijavo.
               Besedo ima kolega Bojan Rugelj.</p>
            </sp>
            <sp xml:id="SDZ4-Redna-22-2006-11-23.sp22">

               <speaker>BOJAN RUGELJ:</speaker>

               <p>Hvala lepa. Rad bi se dotaknil teh amandmajev, ki so nekako kritizirani, čeprav so
               prišli s strani Obrtne zbornice, ki ni nekdo z ulice, ampak vemo, koga in kaj
               predstavlja Obrtna zbornica. Mislim, da so ti amandmaji bili korektni od Obrtne
               zbornice. Ne nazadnje se je to pokazalo na samem odboru, ki jih je povzel kot svoje
               odbore s podporo večine članov odbora. Sedaj, če nek posameznik misli, da bo tisti
               posameznik odločal, ali bo nekaj sprejeto ali ne bo, se pač moti, jaz sem že na
               odboru povedal: demokracija je, žal ali tudi v dobro, taka, da odloča večina članov,
               saj ne more manjšina odločati, tudi ne bi bilo logično razen, če kdo hoče tako.
               Mislim, da se je odbor pravilno odločil in tudi večina vseh teh članov na odboru.
               Tudi sam član tega odbora in vem, kaj se je tam dogajalo, in pač ne morem pristajati
               na takšne, drugačne, napol resnice ali pa diskreditacije. Hvala lepa.</p>
            </sp>
            <sp xml:id="SDZ4-Redna-22-2006-11-23.sp23">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem poslancu Gezu Džubanu. Izvolite.</p>
            </sp>
            <sp xml:id="SDZ4-Redna-22-2006-11-23.sp24">

               <speaker>GEZA DŽUBAN:</speaker>

               <p>Hvala lepa, gospod podpredsednik. Želel bi na neki način odgovoriti ali dopolniti
               razpravo kolega Srečka Prijatelja, ki pač opozarja na stališče koordinacijo Združenih
               avtoprevoznikov.</p>
               <p>Res je, da je gospod Emil Milan Pintar opozoril na nekatere zadeve, ki zadevajo
               predvsem 97. člen - problem javnih pooblastil, nadzor izvajanja licenc, itd. - in je
               odbor njegovo razpravo povzel v svojem poročilu, ki sem ga jaz natančno, vsaj v tem
               delu, prebral, ampak da bo zadeva povsem jasna bom še enkrat prebral: "Predstavnik
               koordinacije Združenih avtoprevoznikov Slovenije je opozoril na določbe predloga
               zakona, ki se nanašajo na podelitev javnega pooblastila, nadzor nad izdajanjem
               licenc, ceno za izdajanje licenc in dovolilnic, predlagano spremembo določbe 7. člena
               predloga zakona in določbo 97. člena predloga zakona."</p>
               <p>Na osnovi poslovnika in pooblastil v funkciji podpredsednika kot poročevalca na tem
               odboru tudi nimam pooblastila, da bi več, kot je zapisano v tem poročilu, tudi
               poročal na Državnem zboru. Hvala lepa.</p>
            </sp>
            <sp xml:id="SDZ4-Redna-22-2006-11-23.sp25">

               <speaker>PODPREDSEDNIK SAŠO PEČE:</speaker>

               <p>Hvala vam. Besedo ima poslanec Srečko Prijatelj.</p>
            </sp>
            <sp xml:id="SDZ4-Redna-22-2006-11-23.sp26">

               <speaker>SREČKO PRIJATELJ:</speaker>

               <p>Hvala lepa, spoštovani podpredsednik. Kolegu Ruglju samo tole.</p>
               <p>Na sklicu, ki smo ga sprejeli za matično delovno telo, je lepo pisalo, še enkrat
               ponavljam kolega, če niste prebrali, da se amandmaji lahko vlagajo 2.11.2006. Vlada
               je dala v proceduro zmazek, kar dokazujejo tudi številčni amandmaji, ki so bili
               seveda vloženi s strani Obrtne zbornice. Kaj je naredila Zakonodajno-pravna služba?
               Na vse amandmaje je vložila svoj pridržek, na vseh 15, spoštovani kolega. Vi ste
               zahtevali pavzo, na tej pavzi ste se dogovorili skupaj z ministrom, da boste to
               povzeli kot amandmaje matičnega delovnega telesa, in tak zmazek predlagali brez
               usklajevanja in možnosti vpliva tudi ostalih, ne samo Obrtne zbornice, tudi
               avtoprevozniki so bili povabljeni na sestanek matičnega delovnega telesa, to ste
               podali v obravnavo. Danes boste s preglasovanjem izglasovali zakon, ki je, milo
               rečeno, velik zmazek. Jaz sem predlagal, da se ta zakon zaradi nonšalance vladne ne
               obravnava na tej seji. In to bi bilo prav, da enkrat tudi Vlada vidi, da smo v
               Državnem zboru le institucija, ki sprejema zakone in nismo samo glasovalno telo. In
               točno za to se imate vi! Nas že posamezni ministri žalijo v obravnavah in vi ste
               dejansko z opomnikom podpora tej Vladi, ki misli, da lahko naredi, kar hoče. To je
               slabo in jutri boste imeli "kamioniste" na cesti in bo zopet, ne vem, vsesplošni
               preplah v Sloveniji. To se bo zgodilo. To se bo zgodilo, zaradi takih neumnosti, kot
               jih počenjate. Ministrstvo za promet dejansko dela slabo na tem področju.</p>
            </sp>
            <sp xml:id="SDZ4-Redna-22-2006-11-23.sp27">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Bojan Rugelj. Izvolite.</p>
            </sp>
            <sp xml:id="SDZ4-Redna-22-2006-11-23.sp28">

               <speaker>BOJAN RUGELJ:</speaker>

               <p>Hvala lepa. Jaz ne vem, izgleda, da moram še enkrat povedati, da so bili amandmaji na
               odboru predstavljeni in prebrani. Pavza je bila samo zato, da smo se posvetovali še z
               ministrstvom in tudi ministrstvo ni imelo nič proti tem amandmajem, ker so dobri
               amandmaji. In potem je seveda odbor, večina članov odbora, povzel te amandmaje kot
               amandmaje odbora. Za takšne amandmaje je čas na seji odbora, da se predlagajo. Jaz ne
               vem, kaj je tukaj narobe. Vse je šlo lepo in sami ste prej rekli, da je bilo prej vse
               legitimno in legitimno je. Ali želi nekdo, da nek posameznik prepreči, da večina
               članov odbora sprejme določene sklepe, ki jih želi sprejeti? Če večina misli tako,
               jaz mislim, da je prav, da se upošteva mnenje večine, ali se bo upoštevalo pri nas
               mnenje manjšine. Jaz tega ne razumem več najbolje. Hvala lepa.</p>
            </sp>
            <sp xml:id="SDZ4-Redna-22-2006-11-23.sp29">

               <speaker>PODPREDSEDNIK SAŠO PEČE:</speaker>

               <p>Hvala tudi vam. V razpravo se bo vključil državni sekretar, dr. Peter Verlič.
               Izvolite.</p>
            </sp>
            <sp xml:id="SDZ4-Redna-22-2006-11-23.sp30">

               <speaker>DR. PETER VERLIČ:</speaker>

               <p>Hvala lepa. Rad bi se oglasil v zvezi s tem amandmajem. Jaz mislim, da je ta amandma
               dober in da ne uvaja anarhije, ampak ravno nasprotno, da so pooblastila zdaj jasno
               določene in da je določen tudi nadzor. Kar se pa tiče dela z avtoprevozniki, pa
               mislim, da je Vlada tukaj napravila velik napor, Ministrstvo za promet vodi
               medresorsko delovno skupino, v katero so vključeni vsi avtoprevozniki, vsa združenja,
               dialog poteka in seveda zadeve se ne rešujejo čez noč, ampak strpno in počasi.
               Prepričan sem, da bomo tako tudi nadaljevali in vso to problematiko tudi uspešno
               razrešili.</p>
               <p>Še to: pri usklajevanju zakona so bili seveda v proceduri sprejemanja vedno
               povabljeni vse zbornice in pa vsa združenja avtoprevoznikov in jaz sem prepričan, da
               imamo pred seboj dober zakon.</p>
            </sp>
            <sp xml:id="SDZ4-Redna-22-2006-11-23.sp31">

               <speaker>PODPREDSEDNIK SAŠO PEČE:</speaker>

               <p>Hvala. Želi še kdo razpravljati v povezavi s 3. členom, ter amandmajem štirih
               poslanskih skupin? Ne. Potem zaključujem razpravo.</p>
               <p>V razpravo dajem 5. člen ter amandma prav tako štirih poslanskih skupin, torej SDS,
               NSi, SLS in DeSUS. Odpiram prijavo za razpravo. Izvolite. Nimamo prijavljenih, zato
               zaključujem razpravo.</p>
               <p>Prehajamo na 7. člen ter amandma istih štirih poslanskih skupin. Želi kdo
               razpravljati? Ne. Zaključujem razpravo.</p>
               <p>V razpravo dajem 12. člen ter amandma istih štirih poslanskih skupin SDS, NSi, SLS in
               DeSUS. Želi kdo razpravljati? Ne. Zaključujem razpravo.</p>
               <p>V morebitno razpravo dajem tako 13. člen istih poslanskih skupin, torej štirih
               poslanskih skupin SDS, NSi, SLS in DeSUS. Želi kdo tu razpravljati? Tudi ne.</p>
               <p>In v razpravo dajem 14. člen ter amandma istih poslanskih skupin. Želi kdo
               razpravljati v okviru 14. člena? Ne. Potem tudi tu zaključujem razpravo. O amandmajih
               bomo v skladu s časovnim potekom seje zbora odločali danes v okviru glasovanj pol ure
               po prekinjeni 19. točki dnevnega reda oziroma najkasneje ob 21. uri in 10 minut. S
               tem prekinjam to točko dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN
                  DOPOLNITVAH ZAKONA O VARNOSTI CESTNEGA PROMETA.</title> Za to točko imamo predvidenih
               45 minut. Predlog zakona je v obravnavo zboru predložil Državni svet Republike
               Slovenije. V zvezi s tem zakonom Odbor za promet predlaga Državnemu zboru, da predlog
               zakona ni primeren za nadaljnjo obravnavo. Na podlagi tretjega odstavka 134. člena
               Poslovnika dajem besedo najprej predstavniku predlagatelja zakona za dopolnilno
               obrazložitev predloga zakona. Član Državnega sveta gospod Maučec, izvolite.</p>
            </sp>
            <sp xml:id="SDZ4-Redna-22-2006-11-23.sp32">

               <speaker>MARJAN MAUČEC:</speaker>

               <p>Hvala za besedo. Lepo pozdravljeni podpredsednik, poslanke in poslanci in
               predstavniki Vlade! Kot je bilo že povedano, Državni svet je na pomlad na svoji seji
               predlagal spremembo zakona, to pa zato, da bi uredili promet predvsem v mestih in
               dali možnost ljudem, ki majo B kategorijo, da lahko vozijo kolesa, ki spadajo pod A1
               kategorijo. V svojih ciljih je predvsem to, da se v mestnem prometu čim manj
               vključujejo osebna vozila in da se uporabljajo motorna vozila, ki so danes tako
               narejena in tako moderno opremljena, da so v vseh velikih evropskih mestih nekako
               postala stalnica in na ta način omogočila parkiranje in z ekološkega vidika dosti
               boljše, ker je izgorevanje in onesnaževanje dosti manjše.</p>
               <p>Zakonodajno-pravna služba temu zakonu ni nasprotovala, tudi predstavniki ministrstev
               so nekako ključni vidik imeli v tem smislu, da Vlada pripravlja to in da bo v jeseni
               pripravila zakona, kar pa sedaj vidim, da dejansko se ni zgodilo. Tudi očitki, da na
               ta način bi nekako poslabšali varnost v cestnem prometu, enostavno ne držijo. Kajti
               to, kar predlagamo - dejansko danes lahko vozijo otroci od 16. do 18. leta, mi pa tu
               ciljamo na ljudi, ki imajo nekaj let vozniško dovoljenje, ki imajo izkušnje, ki pa
               seveda niso zadovoljni, da vozijo motorna kolesa, ki dosegajo hitrost samo 40, 45
               kilometrov na uro, kajti na ta način dandanes v mestu nisi zadosti fleksibilen in
               varen. Tudi če greste čez našo državno mejo, v Italijo, dejansko takih koles s 50
               kubiki enostavno ne vidite več.</p>
               <p>Tudi očitki glede prometnih nesreč in varnosti ne držijo, kajti samo eden od
               ponesrečencev v lanskem letu je bil starejše kategorije in tisti, ki bi potencialno
               lahko bili udeleženci v prometu in potem potencialni nesrečniki.</p>
               <p>Drugo, kar je zelo hudo - in me žalosti, da nihče v svojih razpravah, pa tudi v
               časnikih ni povzel, pa tudi strokovna javnost ne -, je pa to, da danes lahko uvoziš
               kot posameznik motorno kolo z 200 kubiki, pri nas narediš homologacijo in se potem
               lahko voziš. Vsaj tiste bi pozval, da se sedaj premaknejo in preprečijo tovrstna
               dejanja, kajti 95% motornih koles je danes zaradi tega, ker zadeva ni urejena,
               dejansko neustreznih in so posledično vzrok prometnih nesreč. Kajti to pomeni, da
               najstniki, 16 let stari, po taki zakonodaji, kot jo imamo sedaj, lahko vozijo motorna
               kolesa z 200 kubiki, ki dosegajo hitrost 160 kilometrov na uro. In bi vas prosil, da
               preberete, saj predvsem poslanci ne morete vsega vedeti, ker imate vsakodnevno na
               stotine problemov in težav, ampak Vlada bi se lahko potrudila in strokovna javnost
               razumela indic in željo po spremembi tega zakona, ki je dobronameren in služi samo
               temu, da se poveča varnost v mestih, da se sprostijo parkirni prostori in čisto nič
               drugega. Hvala lepa.</p>
            </sp>
            <sp xml:id="SDZ4-Redna-22-2006-11-23.sp33">

               <speaker>PODPREDSEDNIK SAŠO PEČE:</speaker>

               <p>Hvala. Vlada Republike Slovenije, glede na to, da ni predlagateljica, pri tej točki
               nima besede.</p>
               <p>Prehajamo na predstavitev stališč poslanskih skupin. Stališče poslanske skupine SNS
               bo predstavil poslanec Srečko Prijatelj. Izvolite.</p>
            </sp>
            <sp xml:id="SDZ4-Redna-22-2006-11-23.sp34">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi! Cilj predlagatelja je
               nedvomno pozitiven, vendar mogoče pot ni ravno prava. V Slovenski nacionalni stranki
               bomo ta predlog podprli po svoji vesti. Seveda bi pa opozoril, da bi predlog za
               spremembo tako pomembnega zakona, kot je Zakon o varnosti cestnega prometa, zahteval
               bolj globalne spremembe.</p>
               <p>Seveda ni sprejemljivo, da na slovenskih cestah umre za en razred otrok letno in da
               imamo zelo visoko smrtnost in ni sprejemljivo tudi to, da smo v slovensko zakonodajo
               pred časom ravno v tem zakonu dovolili vnos večjega osnega pritiska za kamione in pa
               zmanjšali kazni. To je nedvomno povečalo tudi promet na državnih cestah, kar pa je na
               nek način povečalo tudi smrtnost in nesreče.</p>
               <p>Jaz od ministra osebno že lep čas zahtevam, da se obnaša kot pri mnogih drugih
               zakonih tudi pri tem evropsko in da dobimo v Državni zbor v proceduro in sprejetje
               zakon, ki bo evropsko naravnan v smislu prevoza in tranzita tovora preko
               Slovenije.</p>
               <p>Seveda razbremenitev državnih cest vidimo tudi z večjo obremenitvijo na avtocestah in
               pa seveda preusmeritev tovora na železnice. To do sedaj zakonsko še ni storjeno, tako
               kot je naredila, recimo, Avstrija, in ravno v tem segmentu bi lahko bistveno
               zmanjšali smrtnost na cestah, ki je pa ključni problem Slovenije. In temu cilju bi
               morala slediti Vlada in prometno ministrstvo. Sicer minister obljublja, da to
               zakonodajo pripravljajo in da jo bodo kmalu tudi vložili v proceduro. Jaz upam, da bo
               pri tem vzor Avstrija, ki ima to vzorno rešeno, in da bomo na nek način v prvi vrsti
               razbremenili državne ceste, seveda prometna regulativa mora biti usmerjena tudi v
               skladu in s konsenzom Slovenskih železnic in na ta način tudi povečali varnost
               prometa. Ta predlog, kot pa že rečeno, je s strani predlagateljev pozitiven, vendar
               pot verjetno ni ravno pravšnja. Hvala.</p>
            </sp>
            <sp xml:id="SDZ4-Redna-22-2006-11-23.sp35">

               <speaker>PODPREDSEDNIK SAŠO PEČE:</speaker>

               <p>Stališče poslanske skupine DeSUS bo predstavil poslanec Ivan Jelen.</p>
            </sp>
            <sp xml:id="SDZ4-Redna-22-2006-11-23.sp36">

               <speaker>IVAN JELEN:</speaker>

               <p>Spoštovani podpredsednik, hvala za besedo. Poslanka in poslanci, predstavniki Vlade
               in Državnega sveta.</p>
               <p>Predlog zakona o spremembah in dopolnitvah Zakona o varnosti v cestnem prometu je
               pripravil in v zakonodajni postopek vložil Državni svet Republike Slovenije. Pobudnik
               predlaga ureditev, po kateri bi vozniško dovoljenje za vožnjo kategorij B, C, D in
               podkategorije D1, vključevalo tudi dovoljenje za vožnjo motornih vozil podkategorije
               A1. V poslanski skupini DeSUS sicer pozitivno sprejemamo namen pobudnikov
               predlaganega zakona glede razbremenitve prometa, predvsem v mestnih središčih, ter
               skrb glede ohranjanja zdravega življenjskega okolja, vendar ocenjujemo, da tako
               predlagane določbe ne bi sledile temu cilju, zato predlaganega zakona ne bomo
               podprli. Menimo namreč, da predlagane spremembe ne bi pomenile razbremenitve prometa
               oziroma zmanjšanje uporabe motornih vozil B kategorije, saj lahko že po sedaj
               veljavni zakonodaji ti vozniki uporabljajo kolesa z motorjem. Sprejetje tega zakona
               bi posledično pomenilo, da bi imetnik takšnega vozniškega dovoljenja po dveh letih
               pridobil kategorijo A z omejitvijo, pri 21. letih pa še dovoljenje za kategorijo A
               brez omejitve, tu pa že govorimo o težki motorjih. Tako predlagane poenostavitve
               pridobitev vozniškega dovoljenja brez oprave vozniškega izpita ter zdravniškega
               pregleda pa nikakor niso v skladu s prizadevanju za izboljšanje in povečanje varnosti
               v cestnem prometu, saj vse analize kažejo, da so ravno vozniki motornih koles ena
               najbolj ogroženih skupin v cestnem prometu. V Sloveniji je kultura prometa že sedaj
               na zelo nizki ravni, zato poslanci DeSUS-a ocenjujemo, da takšno avtomatično
               podeljevanje vozniški dovoljenj nikakor ne more biti v prid varnosti udeležencev v
               prometu.</p>
               <p>V poslanski skupini DeSUS se zavedamo, da je v Sloveniji stanje glede varnosti v
               cestnem prometu izredno zaskrbljujoče, prav tako pa verjamemo, da je predlagatelj
               vložil predlog zakona z dobrim namenom, vendar ugotavljamo, da s takšno vsebino
               nikakor ne bi pripomogel k uresničitvi zadanih ciljev. Glede na povedano bomo
               poslanci DeSUS-a podprli sklep delovnega telesa, da Predlog zakona o spremembah in
               dopolnitvah zakona o varnosti v cestnem prometu ni primeren za nadaljnjo obravnavo.
            </p>
            </sp>
            <sp xml:id="SDZ4-Redna-22-2006-11-23.sp37">

               <speaker>PODPREDSEDNIK SAŠO PEČE:</speaker>

               <p>Hvala. Kolega Bojan Rugelj nas bo seznanil s stališčem poslanske skupine SDS.</p>
            </sp>
            <sp xml:id="SDZ4-Redna-22-2006-11-23.sp38">

               <speaker>BOJAN RUGELJ:</speaker>

               <p>Hvala lepa. Še enkrat lep pozdrav vsem navzočim, tudi predstavniku Državnega sveta.
               Kot vemo, je Državni svet predlagal novelo zakona o spremembah in dopolnitvah Zakona
               o varnosti cestnega prometa, ki bi omogočila večjo razširjenost motornih vozil pod
               kategorijo A1, kar naj bi neposredno vplivalo na razbremenitev prometa v mestnih
               središčih in prometnih vpadnicah. V poslanski skupini Slovenske demokratske stranke
               se strinjamo z opozorili Vlade Republike Slovenije, da bi sprejem predlaganega
               besedila 1. člena predloga tega zakona, ki določa, da vozniško dovoljenje kategorije
               B vključuje tudi dovoljenje za vožnjo vozil kategorije G, H in A1, pomenilo kršenje
               veljavne direktive o vozniških dovoljenjih. Veljavna direktiva o vozniških
               dovoljenjih v prilogi 2 določa, da morajo imeti kandidati za vozniško dovoljenje
               določene kategorije znanje in spretnosti ter da pokažejo znanje, potrebno za vožnjo
               motornega vozila te kategorije. Kandidat za vozniško dovoljenje določene kategorije,
               tudi kategorije A1, mora opraviti teoretični preizkus in tudi preizkus spretnosti in
               znanja vožnje. Direktiva tudi določa, da kandidat za vozniško dovoljenje v eni
               kategoriji, ki opravi teoretični preizkus za dovoljenje v drugi kategoriji, lahko
               opravlja le posebni del teoretičnega preverjanja znanja, ki je predpisan za posamezno
               kategorijo. Avtomatično priznavanje pravice do vožnje motornega kolesa kategorije A1
               z vozniškim dovoljenjem kategorije B pa je tudi iz varnostnega vidika povsem
               nesprejemljivo, kajti tehnika vožnje in obvladovanje motornega kolesa se bistveno
               razlikuje od tehnike vožnje osebnega avtomobila oziroma motornega vozila v B
               kategoriji. Iz teh razlogov se tudi usposabljanje kandidatov za voznike motornih
               vozil izvaja na drugačen način kot usposabljanje za voznike osebnih vozil. Sprejem
               predloga takšnega zakona bi pomenil, da bi se lahko podal na vožnjo s hitrim motornim
               kolesom nekdo, ki ne obvlada niti vožnje z navadnim kolesom. Upam, da se zavedamo,
               kaj to pomeni ne samo za njega, ampak tudi za ostale udeležence v prometu. Predlagana
               sprememba zakona tudi ne pomeni zmanjšane uporabe motornih vozil kategorije B, kot
               navaja predlagatelj. Treba pa je vedeti, da so vozniki motornih koles ena od bolj
               ogroženih skupin udeležencev v cestnem prometu, saj so bistveno manj zaščiteni kot
               vozniki osebnih avtomobilov, zato nikakor ne moremo pristati na to, da bi na tak
               način spravljali v nevarnost predvsem mlade voznike, pred katerimi je še celo
               življenje.</p>
               <p>V poslanski skupini Slovenske demokratske stranke smo glede na navedene
               administrativne in še bolj varnostne razloge prepričani, da Predlog novele zakona o
               varnosti cestnega prometa ni primeren za nadaljnjo obravnavo, zato ga ne bomo
               podprli. Hvala lepa.</p>
            </sp>
            <sp xml:id="SDZ4-Redna-22-2006-11-23.sp39">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine Liberalne demokracije bo predstavil poslanec Aleš
               Gulič.</p>
            </sp>
            <sp xml:id="SDZ4-Redna-22-2006-11-23.sp40">

               <speaker>ALEŠ GULIČ:</speaker>

               <p>Cenjene kolegice, cenjeni kolegi, spoštovani gostje! V Liberalni demokraciji
               Slovenije smo hitro odreagirali na ta predlog zakona, na zelo nedodelano besedilo, ki
               ima vrsto vrzeli. In že to je razlog, da ne bomo podprli in se bomo strinjali s
               predlogom odbora, da je zakon neprimeren za nadaljnjo obravnavo.</p>
               <p>Vendar pa bom to priložnost izkoristil za to, da vendarle povem, da en del tega
               zakona je vsekakor dober, to je tista intencija, da bi se zmanjšalo število prometnih
               nesreč, da bi se uredile prometne razmere, da bi se dvignila varnostna in prometna
               kultura na naših cestah. To so prav gotovo pozitivni cilji in jih velja upoštevati
               pri vseh spremembah Zakona o varnosti v cestnem prometu, vendar ne tako, da se dajejo
               neki bonusi in da se recimo, populistično bomo rekli, zanemarja potreba po znanju in
               po veščinah. Motorno kolo ni hec, pa če ima 125 kubikov, 50 kubikov ali pa 1500
               kubikov. Veščina je čisto drugačna, ogroženost je veliko večja in če bi pogledali
               rizičnost različnih kategorij voznikov, potem bi videli, da vozniki motornih koles
               spadajo med najbolj rizične, samo traktoristi so še večja nevarnost na cestah, vendar
               zaradi pogostnosti številke niso tako visoke. Letošnja smrtna žetev na slovenskih
               cestah govori še bolj v prid temu, da na ta način ne moremo reševati problemov.
               Veliko bolje bi bilo seveda, da bi se tukaj dala kakršnekoli druge možnosti, se pravi
               za tiste voznike B, C, D kategorije, ki bi radi pridobili A1 se: A da se jim ob
               izpitu upošteva vsaj teoretski del in da se jih potem na cesti izobrazi, se pravi, da
               opravijo vožnje, ki so potrebne. Prav gotovo bi bilo dobro v prid naših načrtov
               uvesti obnovitvene tečaje na vsakih 10 let, s katerimi bi si lahko podaljšali potem
               vozniško dovoljenje, čeprav bo to sedaj malce težje narediti, ker imamo vsi napisano
               tja do 80. leta. Ampak vendarle, s takšnimi akcijami bi se dalo.</p>
               <p>Predlog tega zakona je tudi na nek način v nasprotju s tistim, kar sicer počnejo
               civilnodružbene organizacije. Društvo Maksi, ki pripravlja tečaje, za tiste, ki že
               imajo izpit, ker so očitno motoristi sami ugotovili, da je tega znanja veliko premalo
               in z veliko pogostnostjo obiskujejo te zadeve, tudi policija se trudi v to smer.</p>
               <p>Se pravi, imamo dve različne poti. Ena, ki je seveda bolj naporna, ker zahteva
               znanje, učenje, druga, ki je pa čisto enostavna, da se nekomu kar nekaj da. Ta je
               prav gotovo slaba, zato v Liberalni demokraciji predloga zakona ne bomo podprli
               oziroma bomo podprli sklep Odbora za promet. Hvala lepa.</p>
            </sp>
            <sp xml:id="SDZ4-Redna-22-2006-11-23.sp41">

               <speaker>PODPREDSEDNIK SAŠO PEČE:</speaker>

               <p>Hvala. Kolega Janko Veber bo podal stališče poslanske skupine Socialnih demokratov.
               Izvolite.</p>
            </sp>
            <sp xml:id="SDZ4-Redna-22-2006-11-23.sp42">

               <speaker>JANKO VEBER:</speaker>

               <p>Hvala za besedo. V poslanski skupini Socialnih demokratov spremembe Zakona o varnosti
               cestnega prometa ne bomo podprli in seveda podpiramo sklep matičnega delovnega
               telesa.</p>
               <p>Menimo, da je način reševanja gneče v mestih, da pridobi voznik avtomobila v nekem
               času ali pa po dveh letih ali pa, ko je star celo 21 let, tudi dovoljenje za vožnjo
               motornega telesa, je nekoliko nedorečen ukrep, saj pravzaprav nihče ne more
               zagotoviti, da se bo zaradi tega nekdo pogosteje peljal ravno v mesto in ne nekam na
               podeželje ali pa ne neko drugo daljšo pot. Takšna poenostavitev bi zagotovo
               povzročila in pomenila pravzaprav zmanjšanje varnosti v cestnem prometu in s tem
               sigurno povzročila tudi več prometnih nesreč. Dokaz za takšno razmišljanje vidimo v
               tem, ko lahko spremljamo dogajanje v pomladnem obdobju. Takrat se sicer izkušeni
               vozniki, ki so čez zimo vozili avtomobile, prelevijo v voznike motornih koles, vendar
               zaradi zimskega obdobja, ko niso bili na motornem kolesu, se izkaže, da to motorno
               kolo bistveno manj obvladajo kot pa ob zaključku sezone. Zato menimo, da bi bilo
               primerneje razmišljati o tem, da uvedemo na začetku vsake sezone, spomladi, dodatno
               usposabljanje na poligonih, z dodatnimi urami voženj z motornim kolesom, da voznik
               motornega kolesa pridobi ponovno občutek, ki je izjemno pomemben pri vožnji z
               motornim kolesom, da ne naredi napake, ki je pri motornem kolesu lahko zelo hitro
               usodna.</p>
               <p>Sicer pa menimo, da je zmanjševanje gneče v mestih treba reševati na način, da se
               ponovno vrnemo k problemu subvencioniranja javnega potniškega avtobusnega prometa. Z
               večjimi subvencijami zmanjšamo višino cene vozovnice in je s tem javni potniški
               promet bistveno prijaznejši za mnoge, ki se napotijo v mesta na delo ali v šolo. K
               temu bi pa še enkrat dodali tudi že izpostavljen problem, da je treba tudi čim prej
               izvršiti sanacijo Slovenskih železnic in vzpostaviti javni potniški promet tudi v
               Slovenskih železnicah na nivo, kot si ga v Sloveniji zaslužimo. Tako bi gnečo v
               mestih zagotovo lahko uspešno reševali, če bi sredstva, ki jih danes namenjamo
               Slovenskim železnicam brezuspešno za izvedbo sanacije, namenjali za subvencije
               avtobusnih prevozov in ne nazadnje tudi za dodatno usposabljanje voznikov motornih
               koles. Torej, vir je, samo treba ga je prerazporediti in predvsem nameniti varnosti v
               cestnem prometu in s tem tudi zmanjševanju gneče v mestih. Zato od Vlade pričakujemo,
               da bo tudi ob tej priložnosti, ko tudi sama zavrača ta zakon, intenzivneje
               razmišljala o teh ukrepih in s tem zmanjšala gnečo v mestih. Hvala.</p>
            </sp>
            <sp xml:id="SDZ4-Redna-22-2006-11-23.sp43">

               <speaker>PODPREDSEDNIK SAŠO PEČE:</speaker>

               <p>Hvala. Kolega Jožef Horvat bo podal stališče poslanske skupine Nove Slovenije.
               Izvolite.</p>
            </sp>
            <sp xml:id="SDZ4-Redna-22-2006-11-23.sp44">

               <speaker>JOŽEF HORVAT:</speaker>

               <p>Hvala lepa, gospod podpredsednik. Lep pozdrav vsem še enkrat, še posebej gostom na
               tem zasedanju! V poslanski skupini Nove Slovenije sicer pozdravljamo gotovo iskreno
               namero predlagatelja, to je Državnega sveta Republike Slovenije, da bi se naj
               prometna varnost povečala, da naj bi se dvignila prometna kultura ali bolj točno,
               kultura voznikov. Vendar pa moram na začetku povedati, da predlagane rešitve zakona
               po našem trdnem prepričanju tega ne prinašajo. Zato nas tudi čudi, da že Državni svet
               zakona ni umaknil iz procedure.</p>
               <p>Predlagana sprememba bi med drugim pomenila kršenje veljavne direktive o vozniških
               dovoljenjih. Avtomatično priznavanje pravice do vožnje motornega kolesa podkategorije
               A1 v vozniško dovoljenje po določbah 147. člena Zakona o varnosti v cestnem prometu
               bi tudi pomenilo, da bi imetnik takšnega vozniškega dovoljenja po preteku dveh let
               avtomatično pridobil kategorijo A z omejitvijo "motorna kolesa, katerih moč motorja
               ne presega 25 kilovatov na razmerje moč motorja na maso, ne presega 0,16 kilovata na
               kilogram" ter pri dopolnjenem 21. letu starosti že vozniško dovoljenje kategorije A
               brez omejitve, to so težki motorji. Glede na dejstvo, da so vozniki motornih koles,
               kar je danes bilo že večkrat omenjeno, ena od najbolj ogroženih skupin udeležencev v
               cestnem prometu, saj so bistveno manj zaščiteni kot vozniki osebnih avtomobilov, z
               vidika varnosti v cestnem prometu in glede na grozljive statistike o prometnih
               nesrečah s smrtnih izidom na slovenskih cestah poslanska skupina Nove Slovenije
               zavrača predlagani zakon oziroma podpira predlog sklepa matičnega delovnega telesa.
               Ostaja pa seveda varnost cestnega prometa nikoli dokončana zakonodajna naloga. Hvala
               lepa.</p>
            </sp>
            <sp xml:id="SDZ4-Redna-22-2006-11-23.sp45">

               <speaker>PODPREDSEDNIK SAŠO PEČE:</speaker>

               <p>Hvala. Kolega Jakob Presečnik bo podal stališče poslanske skupine Slovenske ljudske
               stranke.</p>
            </sp>
            <sp xml:id="SDZ4-Redna-22-2006-11-23.sp46">

               <speaker>JAKOB PRESEČNIK:</speaker>

               <p>Hvala lepa, gospod podpredsednik. Spoštovani prisotni! Kot rečeno, gre za zakon,
               katerega vsebina je obravnavana praktično v enem členu in bi vnesel zelo pomembno
               spremembo v ta del zakonodaje. Tudi razlogi za sprejem tega zakona so seveda
               pozitivni, vendar tudi mi ocenjujemo, da samo na tak enostaven, preenostaven način se
               zadeve ne da reševati tudi v smislu evropske zakonodaje. Je pa seveda razprava in v
               odboru in pri predstavitvi poslanskih skupin pokazala, da pa so nekatere stvari, ki
               so v tem procesu, ki so smiselne, da jih pobliže pogledamo in da Vlada oziroma
               ustrezno resorno ministrstvo razmišlja o tem, da bi pa nekatere stvari na tem
               področju bilo potrebno pripraviti oziroma nekatere spremembe potrebno pripraviti. Jaz
               moram reči, da kljub temu, da ne smem polimizirati ali pa tule imenovati druga mnenja
               drugih poslanskih skupin, se strinjam z razpravo, ki jo je dal kolega Gulič. Mislim,
               da je njegova razprava, tudi jaz sem prej mislil nekaj stvari od tega povedati,
               njegovi razpravi je pomembno prisluhniti in jo upoštevati pri pripravi eventualnih
               sprememb tega zakona.</p>
               <p>Pri tem ne smemo pozabiti tudi na nekatere zadeve, ki so nedodelane ali nedorečene v
               naši praksi. Gre za različne kontrole pri obstoječem stanju, problem homologacije,
               kar je tudi predlagatelj navajal. Motorna kolesa, ki so na cesti, so mnogokrat
               drugačna, predvsem močnejša, bistveno močnejša, kot dejansko piše v homologaciji.
               Tudi tu nastopa problem predelav, problem deblokad in tako dalje. Mislim, da so to
               vprašanja, katerim je vredno prisluhniti in zadevo rešiti tudi v sklopu sprememb
               Zakona o varnosti cestnega prometa. Ampak kot rečeno, na ta način se seveda to ne
               da.</p>
               <p>To bi potegnilo za seboj tudi neželjene učinke in zaradi tega bomo v poslanski
               skupini Slovenske ljudske stranke podprli predlog matičnega delovnega telesa. Hvala
               lepa.</p>
            </sp>
            <sp xml:id="SDZ4-Redna-22-2006-11-23.sp47">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Končali smo s predstavitvijo stališč poslanskih skupin. O predlogu
               sklepa bomo v skladu s časovnim potekom seje zbora odločali danes v okviru glasovanj,
               pol ure po prekinjeni 19. točki dnevnega reda. S tem tudi prekinjamo to točko
               dnevnega reda.</p>
               <p>Prehajamo na <title>15. TOČKO DNEVNEGA REDA - TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O DELOVNEM ČASU IN OBVEZNIH POČITKIH MOBILNIH
                  DELAVCEV TER O ZAPISOVALNI OPREMI V CESTNIH PREVOZIH.</title> Za to točko imamo na
               razpolago 40 minut. Predlog zakona je v obravnavo zboru predložila Vlada Republike
               Slovenije, zato besedo dajem državnemu sekretarju dr. Petru Verliču, da poda
               dopolnilno obrazložitev. Izvolite.</p>
            </sp>
            <sp xml:id="SDZ4-Redna-22-2006-11-23.sp48">

               <speaker>DR. PETER VERLIČ:</speaker>

               <p>Spoštovani gospod podpredsednik, spoštovane poslanke in poslanci!</p>
               <p>Dovolite mi, da na kratko pojasnim vsebino predlaganega zakona. S predlaganim zakonom
               se spreminja in dopolnjuje Zakon o delovnem času in obveznih počitkih mobilnih
               delavcev ter o zapisovalni opremi v cestnih prevozih. Tako se dopolnjuje sistem
               nadzora nad določbami socialne zakonodaje ter se posega na področje tahografskih
               delavnic in področje izdajanja tahografskih kartic. Predlagane spremembe in
               dopolnitve zakona bodo omogočili sledeče. Prvič. Učinkoviteje bo možno izvajati
               kontrole nad vožnjami in zapisovalno opremo voznikov, prevoznikov ali drugih pravnih
               oziroma fizičnih oseb iz tretjih držav nečlanic Evropske unije ter jih kaznovati za
               kršitve zakona. Drugič. Dopolnjene bodo pristojnosti in pooblastila glede nadzora v
               zvezi z ustreznimi EU-predpisi s področja socialne zakonodaje, in sicer za primere
               hujših kršitev omenjenih predpisov. Te se nanašajo predvsem na čas trajanja vožnje,
               odmore, počitke ter primere nedovoljenih posegov v zapisovalno opremo in napravo za
               omejevanje hitrosti. Tretjič. V tahografskih delavnicah se bo od tehnikov zahtevalo
               potrdilo o izobraževanju za digitalne tahografe, ki ne sme biti starejše od treh let,
               medtem ko je tovrstno potrdilo za analogne tahografe lahko tudi starejše. In četrtič.
               Pri izdaji tahografskih kartic se upravne takse ne plačujejo. Upravne takse namreč
               niso vključene v ceno kartice, saj cena kartica za digitalne tahografe v celoti
               pokrije stroške, ki jih ima izvajalec javnega pooblastila z izvajanjem obsega javnega
               pooblastila. Izvajalec javnega pooblastila pa za izvajanje le-tega iz proračuna
               Republike Slovenije ne pridobi nobenih sredstev, tako da ni razloga za obračunavanje
               upravnih taks. V prehodni določbi se predlog zakona nanaša na področje odobritev
               tahografskih delavnic. Osebam, ki opravljajo naloge tahograske delavnice, na podlagi
               pogodbe z Uradom za meroslovje Republike Slovenije, bo namreč omogočen dodatni čas za
               pridobitev akreditacijske listine. Tako bo strankam omogočeno, da bodo vse v enakem
               položaju za pridobitev odobritve delavnic ter bo s tem stanje na tem področju
               poenoteno. Hvala lepa za besedo.</p>
            </sp>
            <sp xml:id="SDZ4-Redna-22-2006-11-23.sp49">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Predlog zakona je v okviru zakonodajnega postopka obravnaval Odbor za
               promet kot matično delovno telo. Prosim podpredsednik odbora, Geza Džubana, da poda
               poročilo. Izvolite.</p>
            </sp>
            <sp xml:id="SDZ4-Redna-22-2006-11-23.sp50">

               <speaker>GEZA DŽUBAN:</speaker>

               <p>Hvala, gospod podpredsednik. Še enkrat, lep pozdrav.</p>
               <p>Odbor Državnega zbora za promet je na 18. seji opravil drugo obravnavo Predloga
               zakona o spremembah in dopolnitvah zakona o delovnem času in obveznih počitkih
               mobilnih delavcev ter o zapisovalni opremi v cestnih prevozih, ki ga je Državnemu
               zboru Republike Slovenije v zakonodajni postopek posredoval Vlada Republike Slovenije
               s predlogom, da ga obravnava po skrajšanem postopku.</p>
               <p>Minister za promet mag. Janez Božič je predstavil poglavitne rešitve predloga zakona,
               ki se nanašajo na izvajanje nadzora nad vožnjami in zapisovalno opremo voznikov,
               prevoznikov in drugih pravnih oziroma fizičnih oseb tudi iz tretjih držav ter kazni
               za prekrške.</p>
               <p>Poglavitne rešitve smo malo prej slišali tudi s strani predstavnika Vlade.
               Zakonodajno-pravna služba Državnega zbora je v svojem mnenju podala konkretne
               pripombe k 1., 2., 4. in 5. členu. Še posebej je opozorila na določbe 6., 7. in 8.
               člena predloga zakona na načelu določnostni, ena od temeljnih zahtev, ki je zlasti
               izrazita na področju kaznovalnega prava, in zahteva, da morajo biti norme, ki
               opredeljujejo prekrške in predpisujejo sankcije, zanje, jasne in razumljive. Kazenske
               določbe morajo slediti materialnemu delu zakona, v okviru katerega morajo biti
               naslovnikom zakona na razumljiv način opredeljene njihove dolžnosti oziroma
               prepovedi. Iz tega vidika je potrebno predlagano besedilo ponovno preveriti.</p>
               <p>Odbor za promet je v skladu s 126. in 142. členom Poslovnika Državnega zbora opravil
               razpravo in glasovanje o posameznih členih predloga zakona in vloženih amandmajih
               koalicijskih strank k 2., 4. in 5. členu ter jih sprejel. Odbor za promet ni
               oblikoval svojih amandmajev k predlogu zakona. Odbor za promet je po končanem
               glasovanju o vloženih amandmajih v skladu s 128. členom Poslovnika Državnega zbora
               glasoval še o vseh členih predloga zakona in jih sprejel.</p>
               <p>Naj vas še spomnim, da je ob upoštevanju sprejetih amandmajev dopolnjeni predlog
               obravnavanega zakona sestavni del tega poročila. Hvala lepa.</p>
            </sp>
            <sp xml:id="SDZ4-Redna-22-2006-11-23.sp51">

               <speaker>PODPREDSEDNIK SAŠO PEČE:</speaker>

               <p>Hvala. Prehajamo na predstavitev stališč poslanskih skupin. Besedo ima poslanec Ivan
               Jelen, da nas seznani s stališčem poslanske skupine DeSUS. Izvolite.</p>
            </sp>
            <sp xml:id="SDZ4-Redna-22-2006-11-23.sp52">

               <speaker>IVAN JELEN:</speaker>

               <p>Še enkrat, hvala za besedo. V poslanski skupini DeSUS predlog zakona podpiramo.</p>
               <p>S spremembo osnovnega zakona bo možno izvajati nadzor nad vožnjami in zapisovalno
               opremo voznikov, prevoznikov ali drugih pravnih oziroma fizičnih oseb tudi iz tretjih
               držav ter kaznovati omenjene osebe za kršitve zakona. S tem bodo vse osebe, ki se
               nahajajo na območju Republike Slovenije, ne samo osebe, na katere se nanaša trenutna
               zakonodaja, mobilni delavci, zaposleni v podjetjih, ustanovljenih v državi članici,
               trenutna zakonodaja, mobilni delavci, zaposleni v podjetjih, ustanovljeni v državah
               članicah Evropske unije, ko opravljajo dejavnosti iz cestnega prometa, v enakem
               položaju pred zakonom, kar je skladno z načelom enakosti pred zakonom ter načelom
               nediskriminatornosti. Od tehnikov v delavnici se bo zahtevalo potrdilo o
               izobraževanju za digitalne tahografe, ki ne sme biti starejše od treh let. Tovrstno
               potrdilo o izobraževanju za analogne tahografe pa je lahko starejše od treh let.
               Ocenjujemo, da je to v skladu s procesom uvajanja digitalnih tahografov, saj sledni
               izpodrivajo analogne, ki se bodo uporabljali le še do izteka njihove življenjske
               dobe. Z uvedbo digitalnih tahografov maja 2006 so proizvajalci prenehali tudi s
               proizvodnjo analognih ter tudi s strokovnim usposabljanjem tehnikov za analogne
               tahografe. V naši poslanski skupini ocenjujemo, da zaradi tega ni več razloga, da bi
               se znanja s tega področja stalno obravnavala ter da bi se zahtevala potrdila o
               stalnem izobraževanju. S predlogom bo tudi odpravljena dilema v zvezi z izvajanjem
               javnega pooblastila izdajanja potrebnih kartic za digitalne tahografe glede cene
               kartic, in sicer tako, da upravne takse v ceno kartice ne bodo vključene. Izvajalec
               javnega pooblastila za izvajanje pooblastila ne dobi iz Proračuna Republike Slovenije
               nobenih sredstev, v zakonu pa je v celoti urejeno plačevanje izvajanja kartic, s tem,
               da cena kartice za digitalne tahografe v celoti pokrije tudi stroške. Pristojni in
               pooblastila nadzornih organov se s predlogom dopolnjujejo kar terjajo uredbe iz
               direktive Evropske skupnosti, predvsem gre tu za ukrepanje v primeru najhujših
               kršitev, prekoračitev časa trajanja vožnje, nepravilno delovanje naprave, nedovoljeni
               posegi v zapisovalno opremo in naprav za omejevanje hitrosti.</p>
               <p>Poslanci DeSUS-a se strinjamo s spremembo, v kateri bodo vse stranke in tudi
               delavnice v enakem položaju za pridobitev odobritve delavnic. Ker navedeni predlog
               zakona sledi načelom enakosti pred zakonom ter primerno ureja obravnavano tematiko,
               ga bomo v poslanski skupini DeSUS tudi podprli.</p>
            </sp>
            <sp xml:id="SDZ4-Redna-22-2006-11-23.sp53">

               <speaker>PODPREDSEDNIK SAŠO PEČE:</speaker>

               <p>Hvala. Kolega Bojan Rugelj bo podal stališče poslanske skupine SDS.</p>
            </sp>
            <sp xml:id="SDZ4-Redna-22-2006-11-23.sp54">

               <speaker>BOJAN RUGELJ:</speaker>

               <p>Hvala lepa. Še tretjič danes, lep pozdrav vsem navzočim! Predlog zakona o spremembah
               in dopolnitvah zakona o delovnem času in obveznih počitkih mobilnih delavcev ter o
               zapisovalni opremi v cestnih prevozih prinaša kar nekaj novosti. Z digitalnimi
               tahografi namerava EU v naslednjih letih nadomestiti običajne analogne tahografe.
               Uvajanje digitalnih tahografov poleg sodobnejše snemalne opreme prinaša tudi novosti,
               uvedbo tahografskih kartic, od vozniških kartic do tahografskih kartic za potrebe
               podjetij, servisnih delavnic in nadzornih organov. Te kartice so namenjene
               identifikaciji oseb ali ustanov, vključenih v ta proces, ter beleženje podatkov in
               nadzorov.</p>
               <p>Digitalni tahografi so bili v Republiki Sloveniji uspešno uvedeni v roku, ki je bil
               predpisan z novo uredbo ES št. 561/2006, in sicer s 1. majem 2006. Omenjena uredba
               začne veljati 11. aprila 2007, z izjemo nekaterih členov, med njimi je tudi člen, iz
               katerega izhaja obvezna uvedba digitalnih tahografov s 1. majem letošnjega leta.</p>
               <p>Od uveljavitve omenjenega nacionalnega zakona do danes so bile glede zakona
               ugotovljene določene pomanjkljivosti, ki se odpravljajo s popravki, ki so opredeljeni
               v tej noveli zakona. Namen tega zakona je razširitev uporabe zakona, tako da bo možno
               izvajati nadzor nad vožnjami in zapisovalno opremo voznikov, prevoznikov ali drugih
               pravnih oziroma fizičnih oseb tudi iz tretjih držav ter jih kaznovati za prekrške. Po
               trenutni dikciji se ta zakona lahko uporablja za mobilne delavce, zaposlene v
               podjetjih, ustanovljenih v državi, članici Evropske skupnosti, ko opravljajo
               dejavnosti cestnega prevoza, na katere se nanaša uredba 3820/85/EGS ter uredba
               3821/85/EGS ali sporazum AETR. Zato je predlagana ustrezna zakonska ureditev. Namen
               dopolnitve zakona je omogočiti delo tehnikov v delavnici za področje analognih
               tahografov tudi na podlagi posredovanja potrdila o izobraževanju, ki so starejša od
               treh let, saj za področja analognih tahografov ni več razloga, da bi se znanja s tega
               področja stalno obnavljala in zato zahtevala potrdila o stalnem izobraževanju. Namen
               zakona je razjasnitev dilem glede vključitve upravnih taks v ceno kartice, in sicer
               se pri izdaji kartic v celoti ne plačujejo upravne takse. Glede na uredbe EU s tega
               področja se predpisujejo ustrezni postopki nadzornih organov in podeljujejo ustrezna
               pooblastila, še posebej za primere nedovoljenih posegov v zapisovalno opremo in
               napravo za omejevanje hitrosti. Nadzor se usklajuje s predpisi EU.</p>
               <p>Poslanska skupina Slovenske demokratske stranke Predlog zakona o spremembah in
               dopolnitvah Zakona o delovnem času in obveznih počitkih mobilnih delavcev ter o
               zapisovalni shemi v cestnih prevozih v celoti podpira. Hvala lepa.</p>
            </sp>
            <sp xml:id="SDZ4-Redna-22-2006-11-23.sp55">

               <speaker>PODPREDSEDNIK SAŠO PEČE:</speaker>

               <p>Hvala. Kolega Janko Veber bo podal stališče poslanske skupine Socialnih demokratov.
            </p>
            </sp>
            <sp xml:id="SDZ4-Redna-22-2006-11-23.sp56">

               <speaker>JANKO VEBER:</speaker>

               <p>Hvala še enkrat za besedo. Predlog zakona o spremembah in dopolnitvah Zakona o
               delovnem času in obveznih počitkih mobilnih delavcev ter o zapisovalni opremi v
               cestnih prevozih ureja pravzaprav en majhen segment v tem delu, nadzor nad vožnjami
               in zapisovalno premo voznikov in prevoznikov. Ne preseneča nas pa, da se srečujemo s
               spremembami in dopolnitvami tega zakona, kajti že pri sprejemanju predloga zakona smo
               opozarjali na premalo izčiščene in dodelane rešitve. Tako je danes pred nami nov
               predlog zakona o spremembah in dopolnitvah, ki rešuje te nedorečenosti. To so sicer
               nekateri manjši posegi in če jih poskušamo poiskati v tem zakonu, se nanašajo
               pravzaprav na delo tehnikov v delavnici za področje analognih tahografov, kjer se
               ugotavlja, da ni več potrebno stalno izobraževanje pri tej tehniki. Poleg tega se
               delavnicam, ki že izvajajo postopke in naloge s področja tahografov, omogoča dodaten
               čas, da svojo dejavnost uskladijo z zakonom in da pridobijo akreditacijsko listino.
               Vse to je bilo znano že veliko prej in bi morali nekako upoštevati stanje v Sloveniji
               na tem področju in že pri osnovnem zakonu predvideti ustrezne postopke za uvedbo tega
               evropskega predpisa. Poleg delavnic na območju Republike Slovenije lahko prevozniki
               opravijo to storitev tudi v ostalih članicah Evropske unije. Zagotovo bi moral biti
               interes Slovenije, da prevozniki opravljajo to storitev v večji meri ali pa celo v
               največji meri, če že ne v celoti, ravno v naših delavnicah.</p>
               <p>Glede na to, da bo ta zakon najbrž omogočal to izvajanje v večji meri na območju
               Republike Slovenije, bomo seveda te spremembe podprli. Pričakujemo pa, da bo resnično
               narejena dodatna analiza celotnega zakona in da bo izboljšano vse, kar je treba pri
               tem zakonu izboljšati, kajti mislim, da so še nekatere rešitve v obstoječem zakonu,
               ki jih ni mogoče v praksi ravno dosledno izvajati. Verjetno bi bilo primerneje, da bi
               že danes vse te rešitve imeli na mizi, ampak očitno predlagatelj ni opravil še vseh
               analiz obstoječega zakona in bo to najbrž sledilo šele v prihodnje in bomo imeli
               nekaj več zakonov tudi na dnevnem redu. Vendar ne glede na to, kot sem povedal,
               podpiramo te spremembe in si tudi želimo, da bi izboljšale pogoje pri naših
               delavnicah. Hvala.</p>
            </sp>
            <sp xml:id="SDZ4-Redna-22-2006-11-23.sp57">

               <speaker>PODPREDSEDNIK SAŠO PEČE:</speaker>

               <p>Hvala. Kolega Jožef Horvat bo podal stališče Nove Slovenije. Izvolite.</p>
            </sp>
            <sp xml:id="SDZ4-Redna-22-2006-11-23.sp58">

               <speaker>JOŽEF HORVAT:</speaker>

               <p>Hvala lepa za besedo. Še tretjič vsem prav lep pozdrav! V Evropski skupnosti je
               obvezno beleženje voznikovih dejavnosti bilo uvedeno že leta 1969. Beleženje je
               takrat izvajal voznik sam, svoje dnevne aktivnosti je moral zapisovati v beležko, za
               današnje čase dokaj primitiven način, toda nujna aktivnost voznika.</p>
               <p>Namen zakona, ki ga imamo na klopeh, je razširitev uporabe zakona tako, da bo možno
               izvajati nadzor nad vožnjami in zapisovalno opremo voznikov, prevoznikov ali drugih
               pravnih oziroma fizičnih oseb tudi iz tretjih držav ter jih kaznovati za storjene
               prekrške. Trenutno veljavni zakon se namreč lahko uporablja le za mobilne delavce,
               zaposlene v podjetjih, ustanovljenih v državi, članici Evropske skupnosti, ko
               opravljajo dejavnosti cestnega prevoza.</p>
               <p>Po mnenju poslanske skupine Nove Slovenije predlagane spremembe in dopolnitve Zakona
               o delovnem času in obveznih počitkih mobilnih delavcev ter o zapisovalni opremi v
               cestnih prevozih ustrezno dopolnjujejo veljavni zakon. Dopolnjuje se sistem nadzora
               nad določbami socialne zakonodaje, ter posega na področje tahografskih delavnic in
               področje izvajanja tahografskih kartic.</p>
               <p>Dovolite, najprej nekaj pomembnih dopolnitev tega zakona. Namen dopolnitve 17. člena
               zakona je omogočiti delo tehnikov v delavnici za področje analognih tahografov tudi
               na podlagi posedovanja potrdil o izobraževanju, ki so starejša od treh let, saj za
               področje analognih tahografov ni več razloga, da bi se znanja s tega področja stalno
               obnavljala in zato zahtevala potrdila o stalnem izobraževanju. Namen dopolnitve 30.
               člena zakona je pojasnitev dilem glede vključitve upravnih taks v ceno kartice. In
               sicer se pri izdaji kartic v celoti ne plačujejo upravne takse. Pomembna je
               dopolnitev 32. člena zakona, glede na določbe uredb in direktive, ta predpisuje
               ustrezne postopke nadzornih organov in podeljuje ustrezna pooblastila, še posebej za
               primere nedovoljenih posegov v zapisovalno opremo in napravo za omejevanje hitrosti.
               Glede delavnic je namen zakona, da se delavnicam, ki že izvajajo postopke in naloge s
               področja tahografov, zakonsko omogoči dodatni čas, da svojo dejavnost uskladijo z
               zakonom in pridobitvijo akreditacijske listine v časovnem obdobju, ki upošteva
               trenutno časovno predvideno dinamiko pridobivanja navedene listine s strani slovenske
               akreditacije, ki je nastala zaradi povečanja števila prijav za akreditacijo, omejitve
               kadrovskih virov in zaradi zahtev postopka akreditiranja. V trenutku sprejemanja
               zakona so bili namreč v praksi trije statusi delavnic, glede njihove odobritve in
               sicer: delavnice z veljavno določbo ministra, pristojnega za meroslovje, samostojni
               podjetniki in posamezniki z veljavno akreditacijsko listino in delavnice s pogodbo z
               Uradom za meroslovje. Namen zakona je, da za vse delavnice velja enak sistem glede
               odobritve. V preteklosti so bile delavnice za tahografe z različnimi statusi glede
               odobritve. S spremembo 43. člena zakona bo doseženo poenotenje statusa na tem
               področju, kar se nam zdi posebna in potrebna novost tega zakona.</p>
               <p>Poslanska skupina Nove Slovenije bo predlagano novelo Zakona o delovnem času in
               obveznih počitkih mobilnih delavcev ter o zapisovanju opreme v cestnih prevozih
               podprla. Hvala lepa.</p>
            </sp>
            <sp xml:id="SDZ4-Redna-22-2006-11-23.sp59">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine Slovenske ljudske stranke bo predstavil Jakob
               Presečnik. Izvolite.</p>
            </sp>
            <sp xml:id="SDZ4-Redna-22-2006-11-23.sp60">

               <speaker>JAKOB PRESEČNIK:</speaker>

               <p>Hvala lepa. Lepo pozdravljeni vsi prisotni!</p>
               <p>Gre za, kot že rečeno, za manjše spremembe zakona, ki govorijo o pogojih delovanja
               delavnic, ki govorijo o možnosti nadzora nad vožnjami in zapisovalno opremo voznikov
               prevoznikov iz tretjih držav, ne samo iz držav Evropske unije, in še nekatere druge
               manjše spremembe, zaradi tega bomo v poslanski skupini Slovenske ljudske stranke
               predlagane spremembe zakona podprli. Hvala lepa.</p>
            </sp>
            <sp xml:id="SDZ4-Redna-22-2006-11-23.sp61">

               <speaker>PODPREDSEDNIK SAŠO PEČE:</speaker>

               <p>Hvala vam. Končali smo s predstavitvami stališč poslanskih skupin. Ker k dopolnjenemu
               predlogu zakona ni bilo vloženih amandmajev, ni možna razprava o členih, zato
               razpravo zaključujem in s tem tudi drugo obravnavo zakona. Glasovanje o zakonu bomo v
               skladu z časovnim potekom seje zbora opravili danes v okviru točke glasovanj, pol ure
               po prekinjeni 19. točki dnevnega reda. S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA - DRUGA OBRAVNAVA PREDLOGA ZAKONA O
                  DOPOLNITVAH ZAKONA O ZAGOTAVLJANJU SOCIALNE VARNOSTI SLOVENSKIM DRŽAVLJANOM, KI SO
                  UPRAVIČENI DO POKOJNIN IZ REPUBLIK NEKDANJE SFRJ.</title> Predlog zakona je v
               obravnavo zboru predložila Vlada Republike Slovenije, zato besedo dajem predstavniku
               Vlade za dopolnilno obrazložitev. Izvolite, prosim.</p>
            </sp>
            <sp xml:id="SDZ4-Redna-22-2006-11-23.sp62">

               <speaker>MARJETA COTMAN:</speaker>

               <p>Hvala, gospod predsedujoči. Spoštovane poslanke in poslanci!</p>
               <p>Vlada s tem predlogom sledi načelnemu stališču ob osamosvojitvi Republike Slovenije,
               da se slovenskim državljanom zaradi osamosvojitve Slovenije ne smejo poslabšati že
               pridobljene in pričakovane pravice iz sistema socialne varnosti. To je bilo izrecno
               določeno za borce NOB in vojaške upokojence.</p>
               <p>Največje razlike so se pa pokazale pri pokojninah. Po razpadu nekdanje skupne države
               se našim upokojencem godi bolje kot upokojencem v drugih Republikah. Kljub nekaterim
               napakam in zastojem je standard slovenski upokojencev v preteklih 16-ih letih sledil
               rasti plač, obdržali so vse socialnovarstvene pravice in dodatke, ki so jim šle poleg
               pokojnin v prejšnjem obdobju, priznane pa so jim bile še nekatere nove. Istočasno se
               je standard upokojencev drugih Republikah nekdanje SFRJ zelo poslabšal. Do tega pa je
               prišlo zaradi splošnega padca življenjskega standarda pa tudi zaradi relativnega
               zaostajanja pokojnin za plačami in krčenja pravic iz pokojninskega in invalidske
               zavarovanja. Večinoma so se ukinili socialnovarstveni dodatki, ki gredo poleg
               pokojnin. To so: dodatek za pomoč in postrežbo, dodatek za rekreacijo, invalidnine in
               druga nadomestila iz invalidskega zavarovanja in podobno. Ob tem se je odprlo
               vprašanje slovenskih državljanov, ki živijo v domovini, vendar so si pokojnine
               zaslužili v drugih delih nekdanje SFRJ, od koder sedaj sprejemajo svoje pokojnine.
               Zaostajanje njihovih pokojnin zaradi slabše valorizacije, ki velja v drugih
               Republikah, je bilo kompenzirano z dodatkom po Zakonu o zagotavljanju socialne
               varnosti slovenskim državljanom, ki so upravičeni do pokojnine iz Republik nekdanje
               SFRJ. S tem pa ni bilo rešeno vprašanje dodatnih pravic, ki se upokojencem
               zagotavljajo po slovenskih predpisih, ne pa tudi s predpisi, ki veljajo v drugih
               državah na območju nekdanje SFRJ. Te pravice so po svoji vsebini pravice iz splošnega
               sistema socialne varnosti in se tudi financirajo iz državnega proračuna, ne pa iz
               prispevkov zavarovancev. Zato Vlada s to novelo predlaga, naj se slovenskim
               državljanom s prebivališčem v Sloveniji, ki prejemajo pokojnine od nosilcev
               zavarovanj v drugih državah na območju nekdanje SFRJ, poleg dodatka k pokojnini iz
               tujine prizna še pravica do enkratnega letnega dodatka ter do dodatka za pomoč in
               postrežbo v zneskih, kot bi jim šli, če bi si pokojnino zaslužili in uveljavili pri
               slovenskem nosilcu zavarovanja. Enkratni letni dodatek v Sloveniji je pridobil značaj
               socialnega korektiva, čeprav se je razvil iz nekdanjega regresa za letni dopust.
               Letos so upokojenci s pokojninami do 87.669 tolarjev prejeli po 81.760 tolarjev
               enkratnega letnega dodatka, tisti z višjimi pokojninami pa po 49.675 tolarjev.
               Dodatek za pomoč in postrežbo dobi upokojenec, ki zaradi starosti ali bolezni ne more
               sam skrbeti zase, namenjen je poplačilu dela stroškov, ki jih ima upravičenec, ker
               zaradi trajnih sprememb v zdravstvenem stanju za opravljanje osnovnih življenjskih
               potreb nujno in stalno potrebuje tujo nego in pomoč. Upravičenost ugotavlja
               invalidska komisija na podlagi upokojenčeve zahteve. Dodatek se določi glede na
               potrebe, in sicer znaša za najtežje prizadete 61.368 tolarjev na mesec, za tiste, ki
               lahko osnovne življenjske potrebe opravljajo še sami, pa 30.648 tolarjev, za najtežje
               prizadete, ki rabijo stalno nadzorstvo, PA 87.669 tolarjev mesečno.</p>
               <p>Spoštovane poslanke in poslanci, predlagamo, da zakon podprete. Hvala.</p>
            </sp>
            <sp xml:id="SDZ4-Redna-22-2006-11-23.sp63">

               <speaker>PODPREDSEDNIK SAŠO PEČE:</speaker>

               <p>Hvala. Predlog zakona je obravnaval Odbor za delo, družino in socialne zadeve. Prosim
               predsednika odbora Stanislava Brenčiča, da predstavi poročilo. Izvolite, prosim.</p>
            </sp>
            <sp xml:id="SDZ4-Redna-22-2006-11-23.sp64">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Lepo vas, kolegice in kolegi poslanci,
               pozdravljam in enako temu tudi predstavnike predlagateljev oziroma Vlade! Odbor
               Državnega zbora Republike Slovenije za delo, družino, socialne zadeve in invalide je
               predmetni predlog zakona obravnaval na 20. redni seji 7.1.2006 kot matično delovno
               telo. Naj ob tem pripomnim to, da se je Odbor za delo, družino, socialne zadeve in
               invalide že dalj časa prizadeval, da bi SE državljanom Republike Slovenije, ki
               prejemajo pokojnine iz držav nekdanjih republik SFRJ, prisluhnilo in našlo rešitve
               vsaj za najbolj akutna vprašanja, in to v precejšnji meri udejanja predlog tega
               zakona, ki ga sedaj obravnavano.</p>
               <p>Zakonodajno-pravna služba Državnega zbora je v skladu s svojim poslanstvom predlog
               zakona proučila tako z vidika skladnosti z Ustavo kakor z vidika
               zakonodajno-tehničnega vprašanja in pripombo predložila le k 1. členu. Komisija
               Državnega sveta za družbene dejavnosti je v svojem mnenju predlog zakona podprla. K
               predlogu zakona je bil vložen amandma, in sicer k 2. členu s strani poslanske skupine
               Socialnih demokratov, ki ga odbor ni sprejel. Odbor je oblikoval svoj amandma k 1.
               členu in s tem tudi odpravil ali bi rekel saniral konkretno pripombo iz
               zakonodajno-pravnega mnenja, ki je sestavni del dopolnjenega predloga zakona. To je
               pa tudi vse. Hvala lepa.</p>
            </sp>
            <sp xml:id="SDZ4-Redna-22-2006-11-23.sp65">

               <speaker>PODPREDSEDNIK SAŠO PEČE:</speaker>

               <p>Hvala. Ker je zbor na 20. seji opravil prvo obravnavo predloga zakona, predstavitev
               stališč poslanskih skupin ni možna. Ker k dopolnjenemu predlogu zakona ni bilo
               vloženih amandmajev, ni možna razprava o členih, zato razpravo zaključujem in s tem
               tudi drugo obravnavo predloga zakona.</p>
               <p>V skladu s Poslovnikom državnega zbora bo zbor glasovanje o zakonu opravil v torek,
               28. novembra 2006, v okviru glasovanj.</p>
               <p>S tem prekinjam to točko dnevnega reda.</p>
               <p>Prehajamo na <title>18. TOČKO DNEVNEGA REDA - OBRAVNAVA PREDLOGA ZAKONA O SPREMEMBI IN
                  DOPOLNITVAH ZAKONA O ODPRAVLJANJU POSLEDIC DELA Z AZBESTOM.</title>
               </p>
               <p>Seznanjam vas, da imamo na razpolago 4 ure in 25 minut.</p>
               <p>Predlog zakona je v obravnavo zboru predložila skupina poslancev s prvopodpisanim
               mag. Francem Žnidaršičem. Besedo dajem predstavniku predlagateljev za dopolnilno
               obrazložitev. Gospod Klavora, izvolite.</p>
            </sp>
            <sp xml:id="SDZ4-Redna-22-2006-11-23.sp66">

               <speaker>MAG. VASJA KLAVORA:</speaker>

               <p>Spoštovani gospod podpredsednik, spoštovana državna sekretarka, spoštovani direktor!
               Že ob zadnji obravnavi Zakona o škodljivih posledicah azbesta v našem Državnem zboru
               smo v poslanski skupini DeSUS omenili, da bomo s tem nadaljevali, o čemer smo
               obvestili tudi predsednika Vlade. Obvestili smo ga tudi o tem, da bomo vložili novo
               novelo zakona. K temu smo tudi pristopili.</p>
               <p>Podpisniki smo ta Zakon o pravicah prizadetih zaradi škodljivih posledic azbesta
               vložili z namenom, da odpravimo diskriminacijo vseh tistih obolelih, ki niso bili
               vključeni v delo ali proizvodnjo, kjer se je uporabljal azbest, vendar so mu bili
               kljub temu izpostavljeni v okolju. Znano in dokazano je, da lahko zaradi
               izpostavljenosti azbestu zbolijo tudi drugi, zaradi neposredne izpostavljenosti. Še
               posebej pa je treba poudariti, da je z vidika obolelega povsem nepomembno, ali je
               delal z azbestom ali je prišel v stik in je bil slučajno izpostavljen škodljivemu
               vplivu; lahko je prišel v stik, lahko je živel v bližini, kjer se je delalo z
               azbestom, ali je živel v okolju, ki je bilo onesnaženo z azbestom. Predlog za
               spremembo in dopolnitev obstoječega zakona smo predlagatelji vložili tako, da je
               vključeval tudi tiste, ki niso poklicno delali z azbestom, so pa bivali in živeli v
               neposrednem okolju, onesnaženem z azbestom. Predlog je ponujal sicer enake pravice
               kot državljanom, ki so delali z azbestom poklicno in daljši čas. Do druge obravnave
               zakona na odboru pa se je pokazalo, da je okolica raztegljiv pojem, ki bi brez
               definirane meje dopuščal proste razlage in povzročal težave pri uresničevanju.
               Nekatere pripombe pa je imel tudi Inštitut za medicino dela, prometa in športa. Ob
               tem naj povem, da ko smo pripravljali ta zakon, smo k sodelovanju povabili vse
               zainteresirane. Inštitut za medicino dela, prometa in športa se je udeležil tega le
               enkrat. Zakonu, kot je bil vložen, je nasprotovala tudi Vlada, predvsem zaradi možnih
               finančnih posledic. Posebej naj izrazim razočaranjem tudi nad koalicijskimi
               partnerji, ki zakona v tem obsegu pravic za obolele zunaj tovarn niso podprli, čeprav
               sta ta predlog zakona podpisala tudi dva poslanca koalicijskih strank. Ker je
               obstajala možnost, da tako pripravljen zakon pade, smo pristali na odložitev
               obravnave na Odboru za delo, družino in socialne zadeve in se v vmesnem času
               posvetovali, kot sem že rekel, enkrat tudi s predstavniki Inštituta ter z
               Ministrstvom za delo. Lahko ugotovim, pa ne za to obdobje, ampak kar za obdobje od
               leta 1996 dalje, da je bilo vse premalo politične volje, da bi prišlo do kakršnekoli
               boljše rešitve in tudi do tega, da ni bila sprejeta rešitev, ki smo jo ponudili, in
               daje pravico do odškodnine le obolelim za mezoteliomom in nič več. V teh okoliščinah
               smo predlagatelji vseeno raje sprejeli to rešitev, kot pa nikakršne.</p>
               <p>Za konec naj izrazim pričakovanje v dveh smereh. Najprej, da bo Ministrstvo za okolje
               in prostor skupaj z dvema resornima ministrstvoma, tako z Ministrstvom za delo kot z
               Ministrstvom za zdravje čim prej pripravilo sistemski zakon za reševanje posledic
               škodljivih vplivov. In drugič, da bo azbestni zakon doživel dopolnitve, ki bodo
               pravičnejše od vsega, kar smo doslej sprejeli.</p>
               <p>Kolikor nam je znano je v našem pravnem redu pravica do odškodnine zaradi škodljivega
               vpliva okolja prizadetim državljanom, če bo zakon sprejet, vendarle prva tovrstna
               rešitev. Vse druge dosedanje se nanašajo le na poklicno izpostavljene državljane.
               Hvala.</p>
            </sp>
            <sp xml:id="SDZ4-Redna-22-2006-11-23.sp67">

               <speaker>PODPREDSEDNIK SAŠO PEČE:</speaker>

               <p>Hvala. Besedo dajem predstavniku Vlade za uvodno predstavitev mnenja. Se opravičujem,
               kolega Brenčič, mi nismo še v Vladi. Besedo dajem predstavniku Vlade. </p>
            </sp>
            <sp xml:id="SDZ4-Redna-22-2006-11-23.sp68">

               <speaker>MARJETA COTMAN:</speaker>

               <p>Hvala, gospod predsedujoči. Vlada Republike Slovenije je na svoji seji 14.9.2006
               sprejela mnenje k Predlogu zakona o spremembah in dopolnitvah zakona o odpravljanju
               posledic dela z azbestom. Mnenje Vlade je bilo negativno, saj krog upravičencev in
               pravice niso bile jasno opredeljene. Je pa Vlada dopustila možnost, da bo soglašala s
               predlogom, če bo modeficiran tako, da se bo dalo zakon jasno izvajati. Na podlagi
               mnenja Vlade in sklepa Odbora državnega zbora za delo, družino in socialne zadeve, da
               se razprava in odločanje o predlogu zakona preloži na eno od naslednjih sej, pri
               čemer je odbor predlagal, da se predlagatelj in Vlada dogovorita in pripravita
               spremembe predloga zakona, je bil sklenjen dogovor, da bo predlog popravljen tako, do
               bodo pridobile možnost uveljavitve odškodnine tudi osebe, ki so zbolele za
               mezoteliomom, pa niso delale z azbestom, če bo dokazano, da imajo stalno prebivališče
               na ozemlju Republike Slovenije in tukaj tudi prebivajo.</p>
               <p>Predlagatelj novele je skupaj z Vlado pripravil amandmaje tako, da so se z njimi
               strinjali in ga podprli tudi člani Odbora za delo, družino, socialne zadeve in
               invalide na seji dne 7.11.2006. Ker je Predlog zakona o spremembah in dopolnitvah o
               odpravljanju posledic dela z azbestom jasen in pripravljen v dogovoru z Vlado, sedaj
               tudi Vlada predlaga s predlagano širitvijo Zakona o odpravljanju posledic dela z
               azbestom.</p>
            </sp>
            <sp xml:id="SDZ4-Redna-22-2006-11-23.sp69">

               <speaker>PODPREDSEDNIK SAŠO PEČE:</speaker>

               <p>Hvala. Sedaj pa k besedi vabim poslanca Stanislava Brenčiča, predsednika Odbora za
               delo, družino in socialne zadeve, da poda poročilo. Izvolite.</p>
            </sp>
            <sp xml:id="SDZ4-Redna-22-2006-11-23.sp70">

               <speaker>STANISLAV BRENČIČ:</speaker>

               <p>Gospod podpredsednik, hvala lepa, ponovno, za besedo.</p>
               <p>Odbor Državnega zbora za delo, družino in socialne zadeve in invalide je predmetni
               zakon najprej obravnaval na 18. redni seji dne 12.9.2006 in potem še na 20. redni
               seji 7.11.2006.</p>
               <p>Odbor je na 18. redni seji glede na argumentirane pripombe strokovne javnosti in
               mnenje Vlade Republike Slovenije k predlogu zakona na predlog predsedujočega, kar je
               bilo edino smiselno v tistem trenutku, sprejel proceduralni sklep, s katerim je
               obravno in odločanje o predmetnem zakonu preložil na eno od prehodnih sej. Poleg tega
               je sprejel tudi sklep, da predlagatelj na podlagi tehtnih pripomb na posamezne dele
               predloga zakona, ki izhajajo iz mnenja Vlade Republike Slovenije in strokovnega
               mnenja kliničnega inštituta za medicino dela, prometa in športa, pripravi ustrezne
               spremembe predloga, ki jih bo odbor obravnaval pri nadaljnji obravnavi predloga
               zakona. To se je potem tudi zgodilo na 20. redni seji.</p>
               <p>Odbor je bil seznanjen z mnenjem Zakonodajno-pravna službe, ki je predlog zakona
               proučila in predložila konkretno pripombo k 6. členu. Odboru so bile posredovane tudi
               pripombe Zveze sindikatov azbestnih bolnikov Slovenije, pripombe Gospodarske
               zbornice, mnenje Vlade Republike Slovenije k predlogu zakona, pripombe Kliničnega
               centra Ljubljana, pripombe Ministrstva za gospodarstvo in pa pripombe Društva
               obolelih zaradi azbesta. Konkretne amandmaje so predložili odboru poslanski klub
               Liberalne demokracije, poslanska skupina Socialnih demokratov ter poslanec Vili
               Rezman.</p>
               <p>Obširna razprava na odboru je stekla ob 1. členu predloga zakona o vloženih
               amandmajih predvsem v smislu, da bi do pravic po tem zakonu morale biti upravičene
               tudi osebe, ki so dejansko prebivale v okolju, v katerem so zaradi izpostavljenosti
               azbesta tudi zbolele, ter osebe, ki so opravljale določeno dejavnost v okolici
               poslovnih prostorov gospodarskih družb, ki so predelovale oziroma skladiščile azbest.
               Prav tako bi bili do odškodnine upravičeni tudi zakoniti dediči pokojnih, katerih
               smrt je posledica bolezni zaradi izpostavljenosti azbestu. Z amandmajem je bila
               predlagana tudi potreba vzpostavitve in vodenja registra oseb, izpostavljenih
               azbestu, vendar ga odbor ni sprejel.</p>
               <p>Razpravljavci se niso strinjali s predlogom za amandma odbora, ki v predlogu zakona
               že predlagane pravice še oži, saj se pravice za okoliške prebivalce omejujejo le na
               bolnike z mezoteliomom.</p>
               <p>Predstavnik Vlade je pojasnil, da dediči že sedaj po veljavnem Zakonu dobijo
               odškodnino za umrle azbestne bolnike, če je oboleli vložil zahtevo za priznanje
               odškodnine. S predlogom za vzpostavitev registra se predstavnik Vlade ni strinjal,
               saj je menil, da tak pregled omogočajo že sedanje evidence, hkrati pa bi to lahko
               bila tudi stigmatizacija bolnikov. V razpravi so sodelovali tudi predstavniki
               okoliških prebivalcev ter predstavnik Zveze sindikatov azbestnih bolnikov.</p>
               <p>Nadalje je bila obširna razprava prisotna ob 4. členu predloga zakona in vloženih
               amandmajih, kjer so nekateri razpravljavci zagovarjali pravico do predčasne
               upokojitve pod ugodnejšimi pogoji. Po njihovem mnenju se z novelo ta pravica dodatno
               oži. Niso pa se strinjali z amandmajem, ki to določbo črta.</p>
               <p>Po koncu razprave je bil predlagan še predlog amandmaja k 11. členu s strani
               poslanskega kluba oziroma skupine Socialnih demokratov. Po krajši razpravi in po
               odmoru za posvet so članice in člani odbora soglasno sprejeli predloženi amandma.
               Odbor je sprejel tudi številne svoje amandmaje, medtem ko je zavrnil amandmaje
               poslanskega kluba Liberalne demokracije in poslanske skupine Socialnih demokratov in
               poslanca Vilija Rezmana. Vse, kar je bilo sprejeto, je sestavni del dopolnjenega
               predloga zakona. Hvala lepa.</p>
            </sp>
            <sp xml:id="SDZ4-Redna-22-2006-11-23.sp71">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Toplo pozdravljam tudi obiskovalke in obiskovalce na tribuni. Sledi pa
               predstavitev stališč poslanskih skupin. Besedo ima gospa Pozsončeva v imenu Narodne
               skupnosti.</p>
            </sp>
            <sp xml:id="SDZ4-Redna-22-2006-11-23.sp72">

               <speaker>MARIA POZSONEC:</speaker>

               <p>Hvala. Lep pozdrav vsem prisotnim. Dovolite mi najprej eno osebno pripombo. Zelo me
               veseli, da je prišlo do te spremembe, in povem vam tudi to, da takrat, ko smo
               sprejeli prejšnji zakon, tistega z omejitvami, nisem upala, da bo prišlo do tega.
               Veseli me, da bo tisti zakon spremenjen.</p>
               <p>Na podlagi sprememb in dopolnitev zakona naj bi se prizadeti, oboleli zaradi
               azbestoze ne razlikovalo z vidika, kje so zboli za njo. Obstoječi zakon se namreč
               omejuje le na osebe, ki so bile zaposlene v gospodarskih družbah, ki so predelovale
               ali skladiščile azbest oziroma azbestne izdelke in na delovnih mestih, kjer so bile
               izpostavljene azbestu. Uporaba določb veljavnega zakona se zato razširi še na osebe,
               ki so živele v okolju, v katerem so zboleli zaradi izpostavljenosti azbestu.
               Medresorska vladna delovna skupina je že leta 2000 v smernicah za oblikovanje novega
               azbestnega zakona zapisala, da so upravičenci do odškodnin poleg zaposlenih ali
               bivših zaposlenih v proizvodnem procesu ali servisnih službah, ki so neposredno
               prihajali v stik z azbestnim prahom, tudi prebivalci zaradi okoljske izpostavljenosti
               azbestu, z diagnozo azbestne bolezni mezoteliom.</p>
               <p>Predlog zakona uvaja register oseb, izpostavljenih azbestu, ki naj bi bil osnova za
               opravljanje preventivne diagnostike pri osebah, izpostavljenih azbestu.</p>
               <p>Nujno potrebno pa bo razširiti krog upravičencev, prizadetih zaradi okoljskih
               bolezni, v sklopu celovitega sistema zagotavljanja državnih pomoči prebivalcem, ki so
               zdravstveno prizadeti zaradi onesnaženega okolja, vpliva industrije ali druge
               okoljske problematike, zaradi katere prihaja do rakavih in drugih obolenj. Hvala.
            </p>
            </sp>
            <sp xml:id="SDZ4-Redna-22-2006-11-23.sp73">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. Naslednji ima besedo gospod Ljubeljšek, v imenu SDS.</p>
            </sp>
            <sp xml:id="SDZ4-Redna-22-2006-11-23.sp74">

               <speaker>MITJA LJUBELJŠEK:</speaker>

               <p>Hvala, spoštovani podpredsednik. Spoštovani zbor, spoštovana predstavnika Vlade!
               Poslanska skupina Slovenske demokratske stranke bo podprla predlagano novelo zakona,
               ki pomeni dodaten korak k reševanju azbestne problematike v okviru predvidljivih in
               ocenjenih potreb in zahtev oškodovancev in tudi proračunskih zmožnosti. S to novelo
               se daje možnost uveljavitve pravic zaradi škodljivega vpliva azbesta na zdravje ljudi
               tudi osebam, ki so bile okoljsko izpostavljene azbestu.</p>
               <p>V poslanski skupini Slovenske demokratske stranke smo vseskozi podpirali reševanje
               pereče azbestne problematike in tudi aktivno sodelovali pri oblikovanju temeljnega,
               osnovnega zakona, ki je nadomestil in nadgradil ozko namembni prvi azbestni zakon,
               sprejet leta 1996, ki je le delno reševal zelo kompleksno azbestno problematiko in
               posledice dela z azbestom. V naši poslanski skupini se strinjamo s predlagateljem
               novele zakona, da je razširitev kroga upravičencev za uveljavljanje pravic zaposlenih
               v gospodarskih družbah, ki so zboleli zaradi izpostavljenosti azbestu, tudi na
               upravičence zaradi okoljske izpostavljenosti azbestu težko in kompleksno strokovno
               vprašanje. O tem je bilo v poslanski skupini veliko razmišljanj in iskanja rešitev,
               kako v osnovni zakon vključiti tudi prebivalstvo. O tem smo že razpravljali tudi v
               Državnem zboru in na matičnem delovnem telesu, ko se je sprejemal osnovni zakon,
               vendar rešitev ni bilo mogoče utemeljiti s strokovnimi podlagami, s konkretnimi
               kriteriji glede oddaljenosti od centra azbestne proizvodnje, niti realno oceniti
               potencialnega števila obolelih prebivalcev z azbestnimi boleznimi v naslednjih letih
               in desetletjih. Zastavljalo se je vprašanje, kako torej določiti območje, da bo
               strokovno dovolj utemeljeno, predvsem pa pravično in pošteno do vseh prebivalcev. Kaj
               bi bilo na primer s tistimi prebivalci, ki bi ostali za mejo določenega območja, pa
               so ali bodo zboleli za azbestno boleznijo? Torej se sama po sebi ponuja rešitev, da
               se območje razširi na celotno območje Slovenije. predlagana novela zakona, katere
               sopredlagatelj je tudi poslanec naše poslanske skupine, rešuje to dilemo tako, da so
               do pravic po osnovnem zakonu upravičene osebe s stalnim bivališčem v Sloveniji, ki so
               zbolele za mezoteliomom zaradi izpostavljenosti azbesta na ozemlju Republike
               Slovenije, interdisciplinarna skupina pa bo ugotovila vzročno zvezo med
               izpostavljenosti azbestu in nastankom mezotelioma. Predlog se omejuje le na bolnike z
               mezoteliomom, ki je najtežja oblika azbestnih bolezni, ne pa tudi na ostale, lažje
               oblike azbestnih bolezni. V naši poslanski skupini se zaradi tega ponovno srečujemo z
               dilemo pravičnosti do vseh potencialno zbolelih oseb za težjimi in lažjimi oblikami
               azbestnih bolezni na eni strani ter nepredvidljivostjo števila obolelih in s tem tudi
               finančnih posledic na drugi strani, predvsem pa do vseh tistih obolelih ali
               potencialno obolelih zaradi izpostavljenosti raznim drugim oblikam onesnaženega in
               zastrupljenega okolja.</p>
               <p>Zaradi vsega navedenega se strinjamo, da je predlagana novela zakona kompromis v
               okviru možnega, da je sprejemljiva prehodna rešitev, da pa je potrebno razmišljati in
               delovati v smeri priprave sistemskega zakona o odpravi posledic onesnaženega in
               zastrupljenega okolja, ki ogroža zdravje in življenje ljudi, kamor spadajo tudi
               azbestni proizvodi.</p>
               <p>Naša poslanska skupina bo kakršnekoli pobude in rešitve v tej smeri vedno
               konstruktivno in odgovorno podpirala, ne bo pa podpirala cenenih populističnih
               razprav in predlogov, ki niso niti strokovni niti realni in še manj pravično in
               pošteno rešljivi za vse prizadete zaradi onesnaženega in zastrupljenega okolja.
               Poslanska skupina Slovenske demokratske stranke bo Predlog zakona o spremembi in
               dopolnitvah zakona o odpravljanju posledic dela z azbestom vsekakor podprla. Hvala.
            </p>
            </sp>
            <sp xml:id="SDZ4-Redna-22-2006-11-23.sp75">

               <speaker>PODPREDSEDNIK SAŠO PEČE:</speaker>

               <p>Hvala. Tudi v mojem imenu lep pozdrav zainteresiranimi obiskovalcem. Dobrodošli v
               Državnem zboru. Mi pa nadaljujemo z razpravo. Besedo ima poslanec Ljubo Germič v
               smislu predstavitve stališča poslanskega kluba Liberalne demokracije Slovenije.
               Izvolite.</p>
            </sp>
            <sp xml:id="SDZ4-Redna-22-2006-11-23.sp76">

               <speaker>LJUBO GERMIČ:</speaker>

               <p>Hvala za besedo, gospod podpredsednik. Spoštovane kolegice in kolegi, predstavniki
               ministrstva! Državni zbor v tem mandatu obravnava in sprejema že četrti zakon, ki
               ureja pravni okvir odpravljanja posledic, ki jih je ljudem povzročila desetletja
               dolga proizvodnja vseh vrst azbestnih proizvodov. Pri petem predlogu, ki smo ga
               pripravili v poslanskem klubu LDS, pa predsednik Državnega zbora ni dovolil začetka
               zakonodajnega postopka. Ker v manj kot dveh letih že petič zakonsko urejamo to
               področje, so stališča Vlade, političnih strank in oškodovancev ter njihovih združenj
               več ali manj znana. Kljub temu želim še enkrat poudariti stališče Liberalne
               demokracije, da novi Zakon o odpravljanju posledic dela z azbestom ne zagotavlja
               enakih pravic za vse ljudi, ki so bili ali bodo prizadeti zaradi izpostavljenosti
               škodljivemu vplivu azbestnega prahu.</p>
               <p>Prizadete ljudi zakon deli na tiste, ki so bili izpostavljeni azbestnemu prahu
               znotraj tovarniških ograj, ter na ljudi, ki so bili azbestnemu prahu izpostavljeni
               zunaj teh tovarniških ograj, ne glede na to, da gre za posledice istega azbestnega
               prahu. Zato smo že v zakonodajnem postopku sedaj veljavnega zakona z amandmaji
               poskušali uveljaviti načelo, da se prizadete zaradi azbesta ne ločuje ter da se že
               pridobljene pravice z zakonom iz leta 1996 ne sme zmanjšati. Vladajoča koalicija je
               vse predlagane amandmaje zavrnila, ravno tako ni prisluhnila argumentom Državnega
               sveta. Ta je svojo zahtevo po ponovnem odločanju o zakonu utemeljil predvsem z
               dejstvom, da v zakonu ni upoštevana poravnava škode za uničeno zdravje prebivalcem,
               ki so bili izpostavljeni azbestnemu prahu v okolici poslovnih prostorov družb, kjer
               se je predeloval ali skladiščil azbest ali azbestni izdelki; da zakon obolelim ne
               zagotavlja zadostne socialne varnosti in jim celo krči pravice; da ustvarja razliko
               med obolelimi, ki so zboleli zaradi istega vzroka ter da zakon ne zagotavlja pravice
               do odškodnine dedičem pokojnih oseb.</p>
               <p>V poslanskem klubu LDS smo zavedajoč se vseh teh tragičnih posledic množične
               proizvodnje azbestnih izdelkov po uveljavitvi veljavnega zakona pripravili njegovo
               novelo, ki je že uveljavila že omenjeni načeli, da si prizadete zaradi azbesta ne
               ločuje ter da se že pridobljene pravice ohrani. Vendar predsednik Državnega zbora,
               kot sem že omenil, ni dovolil začetka zakonodajnega postopka, in sicer z argumentom,
               da v državnem proračunu za leto 2006 in 2007 ni zagotovljenih sredstev za izvajanje
               zakona, pri čemer se sredstva splošne proračunske rezervacije ne morejo šteti za
               realni vir financiranja. Seveda je popolnoma jasno, da poskuša Vlada in vladajoča
               koalicija z vsemi močmi preprečiti vsak poizkus, da bi se to področje uredilo in s
               tem dokončno določil status in pravice vseh prizadetih zaradi azbesta. To ne nazadnje
               dokazuje tudi zavrnitev amandmaja k proračunu za leto 2007, ki je zagotavljal
               potrebna sredstva za izvajanje zakona v obsegu, ki ga opredeljujejo amandmaji, o
               katerih bomo odločali v nadaljevanju.</p>
               <p>V poslanskem LDS obžalujemo, da ne glede na tragične usode ljudi za vladno koalicijo
               zgolj predlagateljstvo podzakonskih predlogov postaja prestižno vprašanje. Kljub temu
               smo pozdravili namero ene izmed koalicijskih strank, ki naj bi za to imela celo
               podporo predsednika Vlade, da pripravi svoj predlog zakona, s katerim naj bi
               odpravila krivice, ki jih je uveljavil v letošnjem marcu sprejeti zakon. Vložitev
               predloga zakona smo razumeli kot odraz slabe vesti v koaliciji ter kot resnično željo
               vladajoča koalicije po popravi veljavnega zakona. Vendar smo bili nad vsebino
               razočarani, saj ne odpravlja v celoti ločevanja prizadetih zaradi azbesta ter ne
               vrača vseh pravic, ki so jih prizadeti že imeli. Žal se je kaj kmalu tudi izkazalo,
               da predlagatelji predlaganih rešitev niso uskladili z organizacijami azbestnih
               bolnikov. Postopoma pa se je razkrivalo, da vladajoča koalicija s predlogom zakona
               želi zgolj ustvariti vtis, da popravlja zakon v smeri upravičenih zahtev azbestnih
               bolnikov. Najprej je prestavljala v obravnavo predlog zakona pristojnemu delovnemu
               telesu Državnega zbora, češ, da čas pred lokalnimi volitvami ni primeren za obravnavo
               takšnega zakona, zatem je najprej za amandmajem koalicijskega poslanca ter kasneje z
               vladnim amandmajem v nič izpuhtela še večina predloga zakona. Dopolnjeni predlog
               zakona tako ta trenutek delno ureja zgolj in samo primere, ko so ali bodo državljanke
               in državljani zboleli za mezoteliomom. Žal se tudi v tem primeru, na primer
               prizadetih ljudi zaradi azbesta, ponovno vidi, kako daleč so konkretna dejanja
               vladajoče koalicije od njenih lastni deklarativnih stališč in obljub.</p>
               <p>Tudi tokrat smo v poslanskem klubi LDS skupaj s poslansko skupino Socialnih
               demokratov pripravili ustrezne amandmaje, s katerimi še enkrat poskušamo odpraviti
               ločevanje prizadetih zaradi azbesta ter ponovno uveljavljamo pravice, ki so jih
               upravičenci dobili z zakonom iz leta 1996.</p>
               <p>Kolegice in kolegi, ponovno se obračamo na vas s prošnjo in s predlogom, da podprete
               amandmajev ...<stage>/Opozorilni znak za konec razprave./</stage>... Dosedanje vaše ravnanje sicer
               kaže malo upanja, ampak, ker umre upanje zadnje, se bomo o podpori zakona odločili
               potem, ko bomo videli vaše ravnanje in odnos do amandmajev, ki smo jih predložili
               skupaj s Socialnimi demokrati. Hvala lepa.</p>
            </sp>
            <sp xml:id="SDZ4-Redna-22-2006-11-23.sp77">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Kolega Samo Bevk bo predstavil stališča poslanske skupine Socialnih
               demokratov. Izvolite.</p>
            </sp>
            <sp xml:id="SDZ4-Redna-22-2006-11-23.sp78">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Ko smo marca sprejeli vladni zakon o odpravljanju posledic dela z azbestom, smo bili
               v Državne zboru vsi nezadovoljni. Socialni demokrati smo bili nezadovoljni zaradi
               tega, ker večina v Državnem zboru ni sprejela naših amandmajev oziroma amandmajev
               opozicije, da bi spremenili koncept zakona in vanj vključili tudi okoljski vidik
               izpostavljenosti azbestu. Tako bi imeli pravice po tem zakonu tudi prebivalci iz
               okolice proizvodnih objektov, ki so zaradi izpostavljenosti azbestnemu prahu zboleli
               za eno izmed azbestnih bolezni.</p>
               <p>Da so bili nezadovoljni tudi nekateri poslanci koalicije, je bilo takoj jasno, saj so
               napovedovali spremembo zakona, še preden je bil objavljen v Uradnem listu. Spremembe
               naj bi šle prav v tisto smer, za katero smo se zavzemali v opoziciji, pa jih je
               koalicija gladko, vendar z nekaj slabe vesti in ob predhodnem discipliniranju samega
               oblastnega vrha zavrnila. Maja je skupina poslancev koalicije s prvopodpisanim
               Francem Žnidaršičem novelo zakona le vložila. Zakon je na prvo oviro trčil, še preden
               je bil objavljen in dostopen ostalim poslancem. Ker ga je predsednik Državnega zbora
               dvakrat zavrnil zaradi neskladnosti s Poslovnikom. Novela zakona je od junija do
               septembra čakala na mnenje Vlade, ki pa je bilo v bistvu negativno. Če bi bila v
               koaliciji politična volja za sprejetje tega zakona, bi Vlada morala predlagati
               ustrezne rešitve in konkretne amandmaje. Nič takega se ni zgodilo. Smo pa bili priča
               neverjetne telovadbe in akrobatskih vložkov koalicije, saj je matičnemu odboru šele
               na tretji seji uspelo opraviti vsebinsko razpravo o zakonu.</p>
               <p>In kaj je prinesla vsebinska razprava na odboru? Prinesla je zakon, ki ni vreden tega
               imena. Koalicijski poslanci so asistenci pristojnega ministrstva in Vlade svoj lastni
               zakon tako oklestili, da od njega ni ostalo praktično ničesar. Ne samo, da niso bili
               sprejeti amandmaji Socialnih in Liberalnih demokratov, temveč so celotno vsebino
               zožili zgolj na izenačenje pravic zbolelih z mezoteliomom, ne glede na to, ali so
               zboleli na delovnem mestu ali zaradi vplivov v okolju. Okoljski vidik azbestnih
               bolezni se je torej razširil zgolj na najhujšo in neozdravljivo bolezen, to je
               mezoteliom. V opoziciji kljub temu nismo obupali. Liberalni in Socialni demokrati smo
               za drugo obravnavo ponovno vložili amandmaje, ki temu zakonu vračajo obraz in
               vsebino.</p>
               <p>Plediramo na poslanke in poslance koalicije, da nas podprete, saj ni nikakršnega
               opravičila, da delimo prizadete zaradi izpostavljenosti azbesta na tiste, ki so
               zboleli zaradi izpostavljenosti pri delu, in na tiste, ki so živeli v okolici
               obratov, v katerih je potekala azbestna proizvodnja. Deset let po sprejetju prvega
               azbestnega zakona tega problema država in nekateri delodajalci še vedno ne
               obravnavajo dovolj resno. Kaj šele, da bi pristopili k reševanju problematike
               poklicnih bolezni nasploh, saj teh bolezni sistematično niti ne registriramo. Da bi
               pa celovito obravnavali vsaj okoljski vidik izpostavljenosti azbestu in izenačili
               zbolele pri delu ter zbolele v okolici tovarn, pa je za to Vlado že znanstvena
               fantastika. Če se bo pri glasovanju o naših amandmajih izkazalo drugače, potem se vam
               bom javno opravičil. Glede podpore zakona se bomo odločali po končanem glasovanju o
               amandmajih, ki smo jih predlagali Socialni in Liberalni demokrati. Hvala lepa.</p>
            </sp>
            <sp xml:id="SDZ4-Redna-22-2006-11-23.sp79">

               <speaker>PODPREDSEDNIK SAŠO PEČE:</speaker>

               <p>Hvala. Stališče poslanske skupine Nove Slovenije bo podal mag. Franc Capuder.
               Izvolite.</p>
            </sp>
            <sp xml:id="SDZ4-Redna-22-2006-11-23.sp80">

               <speaker>MAG. FRANC CAPUDER:</speaker>

               <p>Hvala lepa, gospod predsedujoči. Gospa državna sekretarka, poslanke in poslanci! Z
               Zakonom o odpravljanju posledic dela z azbestom, ki smo ga v Državnem zboru dokončno
               potrdili v mesecu marcu letos, se ureja ugotavljanje poklicnih in drugih bolezni ter
               zmanjšanje življenjskih funkcij zaradi izpostavljenosti azbestnemu prahu, priznavanje
               odškodnine v pavšalnem znesku za bolezni in zagotavljanje pravice do pokojnine pod
               ugodnimi pogoji. Tako so upravičenci po tem zakonu tisti, ki so bili ali pa so še
               vedno zaposleni v gospodarskih družbah, ki so predelovale, uporabljale, skladiščile,
               vgrajevale ali odstranjevale azbest oziroma azbestne izdelke, vendar na takih
               delovnih mestih, kjer so bili izpostavljeni azbestu in so zaradi tega zboleli. Torej
               smo takrat z rešitvami v tem zakonu razširili krog upravičencev glede na stari Zakon
               o prepovedi proizvodnje in prometa z azbestnimi izdelki. In že zaradi tega je sedaj
               veljavni zakon dober in bistveno boljši od prejšnjega. Predvsem pa je ta zakon povsem
               primerljiv s podobnimi evropskimi zakoni.</p>
               <p>Opozoril bi tudi na dejstvo, da je Zakon o prepovedi proizvodnje in prometa z
               azbestom iz leta 1996 pravice določal samo zaposlenim v obratih in pravic po tem
               starem zakonu ni dobila še nobena oseba, ki ni bila zaposlena v proizvodnih obratih,
               torej tudi okoliški prebivalci ne. In govoriti, da je sedaj veljavni zakon bolj
               krivičen do tistih, ki so živeli izven področja proizvodnje, kakor zakon iz leta
               1996, je čisto zavajanje slovenske javnosti. V nekaterih državah Evropske unije
               delavci za lažje oblike bolezni zaradi azbesta sploh ne prejemajo odškodnine, v
               Veliki Britaniji, Franciji, na Nizozemskem, v Nemčiji. V Sloveniji smo zato v tem
               smislu naredili velik korak naprej pri zaščiti pravic delavcev, ki so prišli v stik z
               azbestom na svojem delovnem mestu in so zaradi tega zboleli. Slovenija je tako ena
               redkih držav, ki omogoča pravico do odškodnine tudi za lažje oblike azbestnih
               bolezni.</p>
               <p>Po drugi strani pa smo se že pri sprejetju zakona v poslanski skupini Nove Slovenije
               zavedali, da s tem zakonom ne rešujemo problematike, predvsem tistih, ki so zboleli
               za najtežjimi oblikami bolezni zaradi azbesta v okolju, predvsem v okolici velikih
               proizvodnih obratov, ker so pač tam živeli, vendar niso bili zaposleni v teh obratih.
               Tudi zaradi tega je bil član naše poslanske skupine eden izmed sopodpisnikov
               spremembe zakona, ki omogoča plačilo odškodnine po tem zakonu vsem tistim, ki so
               zboleli za najtežjo obliko bolezni, mezoteliomom, ne glede na to, ali je oboleli bil
               na svojem delovnem mestu v stiku z azbestom ali ne. Širitev ostalih pravic na celotno
               Slovenijo in rešitev na način, kot je to predvideno v osnovnem in sprejetem zakonu,
               pa bi verjetno pomenil finančno nepredvidljive učinke.</p>
               <p>V Novi Sloveniji smo prepričani, da je potrebno bolezni zaradi vpliva okolja reševati
               na drugačen način in v celoti. Dejstvo je tudi, da država že sedaj zagotavlja
               socialno in zdravstveno varstvo vsem tistim, ki zbolijo zaradi bolezni, ki so
               posledica vpliva okolja. Okolje onesnažujemo vsi in onesnaženost okolja je posledica
               naše civilizacije. To je davek, ki ga plačujemo sedaj živeči za grehe nad okoljem
               svojih prednikov.</p>
               <p>V Novi Sloveniji bomo spremembe zakona podprli, saj gredo spremembe v pravo smer in
               so korak v naprej. Amandmajev, katere sta vložila poslanski klub LDS in poslanska
               skupina SD, pa ne podpiramo, saj posledično pomenijo nepredvidljive učinke. Hvala
               lepa.</p>
            </sp>
            <sp xml:id="SDZ4-Redna-22-2006-11-23.sp81">

               <speaker>PODPREDSEDNIK SAŠO PEČE:</speaker>

               <p>Hvala. Kolega Stanislav Brenčič bo podal stališče poslanske skupine Slovenske ljudske
               stranke. Izvolite.</p>
            </sp>
            <sp xml:id="SDZ4-Redna-22-2006-11-23.sp82">

               <speaker>STANISLAV BRENČIČ:</speaker>

               <p>Hvala lepa za besedo. S Predlogom zakona o spremembah in dopolnitvah zakona o
               odpravljanju posledic dela z azbestom vnašajo predlagatelji v zakon vsaj delno tudi
               odpravo posledic izpostavljenosti azbestnemu prahu in vlaknom okoljskih prebivalcev z
               utemeljitvijo, da oboleli zaradi te izpostavljenosti sami niso za to nič krivi in
               tudi da v tem pogledu niso mogli vplivati na preprečitev svoje izpostavljenosti in s
               tem ogroženosti, kar poslanske skupine Slovenske ljudske stranke sprejemamo kot
               neizpodbitno dejstvo. Prosim, če malo ustavite govor drugih, ker samega sebe ne
               slišim.</p>
            </sp>
            <sp xml:id="SDZ4-Redna-22-2006-11-23.sp83">

               <speaker>PODPREDSEDNIK SAŠO PEČE:</speaker>

               <p>Se opravičujem, moja napaka. Prosim vse prisotne poslance, da omogočijo kolegu
               Brenčiču, da poda predstavitev stališča.</p>
            </sp>
            <sp xml:id="SDZ4-Redna-22-2006-11-23.sp84">

               <speaker>STANISLAV BRENČIČ:</speaker>

               <p>V tem smislu tudi podpiramo to, da se "okoljskim prebivalcem, ki so bili
               izpostavljeni azbestu in so na tej podlagi zboleli oziroma pridobili okvaro zdravja,
               prizna odškodnina, vendar pa je reševanje tega vprašanja skozi to novelo glede na
               konceptualno zasnovo obstoječega zakona kot prvega primera zakona, ki razrešuje
               vprašanja, povezane s poklicnim obolenjem, neskladno z naravo oziroma namenom
               zakona.</p>
               <p>V poslanski skupini Slovenske ljudske stranke smo osnovni koncept obstoječega zakona
               vseskozi zagovarjali in podpirali, vendar pa smo ob tem tudi zagovarjali to, da naj
               bi se posledice uporabe azbesta z okoljskim vidikom reševalo in s tem obolelim
               priznalo tudi odškodnino na podlagi posebnega zakona, ki bo obravnaval vse okoljske
               vidika oziroma negativne oblike na zdravje ljudi. S pristopom, kot ga zastavlja sedaj
               dopolnjeni predlog zakona, pa praktično nastaja osnovni zakon sam s seboj v
               neskladju, vsaj kar se tiče tako naslova zakona kakor 1. člena, ki opredeljujeta
               konceptualno zasnovo zakona. S tega vidika prav gotovo za sistemsko obravnavo zakona
               to ni dobro.</p>
               <p>V poslanski skupini bomo ne glede na to dejstvo dopolnjeni predlog zakona podprli, ne
               bomo pa podprli k dopolnjenemu predlogu zakona predloženih amandmajev. Ob tem upamo,
               da bo tako oblikovan zakon v praksi tudi uresničljiv oziroma da so z njim odpravljeni
               številni pomisleki, ki so bili ob obravnavi predloga zakona na matičnem delovnem
               telesu izpostavljeni tudi s strani strokovnih institucij, in da bodo števila
               pričakovanja ljudi, ki jim je ta zakon namen, tudi udejanjenja. Hvala lepa.</p>
            </sp>
            <sp xml:id="SDZ4-Redna-22-2006-11-23.sp85">

               <speaker>PODPREDSEDNIK SAŠO PEČE:</speaker>

               <p>Hvala vam. Poslanka Barbara Žgajner Tavš bo podala stališče poslanske skupine
               Slovenske nacionalne stranke.</p>
            </sp>
            <sp xml:id="SDZ4-Redna-22-2006-11-23.sp86">

               <speaker>BARBARA ŽGAJNER TAVŠ:</speaker>

               <p>Hvala lepa za besedo. Spoštovane kolegice, cenjeni kolegi! Februarja letošnje leto v
               poznih večernih urah je bil, žal bil, v tej dvorani sprejet vladni predlog azbestnega
               zakona. Predlog, ki ni bil usklajen. Upam, da se boste spomnili, spoštovane kolegice
               in kolegi, Državni svet je izglasoval veto na vladni zakon, saj je Vlada uzakonila
               dve vrsti državljanov: tiste za in tiste pred ograjo oziroma tiste, ki so delali v
               tovarni z azbestom, in tiste, ki so živeli ob tovarni in bili prizadeti ne po svoji
               krivdi. Takrat so bili na balkonu prisotni ljudje, pa jih tudi danes pozdravljam.
               Ljudje, bolniki z azbestozo. Nekateri so imeli pred seboj le še par mesecev
               življenja. Koalicija je povozila vsa opozorila, prošnje po pomoči. Koaliciji, žal, ni
               bilo mar. Zakon, ki je bil sprejet, preden je vanj poseglo Drobničevo ministrstvo, je
               zasledoval tudi socialno in zdravstveno varnost izpostavljenih azbestu. DeSUS,
               stranka upokojencev, je vložila zakon; zakon, ki je v osnovni obliki besedila delno
               popravljal vladno anomalijo. Dvakrat smo prestavili obravnavo tega zakona na matičnem
               delovnem telesu, bojda zaradi potrebe po usklajevanju z Vlado in stroko. Je pa tudi
               res, da so bile vmes lokalne volitve in ni bilo politično modro odpirati in
               sprejemati zakona, ki vnovič deli in poudarja delitev ljudi. Usklajevanje pri
               predlogu zakona, ki ga imamo ne nazadnje danes pred seboj, pa je šlo zgolj in samo v
               smeri črtanja pomembne vsebine, na kar so sramotno, pa upam, da ne s ponosom,
               pristali celo sami predlagatelji. Kar smo dobili, je okleščen predlog na skrajni
               minimum, spoštovane kolegice in kolegi, skrajni minimum. Koalicija je vložila
               amandmaje, ki so bili usklajeni zgolj z Vlado. Ministra Drobniča, odgovornega
               ministra, ni bilo niti na seji matičnega delovnega telesa niti danes ni prisoten na
               seji Državnega zbora. In veste, odgovornost ministra Drobniča je, da sodeluje pri
               tako pomembnih zakonih in na tem mestu se lahko, spoštovane kolegice in kolegi,
               resnično vprašamo, komu je resnično mar svetost življenja. Vsi amandmaji opozicije so
               bili na matičnem delovnem telesu povoženi in danes je na mizah dopolnjen predlog
               zakona, ki zajema zgolj ljudi z najtežjo obliko azbestoze, boleznijo, ki ti pušča
               pred seboj le še nekaj mesecev življenja. Koliko ljudi zajema zakon? Morda enega na
               leto, pa hvala bogu, rekla bom, hvala bogu, da jih ni več oziroma želim, da bi jih
               bilo čim manj s to smrtno boleznijo.</p>
               <p>"Nihče ne razume, da smo bili mi, prebivalci, izpostavljeni od leta 1921 azbestu in
               niti nismo vedeli", so besede ene izmed krajank oziroma tiste ženske, ki je živela,
               žal, na napačni strani ograje. Mi smo živeli tam, mi se nismo mogli odseliti, pa
               dvigniti hišo in oditi v drug kraj. Najbolj izpostavljeni azbestu so bili prav okoli
               tovarne, približno en kilometer radiusa. Ampak, žal, to danes očitno ni mar niti
               pristojnemu ministru, niti Vladi, niti koalicijskim partnerjem oziroma strankam, ki
               boste, bojim se, vnovič podprle zakon mimo vsebinsko pomembnih amandmajev. Ostali, ki
               imajo oziroma nimajo najhujše oblike bolezni, očitno nimajo niti pravice do dostojne
               pomoči pri zdravljenju, ker so pač živeli, kot sem že dejala, na napačni strani
               ograje. Minister jim ne priznava enakih pravic kot delavcem, ki so delali v tovarni -
               sprejemljivo? Za Slovensko nacionalno stranko vsekakor ne. Veste, odškodnina res ne
               more pozdraviti bolezni, je pa pomoč in verjemite še kako pomembna moralna opora
               bolnemu. ...<stage>/Opozorilni znak za konec razprave./</stage>...</p>
               <p>Spoštovani, jaz vas v tem trenutku pozivam, da podprete vsebinske amandmaje, ki sta
               jih pripravili opozicijski stranki. V Slovenski nacionalni stranki bomo vsekakor
               pristopili k podpori amandmajem, žal, bom rekla, žal, pa bomo podprli tudi ...</p>
            </sp>
            <sp xml:id="SDZ4-Redna-22-2006-11-23.sp87">

               <speaker>PODPREDSEDNIK SAŠO PEČE:</speaker>

               <p>Vaš čas.</p>
            </sp>
            <sp xml:id="SDZ4-Redna-22-2006-11-23.sp88">

               <speaker>BARBARA ŽGAJNER TAVŠ:</speaker>

               <p>... zakon, ki je vsekakor boljši od tistega, ki ga je vložila Vlada.</p>
            </sp>
            <sp xml:id="SDZ4-Redna-22-2006-11-23.sp89">

               <speaker>PODPREDSEDNIK SAŠO PEČE:</speaker>

               <p>Mag. Vasja Klavora bo predstavil stališče poslanske skupine DeSUS.</p>
            </sp>
            <sp xml:id="SDZ4-Redna-22-2006-11-23.sp90">

               <speaker>MAG. VASJA KLAVORA:</speaker>

               <p>Spoštovani gospod podpredsednik. Spoštovane poslanke in poslance!</p>
               <p>Že v svojem uvodu v imenu predlagateljev sem povedal, kakšno je naše mnenje in čemu
               smo se lotili nove novele Zakona o škodljivih posledicah azbesta. Ko smo se lotili
               tega dela, smo se lotili tega dela pošteno, v prid tistim, ki so prizadeti. Tudi
               polovica naše poslanske skupine je gledala na to zadevo popolnoma drugače, kot morda
               vsi ostali. Zato ni šlo ne za populizem, niti ni šlo za našo promocijo, kot je bilo
               napisano na transparentu Sindikata azbestnih bolnikov pred našim parlamentom. Želeli
               smo delno popraviti krivico, ki se je zgodila vsem tistim, ki so zaradi azbesta
               prizadeti, zaradi onesnaženosti z azbestom. Problem je težak in ni nikakor enostaven.
               Rešujejo ga tudi druge evropske dežele. Tako ga rešuje Belgija, tako ga rešuje
               Francija, tako ga rešuje tudi Nizozemska, kot primer držav, iz katerih imamo podatke.
            </p>
            </sp>
            <sp xml:id="SDZ4-Redna-22-2006-11-23.sp91">

               <speaker>PODPREDSEDNIK SAŠO PEČE:</speaker>

               <p>Kolega Klavora, dovolite. Kolega Srečko Prijatelj, tretje opozorilo, ki vam ga dajem!
               Se opravičujem! Izvolite.</p>
            </sp>
            <sp xml:id="SDZ4-Redna-22-2006-11-23.sp92">

               <speaker>MAG. VASJA KLAVORA:</speaker>

               <p>Hvala lepa. Tako v Belgiji, kot smo tudi mi mislili, kot v Franciji govorijo za
               celoten teritorij države. Če smo se torej tega dela lotili, potem smo imeli v mislih
               celoten teritorij države Slovenije, ne samo Anhovega, tovarne in njene okolice,
               čeprav je to največje žarišče v naši državi. Mislili smo na tiste osebe, ki sicer z
               azbestom niso delale, so pa prišle v stik z njim. Oseba, ki je živela z osebo, ki je
               delala z azbestom, oseba, ki je živela, se šolala ali delala v bližini tovarne, kjer
               se je delalo z azbestom; oseba, ki je živela, se šolala ali opravljala priložnostna
               dela na krajih, kjer so bili materiali iz azbesta; oseba, ki je bila med raznimi
               aktivnostmi v stiku z materiali iz azbesta; in tudi oseba, ki se je zadrževala v
               bližini osebe, ki je delala z azbestom in prala z azbestom onesnaženo obleko vsak
               dan.</p>
               <p>Ko smo razpravljali o registru, za katerega smo menili, da je potreben, si ne morem
               razlagati Vladne interpretacije, da bi to stigmatiziralo bolnike. Ne znam si tega
               razlagati, pa sem veliko razpravljal o tem. Ko smo končno prišli do tiste rešitve, ki
               jo ponuja tudi Nizozemska, torej, da smo popolnoma oklestili naš predlog in priznali
               le mezoteliom, vam moram odkrito povedati, da sem bil po razgovoru s predstavniki
               Društva obolelih z azbestom kar nekoliko pomirjen. Bili so že tako razočarani, da so
               rekli, tudi to je v redu, da ste to napravili in sprejeli. Bil sem tudi zadovoljen,
               ko je odbor sprejel amandma poslanskega kolega Socialnih demokratov, gospoda Bevka,
               ki je predlagal, naj bi ta zakon začel veljati že s 1.1.2007. Mislim, da je bilo
               pravilno, da je odbor soglasno tudi to sprejel. Gre za skupino naših državljanov, ki
               jim bomo priznali neko pravico. Ne bi se smelo zgoditi v parlamentarnem dokumentu ali
               pa vladnem dokumentu, da bi pisalo takole - ali če začnem drugače, po medicinsko: Ko
               govorimo o epidemiologiji v medicinski statistiki, o nekem obolenju, govorimo o
               incidenci tega obolenja na toliko in toliko prebivalcev. Težko in skoraj grdo je pa,
               če napišemo, da bodo do tega upravičene samo osebe, ki so zbolele za mezoteliomom,
               teh pa ni veliko. Kot če bi napisali, plaz je odnesel sedem krajanov, teh pa ni
               veliko. Hvala.</p>
            </sp>
            <sp xml:id="SDZ4-Redna-22-2006-11-23.sp93">

               <speaker>PODPREDSEDNIK SAŠO PEČE:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bom vodil na podlagi pregleda amandmajev z dne
               22.11. Tako bomo razpravljali o amandmaju k 1. členu, 2. členu, 3. členu, 4. členu,
               5. členu, 6. členu, 7. členu, 8. členu, 9. členu in 10. členu.</p>
               <p>V razpravo dajem 1. člen ter amandma poslanskih skupin Liberalne demokracije
               Slovenije in Socialnih demokratov. Odpiram postopek za prijavo. Prvi ima besedo
               poslanec Milan M. Cvikl.</p>
            </sp>
            <sp xml:id="SDZ4-Redna-22-2006-11-23.sp94">

               <speaker>MAG. MILAN M. CVIKL:</speaker>

               <p>Spoštovani gostje! Gospod predsedujoči, poslanke in poslanci! Najprej se želim, tako
               kot sem enkrat že naredil na odboru, opravičiti tistim, ki bodo danes prisostvovali
               tej težki razpravi, ki jo v tem Državnem zboru opravljamo že četrtič v tem mandatu in
               jo bomo očitno opravljali še nekajkrat, upam v čim krajšem mandatu tega Državnega
               zbora in te Vlade.</p>
               <p>Mislim, da je vse jasno, kako bo danes potekalo. Stranke vladajoče koalicije,
               predvsem SDS in Nova Slovenija, so povedale, da ne bodo podprle amandmaja. Da ne bodo
               podprli tega prvega ključnega amandmaja, s katerim želimo preprečiti razlikovanje med
               tistimi, ki živijo na eni in drugi strani tovarniške ograje. S katerim želimo slediti
               nekaterih evropskim rešitvam. Rekli so, da ne bodo podprli cenenih in populističnih
               predlogov. Rekli so v Novi Sloveniji, da ne bodo podprli rešitve, ki imajo
               nepredvidljive posledice. Korektno mislim, da je bilo opozorjeno s strani Slovenske
               ljudske stranke, da gre tukaj za vprašanje, ki je na nek način širše vprašanje.
               Vprašanje vsebine, ali je to Zakon o odpravljanju posledic dela ali je to Zakon o
               odpravljanju posledic izpostavljenosti azbesta in da na nek način širimo zadevo tudi
               na druge poklicne bolezni. Vendar mi razpravljamo o tem zakonu, potem ko smo v
               ponedeljek oziroma kot ste v ponedeljek z voljo vladajoče koalicije sprejeli tudi
               proračuna za zadnji dve leti mandata te Vlade. In že ob sprejemanju teh dveh
               proračunov je bilo jasno, kakšna bo usoda tega zakona. Usoda tega zakona bo majhen
               popravek, pa vendarle odločitev vladajoče koalicije tega mandata, da se problema
               odpravljanju posledic izpostavljenosti azbesta ne želimo v Sloveniji v času mandata
               Janševe vlade resno lotiti, kljub obljubam, kljub celo nekaterim tako imenovanim
               napovedanim zakonskim rešitvam, ki zaradi farse, ki smo ji priča v zadnjih 6, 7
               mesecih, preprosto očitno ne bo nikoli dokončan. Zato se opravičujem vsem, ki ste
               danes prišli, in vsem, ki boste danes gledali to razpravo, ki ne bo naredila niti
               enega koraka naprej. Zakaj v Sloveniji potem, ko smo se odločili, da imamo toliko
               denarja, da damo takšno ali drugačno davčno darilo, da to ali ono naredimo v državnem
               proračunu, zakaj v Sloveniji ocenjujemo, potem ko smo tudi dosegli oziroma bomo
               očitno dosegli čez pet tednov najbolj ključni cilj, to je prevzem evra in se
               ekonomsko izenačujemo s Francijo, z Belgijo, z Nizozemsko, zakaj v Sloveniji ne
               moremo narediti koraka dalje in povedati, da v Sloveniji, tako kot povsod drugje po
               svetu tovarniške, ograje ne preprečujejo tega, da bi ljudje zboleli zaradi tega, za
               kar je bila odgovorna država?</p>
               <p>V preteklih letih, v desetletjih po drugi vojni smo v Sloveniji naredili velike
               napake in te napake popravljamo z raznoraznimi zakoni, denacionalizacijskimi, te ali
               one žrtve. In tukaj gre za vsebinsko popolnoma isto stvar. Zakaj tega ne znamo
               narediti? Vladajoča koalicija, odgovornost je na vas. Gospod predsednik Državnega
               zbora je meni in kolegu Germiču spomladi letošnjega rekel, da je zakon sicer
               vsebinsko v redu, ampak problem je, ker ni predvideno denarja v proračunu 2007 in
               2008. Potem je nekaj podobnega bilo povedano predlagateljem zakona, v končni verziji
               tega, kar pa je danes pred nami, pa je ta zakon okleščen in ni vreden svojega imena
               in ni vreden napovedi, ki je bila, da bo začel odpravljati posledice izpostavljenosti
               z azbestom. Zato prosim, da s podporo amandmaja k 1. členu v Državnem zboru, če to že
               Vlada ne zna narediti, v Državnem zboru, v katerem smo v preteklih tednih bili zelo
               velikodušni do marsikoga, za vsak ovinek po poslancu, približno, nekaterih strank se
               je našlo za 40 do 80 tisoč evrov, za vsak ovinek gradimo protihrupne ograje v vaseh,
               da tako rečem, gradimo to ali ono, milijarde tolarjev bomo dajali za neke
               protokolarne dogodke, 170 milijard za orožje, stotine milijard za železnice,
               avtoceste in tako naprej - ne najdemo pa v državnem proračunu nekaj sto milijonov
               tolarjev vsako leto za to, da začnemo reševati probleme in da bi ljudem na galeriji
               lahko pogledali v obraz. Zato se jim opravičujem in vas prosim, in vas prosim,
               podprite amandma. Hvala lepa.</p>
            </sp>
            <sp xml:id="SDZ4-Redna-22-2006-11-23.sp95">

               <speaker>PODPREDSEDNIK SAŠO PEČE:</speaker>

               <p>Hvala tudi vam. Besedo dajem poslancu Ciril Testenu. Izvolite.</p>
            </sp>
            <sp xml:id="SDZ4-Redna-22-2006-11-23.sp96">

               <speaker>CIRIL TESTEN:</speaker>

               <p>Hvala za besedo. Lep pozdrav, gospod predsedujoči, poslanke in poslanci! Lep pozdrav
               tudi bivšim sodelavcem na balkonu!</p>
               <p>Glejte, jaz bi kot eden od predlagateljev te spremembe oziroma novele zakona želel
               več. Vendar moram povedati, da sem z doseženim kljub temu zadovoljen. Zadovoljen
               predvsem zaradi tega, ker mislim, da smo prvič s tem zakonom prebili tovarniške
               ograje in da smo prvič ponudili nekaj tudi tistim obolelim, ki niso delali v teh
               proizvodnjah. Jaz bi za osvežitev spomina se rad spomnil na tisti zakon, ki smo ga
               obravnavali letos spomladi, in moram reči, da sem takrat zagovarjal, da je tisti
               zakon bil dober. Dober predvsem v tem smislu, ker je dal veliko možnosti oziroma je
               dal možnost tudi tistim delavcem, ki niso delali neposredno v proizvodnjah oziroma
               predelavi azbesta, ampak tudi vsem tistim, ki so v svojem delovnem procesu azbest
               uporabljali ali pa skladiščili in tako dalje. Mislim, da je s tem bil takrat dosežen
               velik napredek in da je z novelo tega zakona in s tem, da smo v zakon vključili, da
               dobijo odškodnino tudi tisti delavci, ki so oboleli za mezoteliomom, ki pa niso bili
               zaposleni v teh fabrikah, v teh tovarnah, dosežen velik napredek. Jaz tudi
               pozdravljam amandma, ki ga je gospod Bevk predlagal in ki vrača oziroma postavlja
               datum za veljavnost te novele na 1.1.2007, prvotni predlog je bil 1.1.2008.</p>
               <p>Me pa nekaj moti pri obravnavi tega zakona, predvsem to, da se stalno in vedno
               pogovarjamo največ oziroma skoraj izključno in to zelo veliko o denarju. Nekdo je
               rekel, da zdravja se ne da kupiti - jaz se s tem strinjam. Jaz mislim, da bi ta zakon
               po vsebini moral vsebovati bistveno več tega, kar je možno obolelemu ponuditi na
               zdravstvenem in na podobnih področjih. Res da je odškodnina tudi neka moralna
               satisfakcija za svoje zdravje, ki so ga nekje pustili, ampak to po moje ni tisto
               najvažnejše.</p>
               <p>Kar se tiče problema Vlade in kritike na račun te Vlade. Jaz mislim, da so bili
               narejeni pod to Vlado pomembni koraki naprej, pomembni koraki od tiste situacije, ki
               ga je predhodna Vlada zapustila. Mi ne smemo pozabiti, da vseh teh stvari, ki smo jih
               sedaj našteli, v vseh prejšnjih zakonih ni bilo. Sigurno pa je, da se povsem
               enakovredno in v enem momentu ne da odpreti "kapij" za vse. Treba je vedeti, da je v
               Sloveniji tudi veliko drugih poklicnih bolezni na področju drugih proizvodenj in
               menim, da je potrebno pripraviti zakon, ki bo celovito reševal to področje. Hvala
               lepa.</p>
            </sp>
            <sp xml:id="SDZ4-Redna-22-2006-11-23.sp97">

               <speaker>PODPREDSEDNIK SAŠO PEČE:</speaker>

               <p>Hvala. Besedo ima poslanec Samo Bevk. Izvolite.</p>
            </sp>
            <sp xml:id="SDZ4-Redna-22-2006-11-23.sp98">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor! Azbestna problematika bo
               tudi v bodoče zelo aktualna, saj se, zaradi kasnega izbruha bolezni in latentnosti te
               bolezni lahko višek pojavi šele okoli leta 2030 ali 2020, različne ocene so, kajti
               pri nas je bilo izpostavljeno več kot 20 tisoč delavcev, ki so delali v azbestni
               proizvodnji, ne vemo pa seveda, koliko prebivalcev je bilo v okolice teh proizvodnih
               objektov izpostavljenih. Ne gre samo za območje Sorške doline, poleg tega najhujšega
               jedra izpostavljenosti azbesta okoli tovarne v dolini Soči imamo še druga žarišča v
               Sloveniji to je okoli Medvod, Maribor, trboveljski bazen pa tudi v ladjedelnici v
               Izoli so bili izpostavljeni azbestu delavci in najbrž tudi kdo od okoličanov, zato se
               bomo s to problematiko še zel dolgo ukvarjali in prav gotovo to ni zadnji zakon, ki
               ga bomo v Državnem zboru obravnavali in sprejemali.</p>
               <p>Leta 1996 se pravi pred 10-imi leti smo v tem državnem zboru sprejeli prvi zakon,
               prvi azbestni zakon. Značilnost tega zakona je bila ta, da so ga predlagali poslanci
               in poslanke iz vseh parlamentarnih skupin, ne glede na to, ali so prihajali iz
               opozicije ali koalicije; se pravi, da se je okoli tega zakonskega projekta vzpostavil
               nek konsenz. Tudi kasneje smo ta zakon popravljali predvsem poslanci, Vlada se je
               vedno držala nekako ob strani, tako da lahko rečem, da je tudi v tem mandatu, v
               mandatu te Vlade rdeča nit tega obdobja in delovanja Državnega zbora prav azbestni
               zakon. Dve leti se ukvarjamo z različnimi predlogi.</p>
               <p>Glede tega zakona lahko povem, da sem bil sprva razočaran, ker nas kolegi poslanci iz
               koalicije niso povabili zraven, da bi zakon sopodpisali, po drugi strani pa sem sedaj
               nekoliko zadovoljen, ko vidim, kakšno usodo doživlja ta zakon, da bo pravzaprav zelo
               okleščen. Pa tudi sama procedura tega zakona od konec maja, ko je bil vložen ta
               zakon, je sedaj že november in konec leta, ko ga šele obravnavamo na plenarnem
               zasedanju. Dvakrat je bil zavrnjen s strani predsednika Državnega zbora, ker ni bil v
               skladu s Poslovnikom Državnega zbora in šele septembra je prišel na sejo matičnega
               odbora, pristojnega za to področje. Tudi Vlada je čakala vse od maja do septembra, da
               je napisala svoje negativno mnenje. Če bi imela politično voljo, bi bilo to drugače
               in bi pomagala koalicijskim poslancem narediti dovolj dober zakon. In potem še
               oktobra in novembra še dvakrat na sejah odbora, da smo prišli do tega okleščenega
               predloga zakona, ki je sedaj pred nami.</p>
               <p>V tem 1. členu, mi smo Socialni in Liberalni demokrati predlagali amandmaje prav k
               vsem členom zakona razen k zadnjemu členu zakona, to pa zaradi tega, ker je bil k
               zadnjemu členu zakona sprejet naš amandma na matičnem odboru in bo veljavnost tega
               zakona nastopila s 1.1.2007. Če bomo sprejeli amandma Liberalnih in Socialnih
               demokratov k 1. členu, potem bi bilo smiselno dopolniti tudi sam naslov zakona, kajti
               ne bomo več govorili samo o odpravljanju posledic dela z azbestom, temveč bomo v
               bistvu govorili tudi o izpostavljenosti azbestu, se pravi, izpostavljenosti azbestu s
               tako imenovanega okoljskega vidika. V ta zakon bodo vključeni tudi prebivalci, ki so
               živeli v okolici teh proizvodnih objektov, dosti širše kot sicer ta okleščeni zakon
               sedaj predvideva samo tiste okoličane, ki so zboleli za najtežjo boleznijo, za
               mezatoliomom, ki je praktično neozdravljiv. In s tem amandmajem k 1. členu mi
               razširimo koncept tega zakona tudi na druge bolezni. Potem menimo, da je treba
               direktno v zakon zapisati, da so do odškodnine upravičeni tudi zakoniti dediči po
               pokojnikih, če so vložili zahtevo za priznanje odškodnine že za časa življenja, potem
               je potrebno vzpostaviti, kot pravi naš amandma, tudi zbirko osebnih podatkov oseb, ki
               so bili izpostavljeni azbestu, potem smo pisali, kakšne so naloge kliničnega
               inštituta za medicino dela, prometa in športa, ki mora spremljati zdravstveno stanje
               vseh obolelih, zaradi azbesta, ne samo tistih, ki so na delovnem mestu zboleli, ampak
               tudi tistih, ki so zaradi okoljskih vidikov in še nekatere druge stvari.</p>
               <p>Tako predlagam in pozivam poslanke in poslance, potem ko bomo glasovali o amandmajih,
               da sprejmejo naš amandma k 1. členu in tudi amandmaje k naslednjim devetim členom.
               Hvala lepa.</p>
            </sp>
            <sp xml:id="SDZ4-Redna-22-2006-11-23.sp99">

               <speaker>PODPREDSEDNIK SAŠO PEČE:</speaker>

               <p>Hvala vam. K besedi vabim poslanca Srečka Prijatelja. Izvolite.</p>
            </sp>
            <sp xml:id="SDZ4-Redna-22-2006-11-23.sp100">

               <speaker>SREČKO PRIJATELJ:</speaker>

               <p>Hvala lepa, spoštovani predsedujoči. Kolegice in kolegi, spoštovani obiskovalci!</p>
               <p>Čas je nepovratna komponenta in zlasti za prizadete se v bistvu z veliko hitrostjo
               izteka ta čas, ki pa ni primerljiv s potrpljenjem ali razumom. Razuma tako ali tako
               ni. In težko je poslušati sprenevedanja, da ne rečem celo laži nekaterih poslancev.
               Dejstvo je, da je predlog, ki ga je v proceduro poslal DeSUS v osnovi dober, ampak
               poudarjam, v osnovi. Vse to, kar se je kasneje dogajalo s tem zakonom, je sramota.
               Pristali ste na popolno okleščenje vseh zakonskih preambul in ostal je drobcen,
               drobcen plus v tem zakonu, ki je resnično lahko vzrok za to, da se zakon sprejme, ker
               le delno ali nekaj več od obstoječega prinese obolelim. Okoljski vidik, ki je
               izključen iz tega zakona in tolikokrat omenjen kot glavni faktor, je ključnega
               pomena. In kaj so krivi pri tem otroci, ki živijo v onesnaženem okolju? Kaj so krive
               družine, ki nimajo možnosti, da bi se preselile drugam - ravno tako pa so obsojene na
               isto bolezen kot vsi tisti, ki so delali v proizvodnji. Nimamo nobenih pravic do
               tega, da bi lahko kratili pravice umirajočim. Nobenih argumentov nimamo na tej
               osnovi, pa vendar to delamo. Najdemo razumevanje za Cigane, najdemo razumevanje za
               Cerkev, ki vedno vsak dan več zahteva, najdemo razumevanje za proračunsko postavko
               vojske, najdemo razumevanje za proračunsko postavko Ministrstva za zunanje zadeve, da
               bi objekte protokolarne in druge kupovalo, ampak celo plačuje drage najemnine. In
               seveda najdemo denar tudi za to razpravo. Če bi samo ta denar namenili, ki ga mi
               danes porabljamo tukaj in v preteklih obravnavah, bi že pripomogli k reševanju tegob
               in dejanske katastrofe teh ljudi.</p>
               <p>Nočemo, nočemo, nočemo sprejeti razumnega predloga, ki bi bil v začetni fazi, če bi
               bil sprejemljiv, najcenejši. Poglejte, Černobil je danes izseljen, evropski
               parlament, star, ni več v uporabi, ker so naredili novega; naša Vlada pa niti toliko
               ni razumna, da bi se prijavila na razpisana sredstva, ki jih Evropa nudi za odpravo
               teh posledic. Nepovratna sredstva, poudarjam, nepovratna sredstva. Tega do danes
               nismo naredili. Nudimo ugodne kredite za ekološko sprejemljive vire energije, ne
               najdemo pa toliko moči, da bi dali tem ljudem možnost, da s subvencijami zamenjajo
               kritino, ki je azbestna. En sam stavek v obstoječem zakonu bi bil dovolj in to bi
               bilo narejeno. Da ne govorim o vodovodnih instalacijah in vseh tistih izolacijskih
               sredstvih, ki so v gradbene namene bila takrat uporabljena in še danes so prisotna v
               stavbah. Trgovanje z umirajočimi, poslušamo tukaj celo zavajajoče izjave in nekateri
               govorijo na matične delovnem telesu tako, tukaj, pred javnostjo pa drugače. Resnično
               je to v sramoto Sloveniji. Če smo demokratična država, bi morali za to odgovornost,
               ki je nedvomno lahko izkazljiva, terjati tudi posamezne odgovorne na ministrstvu.
               Poglejte, danes ni tu ministra, ni ga bilo tudi na matičnem delovnem telesu in on z
               ignoranco zavrača vse diskusije v okviru tega, pa vendar govori, da mu je svetost
               življenja prva stvar, zna pa lepo in z vso odgovornostjo svetovati, kako naj bo
               bodoče urejena rodnost in seveda, kako naj bi se oblačili - za to pa ni škoda denarja
               niti časa.</p>
               <p>Sam bom stežka podprl ta zakon in čeprav nismo podpisniki teh amandmajev, smo tukaj
               zraven pri vseh amandmajih LDS-a in Socialnih demokratov, ker so vsebinsko na moč
               podobni bili našim. In tudi v preteklosti smo jih skupaj vlagali in nismo hoteli
               podvajati vsebinske zadeve. Moram povedati, da ta bitka bo seveda izgubljena, nikakor
               pa ne smemo vreči puške v koruzo in vojno z Vlado na tem področju nadaljevati.
               Žalostno je, da se moramo boriti na tak način, žalostno je, ker vedno manj je tisti,
               ki lahko pridejo v to dvorano. Danes obiskovalci so manj številčni kot na preteklem
               obisku in to ni demagogija, resnično je to, nekaj od njih je že umrlo.</p>
            </sp>
            <sp xml:id="SDZ4-Redna-22-2006-11-23.sp101">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Hvala tudi kolegu Pečetu za dosedanje vodenje seje. Besedo ima gospa
               Pečan.</p>
            </sp>
            <sp xml:id="SDZ4-Redna-22-2006-11-23.sp102">

               <speaker>BREDA PEČAN:</speaker>

               <p>Hvala za besedo, gospod podpredsednik. In mimogrede, hvala za čestitko. Rada bi
               povedala, da se mi zdi, da bi nujno morali člani koalicije v Državnem zboru
               razmisliti o tem, da bi vendarle sprejeli amandma k 1. členu, in sicer predvsem
               zaradi tega, ker je najmanj, kar lahko rečemo o dopolnjenem besedilu zakona, ki
               razširja do pravice po tem zakonu samo na tiste bolnike in na tiste ljudi, ki niso
               delali v proizvodnji z azbestom, ki so zboleli za mezoteliomom. Mislim, da je ta
               dopolnitev zakona na tak način vrhunec cinizma, da ne rečem še kakšne hujše besede,
               zaradi tega, ker tisti, ki ne ve, kaj pomeni zboleti za mezoteliomom, ta potem ne bi
               smel imeti pravice odločati o takem zakonu. Zaradi tega, ker tisti ne ve, da ima
               človek, ki je zbolel za mezoteliomom, pred seboj samo še nekaj mesecev življenja. Se
               pravi, ko mu dodelimo pravico uživati pravice po tem zakonu, dodelimo pravico uživati
               pravice po tem zakonu pravzaprav samo njegovim neposrednim potomcem in dedičem, nič
               drugega, zaradi tega, ker tak človek nima več pred seboj mnogo časa. Zaradi tega se
               mi zdi, da je to cinizem, da to ni vredno civiliziranega sodobnega parlamenta, kot
               naj bi bil parlament Republike Slovenije.</p>
               <p>Zato vas pozivam, gospe in gospodje poslanci v koaliciji, da priznate pravico do
               pravic, ki jih imajo oziroma ki naj bi jih imeli zaposleni ali nekoč zaposleni v
               podjetjih, kjer so delali z azbestom, tudi vsem tistim, ki lahko dokažejo, seveda po
               določilih tega zakona, da zdravstvene težave, ki jih imajo, izvirajo iz kontakta z
               azbestom, ne glede na to, da z njim niso delali. Opozarjam vas, da ne gre samo za
               ljudi, ki so živeli v bližini tovarn, podjetij, ki so uporabljali azbest, da gre tudi
               za ljudi - še enkrat povem in to sem povedala že večkrat pri prejšnjih obravnavah
               tega zakona -, ki so delali na zelo prometnih območjih, kjer se je veliko zaviralo.
               To so ljudje, kot so policisti, kot so cariniki, ki so zaradi azbestnih zavornih
               oblog bili neprestano izpostavljeni delcem azbesta. In prej ali slej se bo pojavila
               zahteva teh ljudi, ko bodo dokazali, da so zboleli zaradi tega, ker je bilo v
               ozračju, ki so ga vdihavali desetletja, polno azbestnih delcev, da so zaradi tega
               tudi zboleli, da imajo azbestozo, ki pa ni nujno samo mezoteliom, vsa sreča, da ni
               mezoteliom, zaradi tega, ker bodo lahko s svojo boleznijo sicer zelo težko, z mukami,
               vendar živeli še dolga leta.</p>
               <p>In zaradi tega moram reči, da je krivično to, kar smo slišali v eni od prejšnjih
               razprav o tem amandmaju, da sta poslanski skupini, ki sta vložili amandmaje, in da
               ves čas tudi ta zakon govori samo o denarju in da ne govori o tem, kako bi obolelim
               za azbestozo pomagali tudi drugače, predvsem z zdravstvenimi storitvami. Prav ta
               amandma govori o tem. Govori o tem, da se vzpostavi zbirka osebnih podatkov oseb, ki
               so zbolele za azbestozo, zaradi tega, da se lahko njihovo zdravstveno stanje
               neprekinjeno in stalno spremlja. To je cilj tega amandmaja med drugim tudi. In
               mislim, da bi morali razmišljati o tem, da omejevati pravice samo na tiste, ki imajo
               že mezoteliom - torej, želim si, da bi tisti v Vladi Republike Slovenije, ki so
               predlagali tako skrčenje tega zakona, da ne vedo, kaj pomeni beseda mezoteliom in
               kakšna je ta bolezen.</p>
               <p>In še nekaj bom rekla. Ta zakon ima v bistvu žalostno usodo, da ga vseh 10 let, 10
               let je že minilo, odkar je bila prva verzija sprejeta, spremlja en in isti človek v
               Ministrstvu za delo, družino in socialne zadeve, ki sistematično, ne vem iz kakšnih
               razlogov, nasprotuje temu, da bi delavci in tudi pozneje, ko je prišlo do tega, da je
               vendarle prodrla ideja, da je treba omogočiti zaščito pravic tudi tistim, ki so
               živeli okoli obratov, kjer se je uporabljal azbest, da ta oseba neprestano 10 let
               meče polena pod noge sprejetju tega zakona, da neprestano in sistematično preprečuje,
               da bi se razširile pravice na vse tiste, ki jim pripadajo te pravice. Tukaj ne gre za
               to, da bi nekomu nekaj dajali, kar mu ne pripada. Tukaj gre za to, da je ta država s
               svojimi predhodnicami, govorim o množini zaradi tega, ker je tudi Kraljevina
               Jugoslavija že imela informacije na razpolago, kaj lahko azbest povzroči, pa ni nič
               storila, in je Socialistična federativna republika Jugoslavija to vedela, je
               Republika Slovenija vedela znotraj te države in mi vemo že - mi pa sploh vemo že 15
               let, kaj pravzaprav azbest povzroča, pa ta država je potrebovala 5 let, da je sploh
               kaj naredila v zvezi z azbestozami. Da ne govorim o tem, da je, ne vem koliko časa
               potrebovala, da je sploh priznala azbestozo kot poklicno bolezen.</p>
               <p>Govoriti o tem, da je treba vse poklicne bolezni spraviti v nek zakon in potem okoli
               tega nekaj narediti, je že lepo in prav, ampak, ko nekaj vemo in se delati potem
               neumne in reči, saj bodo že nekako preživeli, najbolje bo pa, da bodo čez 25 let vsi
               azbestozni bolniki umrli, zaradi tega da bomo imeli pred njimi mir - kruto govorim,
               vendar je res tako, ali vsak tak vtis daje tak način ravnanja s temi ljudmi - mislim,
               da se je treba počasi vprašati, ali ne bi bilo dobro, da bi na Ministrstvu za delo,
               družino in socialne zadeve dali tematiko azbestoze in zaščite azbestnih bolnikov komu
               drugemu, kot pa gospodu, ki je 10 let že zelo nenaklonjen spremljevalec te tematike v
               tem ministrstvu. Hvala.</p>
            </sp>
            <sp xml:id="SDZ4-Redna-22-2006-11-23.sp103">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Še poslednji v prvem krogu je gospod Koren.</p>
            </sp>
            <sp xml:id="SDZ4-Redna-22-2006-11-23.sp104">

               <speaker>DRAGO KOREN:</speaker>

               <p>Hvala za besedo, predsedujoči. Lep pozdrav poslankam in poslancem in tudi našim
               današnjim gostom na balkonu! Jaz bi bil zelo vesel, če nam danes ne bi bilo treba
               sprejemati spremembe tega zakona oziroma zelo bi bil vesel, če ne bi bilo v Sloveniji
               nobenega, ki bi zbolel zaradi dela z azbestom, pa ne samo zaradi delam, ampak tudi
               zaradi, kot je bilo že v prejšnji razpravi rečeno, tudi stika z azbestom na mnogih
               drugih področjih. Na žalost smo do te ugotovitve prišli res prepozno, da smo dojeli,
               da gre za zelo škodljivo in nevarno snov, se pravi za azbest.</p>
               <p>Da je zdravje neprecenljivo bogastvo, mislim, da je vsem jasno, a v resnici se tega
               dostikrat zavemo šele takrat, ko ga izgubimo. Toliko bolj žalostno je, če ugotovimo,
               da smo, če vemo zakaj smo zboleli, se pravi, če vemo za vzrok, kot je pri tej
               poklicni bolezni, kot je azbestoza. In zato se jaz osebno zavzemam, da je potrebno
               pomagati in reševati to problematiko.</p>
               <p>Želel bi pa tudi ob tej priliki dejansko opozoriti tudi na druge poklicne bolezni.
               Namreč, zakaj? Da se nam ne bi zgodilo to, kar se nam danes dogaja zaradi azbestoze.
               Jaz pravim moramo rešiti ta problem azbestoze, a dajmo narediti nekaj tudi za to, da
               bomo pri drugih poklicnih boleznih, ki jih ni malo v Sloveniji, za katere že vemo,
               začnimo reševati stvari, zadeve danes, da ne bomo prišli do takšnih hudih posledic,
               kot jih imamo danes zaradi dela z azbestom. Še vedno nimamo evidence ali pa urejene
               evidence poklicnih bolezni ali če bi rekel drugače, registra poklicnih bolezni. Tu
               nekje se kar vsi umikamo. Jaz bi se vprašal, kdo pa je dolžen za to skrbeti. Je
               država tista, ki je dolžna za to poskrbeti? Jaz bi rekel: država naj poskrbi za
               zadeve iz preteklosti, ne bo pa država skrbela za poklicne bolezni in obolenja, ki se
               bodo pojavljala v bodočnosti, kajti danes vsi vemo, da so podjetja tista, ki morajo
               poskrbeti za varnost svojih delavcev, ki morajo poskrbeti tudi za zdravje svojih
               delavcev in da za primere tudi še morebiti neznanih poklicnih bolezni bo treba
               zavarovati te svoje delavce, ne pa samo koristiti dobiček, delavce pa potem
               prepustiti bolezni, pa morda še državi, da rešuje te probleme. Pred dvema, tremi leti
               smo po vseh podjetjih in ustanovah, tudi v državni upravi, delali ocene tveganja, ki
               mislim, da so bile namenjene tudi za to, da se bo za primer zavarovanj vedelo, v
               katero kategorijo rizičnosti spadajo določeni poklici, določena dela, da imamo v
               podjetjih poleg te narejene ocene tveganja tudi službe, ki skrbijo za varstvo pri
               delu. A tu se dostikrat dogaja to, da so pod pritiskom kapitala in ne morejo storiti
               vsega tistega, kar bi si morda prav te osebe, ki na tem področju delajo, želele
               storiti. S to današnjo spremembo zakona smo vsaj malo odprli, se pravi, da smo vsaj
               prešli ograjo. Jaz osebno moram reči, da tudi proti temu amandmaju, ki je predlagan,
               nimam nič, ker to, kar sem že prej povedal, za to boleznijo obolevajo tudi drugje, se
               pravi tudi tisti, ki so na drugih področjih delali in bili v stiki z azbestom.</p>
               <p>Bi pa moj poudarek razprave bil danes predvsem na tem: naredimo nekaj danes tudi
               zato, da jutri ne bomo imeli še mnogo drugih podobnih zadev, ki jih bomo težko
               reševali. Hvala lepa.</p>
            </sp>
            <sp xml:id="SDZ4-Redna-22-2006-11-23.sp105">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ugotavljam, da je še nekaj interesentov, zato odpiram drugi krog razprave
               o 1. členu in o amandmaju poslanskih skupin LDS in SD. Prijava poteka. Če želi pa
               tudi državna sekretarka razpravljati, naj dvigne roko. Hvala lepa. Hvala. Sprašujem
               državno sekretarko bi rajši na koncu razprave? Na koncu. Dobro. Potem pa dajem besedo
               gospe Širci.</p>
            </sp>
            <sp xml:id="SDZ4-Redna-22-2006-11-23.sp106">

               <speaker>MAJDA ŠIRCA:</speaker>

               <p>Hvala. Lep pozdrav vsem skupaj! Gospod Drago Koren pravi, da zdravje je veliko
               bogastvo in da se zavedamo tega takrat, ko ga izgubimo. To je res. Ampak, mi v
               parlamentu, ki odločamo o tem, in Vlada, ki odloča o teh vprašanjih, bi morala to
               misel zastaviti drugače, da je zdravje resda veliko bogastvo, ampak da se je treba
               tega zavedati, preden ga izgubimo. In, gospod Koren, v kolikor se strinjate s tem
               amandmajem, kar nas veseli, bi bili zelo veseli, če bi to dopovedali tudi ministru,
               vašemu ministru, kar pomeni, da bi dvoličnost, s katero se sedaj srečujemo, odpadla.
               Kajti, nedvomno ne samo pri Zakonu o azbestu oziroma o stališču Vlade do tega zakona
               se srečujemo z dvoličnostjo. Z dvoličnostjo celotnega pristopa ministrstva do zdravja
               in do dela. Po eni strani govori o svetosti življenja, vsakega življenja,
               kateregakoli življenja, bolnega ali zdravega, nedonošenega ali donošenega, po drugi
               strani pa to v vsakdanjem ravnanju seveda pobija in spodbija. Po eni strani govori o
               tem, da odpira možnosti, po drugi strani jih zapira. Po eni strani dopušča, da se
               lahko zakon uveljavi s proračunskimi posledicami že v letu 2007, po drugi strani pa
               nonšalantno zavrne amandmaje, ki bo omogočali, da bi se ta zakon dejansko realiziral
               v letu 2007. Skratka, ta dvolično gre tako daleč, do to veselje do življenja, na
               katerega apelira minister Drobnič kot njegovo mantro vladovanja in obvladovanja te
               družbe, v realnosti spreminja v žalost do življenja.</p>
               <p>Pri tem amandmaju velja opozoriti poleg tiste intence, ki pomeni širitev
               upravičenosti tudi na osebe, ki niso bile povezane in obolele samo znotraj delovnega
               procesa, ampak tudi tiste, ki poleg mezotelioma naj bi se jim priznalo tudi druge
               obolelosti izven tega procesa, velja opozoriti še na drugi odstavek oziroma na četrti
               odstavek 1. člena. To se pravi, na uveljavitve odškodnin in upravičenosti odškodnin
               zakonitih dedičev. Slišali smo na odboru, da je to samoumevno oziroma da to naj ne bi
               bil problem in da ni potrebno vpisati še posebej v zakon. Ne, ni res, ni tako
               samoumevno in zaradi tega je tudi potrebno vpisati v zakon, kajti, recimo, vemo, da
               obolelosti na področju posledic azbesta se dogajajo tudi mladim ljudem. Če vzamem
               samo eden segment tega problema. Recimo staršem, ki imajo 30 in še manj let, in da
               njihova življenjska doba ob tej obolelosti, še posebej pri pljučnem raku, je zelo,
               zelo kratka in da imajo šoloobvezne otroke in da ti otroci potrebujejo toliko veselja
               do življenja in toliko materialnih dobrin, ki se nekje v neki strategiji leporečno
               pišejo, potem pa v nekem zakonu tako hitro pozabljajo. Uveljavljanje odškodnin po
               starših prizadetim dedičem je potrebno opredeliti tudi v zakonu in zato apeliram, da
               tudi zaradi tega razloga podprite amandma, o katerem trenutno razpravljamo.</p>
               <p>O teh dvoličnost in potrebnosti maksimalno pozitivnega pristopa do bolnikov, ki ne
               pomenijo tak enormen strošek, pomenijo strošek tako rekoč posledice, vsaj če govorimo
               za leto 2008, kot ste nam jih predstavili v vrednosti nekaj par provizij, par
               operacijskih miz, ne bom govorila v nadaljevanju, zaradi tega, ker je pravzaprav
               podcenjujoče. Podcenjujoče se je, bom rekla, usklajevati okoli tako minornih sodb pri
               tako velikih osebnih stiskah. Vlada pozablja na osebne stiske, dobesedno se z
               vprašanji bolečin posameznika nekako ne želi več soočati in zaradi tega uveljavlja
               princip veselja do življenja na način zatiskanja oči. Celo tako daleč, spoštovana
               državna sekretarka, da v strategijo, ki govori o tem veselju do življenja, se pravi o
               rodnosti prebivalcev, pravi, da je potrebno ustvarjati lepe, prijetne razmere, tako
               da si zatiskamo oči pred tegobami. Saj veste, da ste rekli, da mediji naj ne poročajo
               senzicionalistično o tegobah tega sveta zaradi tega, da se bodo družine lažje
               odločale, da rojevajo v svetlo bodočnost.</p>
               <p>Skratka, še enkrat bi apelirala, da s tem amandmajem vas naj ne bi smelo boleti srce,
               če hočete imeti čisto vest, bi ga morali podpreti. Hvala.</p>
            </sp>
            <sp xml:id="SDZ4-Redna-22-2006-11-23.sp107">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Repliko ima kolega Koren. Naj o tem ponovno opozorim, da je pač, žal,
               replika omejena na 3 minute.</p>
            </sp>
            <sp xml:id="SDZ4-Redna-22-2006-11-23.sp108">

               <speaker>DRAGO KOREN:</speaker>

               <p>Ne bo dolga 3 minute. Jaz sem hotel samo v tem smislu replicirati gospe Širci, da sem
               jaz v svoji razpravi poudaril to, da smo mi dolžni oziroma da dajmo mi narediti nekaj
               tudi na drugih področjih za druge poklicne bolezni, predvsem pa dajmo, ne bom rekel,
               prisiliti, ampak delodajalce, da bodo pristopili k zavarovanju za te primere
               poklicnih bolezni.</p>
               <p>Kar se tiče spoštovanja življenja. Zdi se mi, da danes to ne sodi v tole, ker bi
               lahko kdo to grdo zlorabil in rekel, saj zdravja se ne da plačati, kupiti z denarjem.
               To se resnično ne da in se mi zdi, da ne sodi v ta kontekst današnje razprave, ko
               govorimo o hudi zadevi. Ko govorimo o bolniku. Prišla mi je na misel še ta druga
               misel, ali se morda bolniki, ki danes mogoče spremljajo to razpravo, pa niso zboleli
               za poklicno boleznijo - kako se morda oni danes počutijo? Ali so oni drugorazredni,
               ne bom rekel državljani, ampak drugorazredni bolniki? Mnogo jih je, ki so danes,
               včeraj ugotovili, zboleli za težko boleznijo in prav tako vedo, da je pred njimi samo
               še nekaj dni do konca življenja, morda kakšen mesec, vedo, zboleli so za tako
               boleznijo, pa to ni poklicna bolezen.</p>
            </sp>
            <sp xml:id="SDZ4-Redna-22-2006-11-23.sp109">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Replike na replike ni. Boste počakali do naslednjega kroga. Besedo dajem
               gospodu Ljubeljšku.</p>
            </sp>
            <sp xml:id="SDZ4-Redna-22-2006-11-23.sp110">

               <speaker>MITJA LJUBELJŠEK:</speaker>

               <p>Hvala. Razmišljal sem, če bi se sploh prijavil v razpravo glede na to, da izhajam
               tudi iz takega okolja, kjer je prisotna azbestna problematika - iz Medvod, kjer je
               tovarna Donit. Vendar mislim, da je prav, da povem odkrito, dobronamerno svoj pogled
               na to problematiko. Ne bom govoril vsega tistega, kar sem povedal že v razpravi, ko
               smo sprejemali osnovni zakon.</p>
               <p>Lahko povem, da se o azbestni problematiki veliko pogovarjam, razpravljam, kajti moj
               soobčan, prijatelj, sočlan občinskega sveta, je tudi sekretar Sindikata azbestnih
               bolnikov, in o tej problematiki kar veliko razpravljava. Vendar sva si v določenih
               zadevah na nasprotnem bregu. Jaz pravim, da se je kar nekaj naredilo v teh dveh
               letih, da se je korektno naredilo, da je v okviru možnega - on pravi, da je premalo.
               In ima prav, je prav, da tako govori in se bori naprej.</p>
               <p>V današnji razpravi me moti, da nekateri kolegi iz opozicije poskušajo ustvariti
               vtis, da so po eni strani neki dobrotniki, razumevajoči, odprti, po drugi strani pa,
               da ne rečem, zadrteži, egoisti, nerazumevajoči. Ustvarja se vtis, da se eni strani v
               tem Državnem zboru borijo za azbestne bolnike in za reševanje te problematike, drugi
               pa to na vse načine zavirajo. To me moti. Vsi poskušamo na najboljši možen način
               rešiti to problematiko; sam zagotovo v tej smeri razmišljam. Vendar, kakšne so te
               rešitve? Ta amandma, o katerem zdaj razpravljamo, gotovo ne rešuje te problematike,
               zagotovo ne. In egoistično gledate, in ga jaz ne podpiram. Zakaj? Ker govorite, da so
               upravičene tudi osebe, ki so dejansko prebivale ali so opravljale določeno dejavnost
               v okolici poslovnih prostorov gospodarskih družb, kjer se je predeloval in skladiščil
               azbest. Kaj pa drugi azbestni bolniki, ki niso v okolici prebivali, pa so zboleli?
               Saj v tem je problem! O tem smo govorili tudi, ko smo sprejemali osnovni zakon - da
               je problem določiti območje na pošten način. Kje je merilo? Kje je tu stroka? Na
               kakšni osnovi? Ali je to - koliko - 10 metrov, 100 metrov, kilometer? Ali gre v tisto
               smer, kamor piha veter? To je znano v Anhovu, da ni v okolici, ampak da se bolniki
               pojavljajo, ne vem, jugozapadni smeri ali kje so. O tem smo takrat govorili, v tem je
               problem. In to, kar vi s tem amandmajem hočete ustvariti, nekateri prebivalci, ki so
               v bližini, imajo pravico, drugi, ki pa zboli za isto boleznijo 20 kilometrov stran,
               pa nima te pravice. V tem je problem. In rešitev je v tem, da se to prenese na cel
               teritorij Slovenije, vsak, ki zboli. Vendar se pa takrat pa pojavi problem, kako
               določi kriterije. Kateri so tisti kriteriji? Ta amandma nikjer ne govori, na kakšen
               način boste vi zdaj to določili; okolica - to je zelo širok pojem. In tukaj moram
               reči, razpravljate nekateri stari poslanci, pa moram biti malo, bi rekel, v tej smeri
               malo hudoben, pa reči, zakaj niste to v prvotni zakon vnesli. To, o čemer zdaj
               govorite, kako se borite za prebivalstvo! Zakaj tega niste vnesli? Ja, ste vnesli v
               1. člen in v 2. "in zagotovili socialno varnost delavcev, ki so bili do ukinitve
               proizvodnje izpostavljeni škodljivemu vplivu azbestnega prahu..." "...se s tem
               zakonom zagotavljajo potrebna sredstva..." Nikjer naprej v nobenem členu nikjer ne
               govori o prebivalcih. Vam lahko citiram člene, govori samo o delavcih, ki so
               zaposleni. In tudi praksa! Ko smo sprejemali osnovni zakon, je bil podatek, niti en
               prebivalec po tem zakonu ni bil deležen odškodnin in vsega, kar je ta zakon prinašal
               delavcem zaposlenih v podjetjih. In tukaj imam tudi pismo od prebivalcev iz Kanala ob
               Soči, ko govori, da je bilo v 1. členu zakona zapisano, navajam dobesedno: "...in
               zagotovi socialno in zdravstveno varnost delavcev ter zdravstveno in socialno varnost
               prebivalcev, ki so bili izpostavljeni škodljivemu vplivu azbestnega prahu." Toda v
               zakonu, ki je bil objavljen 11.10.1996, pa so nas izpustili, torej so nas izigrali.
               In ne govoriti zdaj tukaj o dvoličnosti! Jaz gledam samo na osnovi argumentov, ki jih
               imam pred seboj. Bolniki so se začeli že takrat, ko se je začela azbestna
               proizvodnja, pred leti že. Že 1996, 1997, 1998 so bili bolni bolniki. Kje ste bili,
               zakaj niste tega rešili? In zdaj, ko je ta Vlada, ta koalicija sprejela po mojem
               mnenju dober temeljni zakon o sprememba in dopolnitvah Zakona o odpravljanju posledic
               dela z azbestom, ki je nadomestil prvotni ozko namenski zakon, ki je govoril o
               prestrukturiranju proizvodnje in prepovedi proizvodnje - nič o drugem. Dober zakon,
               kjer je pa vprašanje, ali zagotavlja in zajema vse želje in hotenja od strani
               prebivalcev, od strani sindikata. S to novelo, ki jo bomo danes sprejemali, odpiramo
               pri tem zakonu tudi prebivalstvo. Tudi teh, ki so podvrženi vplivom onesnaženja
               okolja z azbestom. Že takrat je bilo o tem veliko govora, iskanje rešitev, vendar ni
               bilo strokovnih podlag. S to novelo je stroka dala ven, da se za tisto najhujšo
               obliko azbestne bolezni noter vnese. Saj je mogoče, in jaz sem prepričan, da bo
               nadgradnja tudi tega zakona, vendar je treba iti korak za korakom na osnovi
               strokovnih podlag.</p>
               <p>In če govorimo, da je treba gledati te azbestne bolnike za cel teritorij, za celo
               območje Slovenije, potem pa se nam odpira še druga problematika - kaj pa drugi
               bolniki, ki tudi zbolevajo zaradi zastrupljenega okolja? Mežiška dolina -
               obremenjenost svinca, železarne, kemična industrija. Kje je tukaj neka pravičnost?
               Ali bomo po segmentih zadevo reševali? In iz tega se normalno razvija, da je potrebno
               pripraviti in začeti delati na nekem sistemskem zakonu, ki bo obravnaval
               obremenjenost okolja z vsemi drugimi tudi, ne samo z azbestom. Ampak, potem se
               odpira, kakšne so možnosti, kakšne so strokovne podlage glede objektivnosti,
               poštenosti, korektnosti, resursov kadrovskih, finančnih in tako naprej, ker so
               zdravstveni pregledi, preventivni pregledi in tako naprej in vse to potegne za sabo
               potem tudi finančne zmožnosti. In treba je zadevo peljati, da je obvladljiva, ne kar
               iti v neko sivino in bo že kako, če bo. Ali pa ne bo nič, tako kot je bilo s prvim
               zakonom, ko se je formalno v 1. člen nekaj zapisalo, potem pa ni bilo nič od tistega.
               Danes sem pa že slišal, ko se govori, prvotni zakon je že to urejeval, zdaj je pa to
               ven šlo z drugim zakonom, s temeljnim zakonom. To ni korektno. Saj znamo tudi drugi
               brati zakone.</p>
               <p>Zato sem prepričan v to, da je treba začeti delati na pripravi tega sistemskega
               zakona, da je treba začeti intenzivno delati na odpravi tudi posledic azbestnih
               proizvodov. Mi imamo toliko in toliko odvodnih azbestnih cevi. Tisti, ki ne pijejo
               vode iz azbestnih cevi, pravijo, da to ni škodljivo. Jaz jo pa pijem in imam
               informacije, da je škodljivo. Ampak to je toliko in toliko kilometrov teh cevi. Pa so
               še strehe, so še stavbe in tako naprej. In to je treba reševati. Zato predlagam, da
               smo res razumni, da smo korektni eden do drugega. Ne delati dveh strani: eni dobri,
               drugi pa slabi. Hvala lepa.</p>
            </sp>
            <sp xml:id="SDZ4-Redna-22-2006-11-23.sp111">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu Prijatelju.</p>
            </sp>
            <sp xml:id="SDZ4-Redna-22-2006-11-23.sp112">

               <speaker>SREČKO PRIJATELJ:</speaker>

               <p>Hvala, spoštovani predsedujoči. Kolega Ljubeljšek, azbestoza je bolezen, ki je
               posledica kontaminacije z azbestom, ne pa duhanja cvetličnega prahu, to bi že lahko
               imeli v obziru.</p>
               <p>Jaz bi rad vedel, res, spoštovane kolegice in kolegi, tudi iz vladnih vrst, kaj vodi
               Vlado, da noče celovito rešiti tega problema v Sloveniji. Ali je mogoče to denar?
               Ponovno bomo morali razpravljati o nekem drugem predlogu zakona, ki bo zopet
               vključeval to, kar je DeSUS predlagal, potem pa sramotno pristal, da se črta iz
               osnovnega predloga. In zopet bomo razpravljali o azbestu, slej ko prej, verjemite mi,
               mogoče ne letos, v začetku drugega leta pa prav gotovo. In, poglejte, kaj delamo mi
               tem ljudem! Zanimivo je, kako tudi nekateri poslanci razpravljajo - če ne bo tem
               ljudem nudena pomoč, je na nek način kar pravično, ker tudi onim tam v Mežiški dolini
               ni. Pa to je sramota, ljudje božji! To je sramota, to, kar delate!</p>
               <p>Ta bolezen je poznana že od leta 1921, prve resne študije. Pojdite na internet, pa
               boste videli; vtipkajte besedo "azbest", pa se bodo odprle prve strani. In res je to,
               kar je gospa Breda Pečan prej govorila, o tem je vedela že Kraljevina pa SFRJ in
               danes smo mi izpostavljeni tej problematiki. In, kolega Mitja, zakaj je tak problem
               danes? Zato, ker je latentna doba tako velika. In še večji problem bo jutri! Ampak,
               glejte, obstaja sramota za Vlado, obstaja sramota za ta parlament, da tega problema
               nočemo rešiti, in ga verjetno tudi danes ne bomo rešili. Ampak obstaja tudi
               nerazumljivo dejstvo, zakaj Vlada sama v svojih državnih podjetjih ne spoštuje tega
               zakona, ki prepoveduje proizvodnjo z azbestom. Tu so predstavniki Slovenskih
               železnic. Dnevno se kontaminira 300 ljudi v centralnih delavnicah! Vlaki vozijo -
               tako imenovane "gomulke" imajo azbest. Vse starejše vlakovne kompozicije imajo azbest
               kot izolator. Serija 11 ima tudi azbest, preko tono azbesta! Ampak, glejte, ko smo
               prodajali stare lokomotive Italijanom za ceno starega železa, smo pa znali očistiti
               azbest in na teh lokomotivah zamenjati pogonske motorje in tako naprej in te
               lokomotive za nizko ceno prodati Italijanom, ki danes vozijo. Za 60-milijonsko
               populacijo so te lokomotive dobre, za nas pa tudi stare lahko imajo azbest. Te iste
               centralne delavnice so to delale. <stage>/Oglašanje iz dvorane./</stage> Boš imel besedo, kolega,
               boš lahko potem povedal.</p>
               <p>Jaz bi samo to rad rekel, da če se dovoljuje danes, da imamo v javnem prometu v
               eksploataciji vozila, ki ogrožajo tudi potnike, potem je res nekaj narobe s to Vlado.
               Iskali smo lokacijo, ki bi centralnim delavnicam omogočala odstranitev azbestnih
               oblog v lokomotivah in vlakovnih kompozicijah, pa je to dejansko bilo neomogočeno in
               vodstvo je od tega odstopilo. Danes imamo za to primerno halo, ki je uvrščena med dva
               remontna kanala, eden je namenjen za "Simmense", drugi pa za "Pendoline". Tako da ja
               še malo odpihne tja, pa malo tja, da so ja vsi izpostavljeni tej kontaminaciji.
               Inšpekcija opozarja na to, pa nihče ne ukrepa.</p>
               <p>Še nekaj bi rad poudaril, da lahko se tukaj sliši različne medklice, ampak to, kar
               nekateri razpravljajo - jaz si bom shranil današnje glasovanje na koncu in bom
               potrkal - in gospodu Trstenu in gospodu Ljubeljšku in gospodom, ki tako vehementno
               trdijo, da so pa ja nekateri amandmaji dobri - na vest, ko jim bom pokazal, kako so
               glasovali. Danes je narejen majhen korak naprej, kot sem že rekel. Bitka je
               izgubljena, vojna pa ni, ampak žalost pa je to, da tem ljudem zmanjkuje časa. In dlje
               časa, ko boste čakali, večjo krivico jim boste delali in večjo sramoto sebi tudi,
               spoštovani v vladni koaliciji. Večjo sramoto si boste delali, ko boste take anomalije
               trosili tukaj in laži.</p>
            </sp>
            <sp xml:id="SDZ4-Redna-22-2006-11-23.sp113">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Poskušajte vseeno razpravljati o členih, ki so odprti, in o amandmajih.
               Ampak ker gre za tako občutljivo in tako resno, tako žalostno problematiko, razprave
               ne bom omejeval. Gospod Bajc vseeno bi pa želel, da govorite takrat, kadar imate
               besedo. K besedi vabim gospoda Brenčiča.</p>
            </sp>
            <sp xml:id="SDZ4-Redna-22-2006-11-23.sp114">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Najprej bi želel reči sledeče. 10 let se kot
               poslanec tega Državnega zbora soočam z vprašanjem, ki je aktualno, morda danes še
               bolj, kot je bilo takrat, ko smo ta vprašanja začeli reševati. In glede na moje
               ravnanje skozi vseh teh 10 let lahko mirno zatrdim, da se mi ni potrebno, ne čutim
               potrebe, komurkoli opravičevati - ne v tej dvorani, ne kjerkoli drugje. Ker v mojem
               ravnanju ni podlag, da bi se smel ali moral opravičevati. Trdim pa eno, če bi bilo to
               vprašanje tako preprosto, potem bi ga že ob samem začetku reševanja pred 10 leti
               začeli ali bili dolžni reševati drugače, kot smo se ga lotili. Zato za to vprašanje
               in to stanje ni mogoče reči, da je samo sedanje Ministrstvo za delo kot resorno
               ministrstvo tisto, ki je naredilo 100 napak, in tisto, ki nima čuta ne za žive ne za
               mrtve. Zato nočem o teh zadevah diskutirati in se tudi nočem ustavljati na vprašanju
               rodnosti in tako naprej.</p>
               <p>Eno pa je dejstvo. S to novelo postaja osnovni zakon še bolj brez repa in glave, kot
               je že bil. In s to novelo rešujemo samo en delček tistega, ki sploh ni predmet tako
               konceptualno zasnovanega zakona, kot je osnovi zakon. Ampak samo en delček - samo
               tistega, ki je žal tako zbolel za to posledico in mu je življenje na tem svetu
               odmerjeno, kolikor mu je. Ampak to ni prav. Posledice uporabe, ravnanja, skladiščenje
               in tako naprej z azbestom in azbesta so na "okoliškem" prebivalstvu veliko večje in
               ti prebivalci so veliko bolj upravičeni do odškodnin in vsega drugega, kot jim dajemo
               s to novelo.</p>
               <p>Ampak to novelo oziroma osnovni zakon smo konceptualno zastavili v smer, da rešujemo
               vprašanja, ki so povezana z uporabo, ravnanjem in tako naprej, azbesta v naslovu
               poklicnih obolenj. In na tem bi morali ostati. Jaz ves čas trdim, da daleč od tega,
               da bi zaradi tega pa ostali, vsi drugi vplivi pa prepuščeni stihiji in tako naprej.
               Država pa je dolžna v ta vprašanja, ki so povezana z okoljskimi posledicami, predvsem
               na zdravju, reševati z za to primernim pristopom, kot je poseben ali sistemski zakon,
               ki ga je treba vpeti v to z vsemi vzročnimi posledicami in tudi posledicami, kako
               financirati ta vprašanja. Zato bi morali odpirati, najmanj kar je mogoče, sklad, v
               katerega bi se z nekim ključem zbirala sredstva, tudi za predčasno upokojevanje. Ni
               prav, da s predčasnim upokojevanjem zgolj bremenimo na blagajno ZPIZ-a in posredno
               državni proračun po 230. členu Zakona o ZPIZ-u, ki mora zagotavljati ves potreben
               obseg sredstev za pravice, ki gredo upravičencem iz naslova pokojninskega
               zavarovanja. In potem bi bilo celovito to vprašanje rešeno in imeli bi osnovni
               pristop k vprašanjem, ki izvirajo iz poklicnih obolenj in jih je treba reševati s
               posebnim zakonom. Na to opozarja tudi inšpektorat za delo skozi dolga poročila
               vsakega leta za nazaj. Zato trdim, da s celotnim pristopom ne ravnamo dobro, pa ne,
               da bi zaradi tega smeli biti eni ovrednoteni kot tisti, ki smo žaljivi, tisti, ki smo
               cinični, tisti, ki smo neumni po Pečanovi diskusiji.</p>
               <p>Jaz samo trdim, da zakon, kakršen bo, ni dober in da bo mnogo tistih, ki pričakujejo
               od tega zakona veliko, razočaranih. Združili smo nek pristop, ki pa je bil dober, pa
               jaz ne vem, ali ga je zastavil ta minister ali ta 10 let trajajoča oseba v
               Ministrstvu za delo, na katero misli gospa Pečan - to je verjetno gospod Štrovs;
               ampak bodimo korektni v obtoževanjih in žalitvah. Gospod Štrovs ni bil prejšnji celi
               mandat na tem mestu v ministrstvu, ki ga je vodil gospod dr. Dimovski, s katerim
               lahko jaz povem v naslovu vodenja odbora, ki je bil pristojni odbor za ta resor, da
               je bilo izredno prijetno in korektno delati. Ampak to vprašanje, če je temu tako, bi
               se lahko rešilo v prejšnjem mandatu, pa jih nismo uspeli rešiti, zato ker še vedno
               pravim, da nismo pristopili prav, kot tudi sedaj ne pristopamo prav. Sem trdno
               prepričan, da je dolžna ta država in vlada in potem Državni zbor, da vzpostavimo
               pravno podlago, sistemsko podlago za finančno konstrukcijo, da se bodo lahko ljudem,
               ki so upravičeni do odškodnin iz naslova okoljskih vplivov, te odškodnine in vse
               posledično druge okvare ali zdravja ali vsega ostalega poravnavale in se jim bi šlo
               nasproti.</p>
               <p>Zdi se mi zato škoda, da smo lahko eni zaradi pogleda, ki je pač takšen, kot ga jaz
               razumem, obtoževani nečesa. Naslov zakona - škoda, da tako pristopamo. Že začenši s
               tem zakonom v letu 1996, za katerega je bilo navsezadnje Ministrstvo za gospodarstvo
               takrat pristojno za to, smo imeli povsem zožan pristop na celovitost tega vprašanja,
               ki je bilo zoženo na prestrukturiranje proizvodnje, na zakonsko prepoved in na vstop
               predvsem v eno okolje, ki je bilo žarišče. Ampak, poglejte, to žarišče je bilo še
               marsikje drugje in zavezanec po tem zakonu so med drugim tudi družbe, ki so pravni
               nasledniki. Mnogo od teh družb so povsem drugi lastniki, ki so neko stanje kupili na
               trgu in niso kupili tudi hipoteke nad tem, ker ni bilo takrat zakonske osnove, na
               podlagi katere bi v kupnini bilo upoštevano tudi ta rizika. In tudi v tem naslovu
               smatram, da imam prav, da je potrebno oblikovati sklad in drugačen zakonsko sistemski
               pristop do teh vprašanj. Zato smo navsezadnje skozi lastninsko preoblikovanje
               podjetij, ki so bila naša, družbena, tudi oblikovali - če nič drugega danes je SOD,
               takrat je bil pač en sklad, ki bi moral enostavno tudi skozi kupnine, od tega, kar se
               je naj preneslo, del tega tudi sproščati v ta poseben sklad, iz katerega se bi po
               vzoru, kot imajo to urejeno, recimo, v Nemčiji, tudi o vprašanje obolelih na podlagi
               azbesta in jim vse pravice, ki jim bi šle, poravnavali.</p>
               <p>In jaz sem trdno prepričan, da danes s to novelo ne moremo tega rešiti in bo to
               stanje ostalo še vedno nedorečeno. In škoda je. Če pa smo šli osnovni koncept zakona,
               ki obstaja, ki smo ga sprejeli, že nekako konceptualno zrušiti - zakaj niso
               predlagatelji potem stopali v 1. člen zakona, zakaj šele v 2. in zakaj ne v naslov?
               In zdaj ostaja naslov in 1. člen zakona sistemsko, ki daje konceptualno zasnovo
               zakona, takšen, kot je bil. Ampak zakon v svoji vsebnosti naprej ni več to
               konceptualni zakon, ampak ni ne tič niti ne miš. In posledica tega so velika
               pričakovanja, pa veliko politikanstva, pa veliko obtoževanj, ki so posledice neke
               nemoči zaradi tega, ker nismo prav zastavili.</p>
               <p>In jaz sem prepričan, da mora ta Vlada, ker druge zdaj ni, ta Vlada takoj pristopiti
               k vzpostavitvi zakonskega normativa za reševanje vseh teh nakopičenih problemov
               okoljskih vplivov, ki so predvsem negativni glede vpliva na zdravje ljudi, in da se
               skozi to razrešuje v prvi vrsti, če je to potrebno na kratek rok napraviti, je za to
               potrebno tudi samo za področje uporabe in ravnanja, skladiščenja in tako naprej
               azbesta za to pa "lex specialis" zakon napisati za to okoljsko prebivalstvo in za vse
               vplive, ki so tukaj; vključno s predčasnim upokojevanjem in vključno še z nekaterimi
               zadevami, ki jih v naslovu prebivalstva sploh ne odpiramo še. Hvala lepa.</p>
            </sp>
            <sp xml:id="SDZ4-Redna-22-2006-11-23.sp115">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. K besedi vabim gospoda Germiča.</p>
            </sp>
            <sp xml:id="SDZ4-Redna-22-2006-11-23.sp116">

               <speaker>LJUBO GERMIČ:</speaker>

               <p>Hvala za besedo. Seveda je veliko resnice v tem, o čemer kar je gospod Brenčič sedaj
               govoril pred mano, in prav gotovo je tudi resnica v tem, da je tema, o kateri danes
               govorimo, težka. Jaz sem v vseh nastopih do sedaj, ko smo obravnavali tako
               prolongiranje prejšnjega zakona kot v času obravnave, sprejemanja sedaj veljavnega
               zakona in tudi še kasneje, poskušal predstavljati zgodbo azbesta, ki ima več kot 100
               let dolgo brado. In posledica spoznanj, vedenj, dognanj na področju posledic, ki jih
               prinaša azbest, so prinesla tudi določena ravnanja v preteklosti in tukaj Slovenija z
               zakonom leta 1996 ima pokazati pozitiven odziv na te probleme, kajti zgodnja svarila
               o azbestu datirajo že iz 19. stoletja. Kaj so bili vse razlogi? Kolega Pojbič, ni se
               potrebno nasmihati, kajti jaz sem o tem že govoril, ki je bila ovrednotena pod
               poglavjem Pozne posledice zgodnjih svaril. Ampak, Evropska unija je šele leta 1998,
               1999 dokončno prepovedala uporabo vseh vrst in oblik azbesta, torej 100 let kasneje,
               in Slovenija je to reševala z zakonom leta 1996. In normalno, da je v neki stopnji
               reševala najbolj akuten problem. Ta je pa bil, ustaviti proizvodnjo in delo z
               azbestom, poskrbeti za prestrukturiranje in v nadaljevanju reševati še tista
               vprašanja, ki so ostala nerešena. Mislim, da se je predlagatelj - to so bili pa
               poslanci in poslanke Državnega zbora v tistem času - tudi tega zavedal. Zato je
               prioritetno reševal prestrukturiranje, nekaj pravic, ki jih je prinašal tisti zakon,
               pa ni uspel ustrezno rešiti. In tega se je zavedala tudi Vlada v prejšnjem mandatu,
               ki je ustanovila medresorsko skupino, ki je obravnavala to vprašanje in poskušala
               najti tudi neke rešitve. In ta zakon, ki danes velja, je nadgradnja tega. S kolegom
               Brenčičem se ne morem strinjati, da je tisti zakon, torej ta zakon, ki zdaj velja,
               dober. Že od vsega začetka ocenjujem, da je zakon slab, ravno s tega vidika, ker je
               reševal samo en sklop vprašanj, pa še tiste po moji oceni slabo, medtem ko sklopa
               vprašanj, ki bi zagotavljala pravico vsem izpostavljenim azbestu, ni rešil.</p>
               <p>Ko smo imeli v času razprave o sedaj veljavnem zakonu možnost predstavljati svoja
               stališča, je bilo z različnih strani predstavljeno, da bi želeli nekaj več, kot zakon
               ponuja. Iz različnih skupin opozicije smo predlagali vsebinske popravke, pa niso bili
               uslišani. Da je pekla vest tudi poslance koalicije, govori predlog zakona, ki je bil
               vložen letos in so ga podpisali koalicijski poslanci. In zanimivo, kaj pišejo
               koalicijski poslanci v obrazložitvi k temu zakonu <stage>(citiram)</stage>: "Da ni nikakršnega
               opravičila, da delimo prizadete zaradi izpostavljenosti na tiste, ki so zboleli
               zaradi izpostavljenosti pri delu, in na tiste, ki so živeli v okolici obratov, v
               katerih je potekala azbestna proizvodnja." Ali ni zanimivo, da danes ti isti poslanci
               ne sledijo več tej ugotovitvi, ki so jo zapisali kot utemeljitev v uvodu k zakonu?
               Kajti nemogoče je, če prebereš vsebino, besedilo zakona, ki je nastalo kot čistopis
               po seji odbora, razumeti diskusije kolega Ljubeljška, kjer postavlja na eni strani
               problem definiranja okolja, pri čemer ne omeni tega, da pa pri mezoteliomu to ni
               problem, kajti takrat je okolje že definirano v tem zakonu. Torej, dvolično ravnanje
               do zahtevnosti ali pa težavnosti ali pa stopnje obolelosti zaradi azbesta.</p>
               <p>In tu imamo osnovno dilemo na eni strani poslanci, ki govorimo, da dajmo pravice, ki
               so dokazane - kajti, zakon govori o tem, da interdisciplinarna skupina iz 9. člena
               tega zakona ugotovi vzročno zvezo med izpostavljenostjo azbestu na ozemlju Republike
               Slovenije in nastankom mezotelioma. In če to govorimo za mezoteliom, zakaj je to
               problem, da ne govorimo tudi za ostale, torej lažje, težje ali pa najtežje oblike
               obolelosti, torej posledice zaradi izpostavljenosti azbestu. Jaz še enkrat govorim,
               ali ni večja krivica, da je zaradi izpostavljenosti azbestu zbolel nekdo, ki se tega
               sploh ni zavedal. O tem ni bil ne obveščen, ne osveščen, danes pa trpi za to težko
               zdravstveno posledico. Danes je pred nami, kolegi in kolegice, o tem vprašanje, ali
               bomo ravnali tako dvolično kot do tega vprašanja ravna Vlada.</p>
               <p>Zakaj govorim o tej dvoličnosti? Prvič, mi smo dvakrat govorili o tej vsebini -
               enkrat smo uspeli, drugič ne, ko smo prolongirali bivši zakon. Govorili smo o tej
               vsebini na zelo dolgo, ko smo govorili o problemu ob tem zakonu, ki danes velja.
               Vlada v teh dveh letih seveda ni odgovorila na eno vprašanje, ki ga potem v svojem
               mnenju zapiše kot problem tega področja, ob tem zakonu; naštevajo, naštevajo probleme
               in seveda nobenega odgovora ni na vprašanje, ja, kaj pa je bilo v teh dveh letih pa
               storjeno, da bi vsaj eno izmed teh polj, ki jih tukaj Vlada odpira, bilo tudi zaprto.
               Torej, dve leti Vlada ob zavedanju, da je vprašanje odprto, ne postori ničesar. Drugo
               sprenevedanje, ki ga Vlada počne na tej točki, je, ko govorimo: vsi se strinjamo na
               načelni ravni, zdravje je vrednota oziroma pravica do zdravja je temeljna človekova
               pravica. In nadaljujejo iz te Vlade ministri, torej minister resorja, ki pokriva tudi
               ta zakon, da je življenje vrednota. Torej, življenje je vrednota, zdravje je vrednota
               in pravica do zdravja je temeljna človekova pravica. Ampak, ko pa danes o tem
               govorimo, da bi to pravico za zdravje, ki ga je nekdo izgubil, samo nekako moralno
               vrnili v odškodninah, v določenih pravicah, kajti zdravja ni več mogoče vrniti. Tega
               se zavedamo, zdravja ni mogoče več vrniti. Da bi moralno vrnili to vrednoto tistim
               ljudem, ki so utrpeli te posledice - pa rečemo: ne. Tukaj pa je en kup problemov, ki
               jih nismo pripravljeni rešiti.</p>
               <p>In drugič, zakaj Vlada ravna dvolično? Kajti, ko je bilo postavljeno vprašanje
               ministru za zdravje, kakšen odnos bo imel do vprašanja, ki je v strategiji o rojstvih
               zapisana, o tem, ali bo korak nazaj pri nadzoru splavov - nima stališča. Torej
               minister za zdravje nima stališča o tem, da vse študije, vse izkušnje govorijo o tem,
               da če bo splav postal predlog skritih, nekontroliranih dejanj, da bo na ta način
               ogroženo zdravje. Seveda, poslanci in poslanke imamo pa danes možnost, da spremenimo
               tako ravnanje. In jaz sem prepričan, da so leta 1996 poslanci, ki so o tem odločali,
               razmišljali na ta način, da rešijo tisto vprašanje, na katerega mogoče Vlada v tem
               trenutku nima rešitve. In, če nima rešitve, pa dajmo potem poskusiti narediti to
               poslanke in poslanci skupaj. In volja s strani poslancev koalicije je narejena.</p>
               <p>Tukaj imamo besedilo zakona, ki je bil okleščen na matičnem delovnem telesu in kolega
               Žnidaršič odkrito prizna, ne gre samo za amandmaje, ki jih prinašajo poslanci
               koalicije, da sledimo stroki, ampak sledimo temu, kar nam je nekdo dovolil, da
               naredimo. Vlada je pa postavila limite, znotraj katerega se naj mi gibamo in gibamo
               se znotraj slabe tolerance. Prej smo obravnavali samo skupino tistih ljudi, ki so
               bili izpostavljeni azbestu zaradi tega, ker so delali z njim na delovnem mestu,
               rešitve so bile na nekih točkah zelo slabi. Utemeljevali smo, da gre za ločevanje, za
               isto posledico, z istim vzrokom, med tiste, ki so delali, in tiste, ki so bili
               izpostavljeni azbestu. Danes imamo možnost, da to vsebino popravimo. Popravimo jo na
               ta način, da s sprejetjem amandmaja, ki govori o tem, da definiramo celovit sklop
               pravic na način, ki je zapisan na podlagi bolezni, ki so zapisane v 4. členu v prvem
               odstavku. To je rešitev, ki je danes tukaj na mizi. Ali bomo sposobni to narediti ali
               ne je seveda odvisno od tega, ali vam poskušamo predstaviti argumente na način, ko
               ste jih nekateri poslanci koalicije sami zapisali v utemeljitvi k predlogu zakona, ki
               je danes v obravnavi sami. Ko govorimo o številu, poglejte si v utemeljitvi, o
               kakšnem številu ljudi govorimo. V letih od 1990 do 2006 recimo je bilo 9 umrlih,
               torej tabela umrlih za mezoteliomom v soseski Salonit Anhovo ..<stage>/Nerazumljivo./</stage>.. od
               leta 1990 do 2006, potem imate tabelo še za sosesko Anhovo s mezoteliomom plevre in
               obolelih iz soseske Anhovo s plakami ..<stage>/Nerazumljivo./</stage>.. Gre za številke, ki jih
               lahko predstavimo s prsti na rokah. Gre torej za zelo malo število ljudi.</p>
               <p>Drugo sprenevedanje, ki ga je vlada tukaj naredila, tudi z asistenco Državnega zbora,
               mi v Liberalni demokraciji smo vložili zakon, ki niti ni mogel priti v proceduro z
               utemeljitvijo, da seveda neustrezno rešuje finančne posledice na nivoju vira. Ko smo
               mi obravnavali proračun, smo zavrnili amandma kolega Bevka, ki bil za leto 2007
               namenjal reševanju tega vprašanja določena sredstva. Torej v letu 2007 v proračunu
               teh sredstev ni. Mi z zakonom prinašamo veljavnost tega zakona za leto 2007.</p>
               <p>V čem so sedaj načelnosti ravnanja v obravnavi zakona, ki ga je predložila LDS in kje
               je načelnost pri obravnavi tega zakona? Gre za to, da seveda ne želimo reševati tega
               vprašanja celovito. Zavajamo ljudi, da bomo to rešili z nekim sistemskim pristopom,
               kajti če bi to bilo res, potem bi danes Vlada imela vsaj teze tega pristopa. Na moje
               jasno vprašanje, ali Vlada lahko to ponudi, na odboru ni bilo nobenega odgovora.</p>
               <p>Zato kolegice in kolegi, poslanke in poslanci, predlagam, da poskušamo v sebi najti
               toliko volje, da podpremo ta amandma. Če bomo imeli do tretjega branja še lahko
               kakšno boljšo idejo, lahko tudi skupaj postorimo. Da bi pri tem računali na veliko
               pomoč Vlade, mislim,da je to vprašanje, za katerega je jasen odgovor. Ampak prepričan
               sem, da to lahko naredimo mi.</p>
               <p>In končujem razpravo s ponovnim apelom, podprimo ta amandma, kajti v primeru, če
               amandma k 1. členu ne bo sprejet, bodo vsi amandmaji, ki so predloženi s strani dveh
               poslanskih skupin pravzaprav amandmaji, ki ne bodo sledili vsebini 1. člena in še z
               ničemer ne pripomogli k temu, da bi zakon, ki je, tako kot kolega Brenčič, tudi jaz
               lahko rečem, zelo okleščen, postavlja pravzaprav eno pravico za okoljsko
               prebivalstvo, ki je bilo izpostavljeno azbestu, ne rešuje pa celovito tega problema.
               Mislimo, da bi amandmaji, ki smo jih pripravili v dveh poslanskih skupinah, to
               naredili bistveno bolje in predlagam podporo. Hvala lepa.</p>
            </sp>
            <sp xml:id="SDZ4-Redna-22-2006-11-23.sp117">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še gospod Zagorac.</p>
            </sp>
            <sp xml:id="SDZ4-Redna-22-2006-11-23.sp118">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Spoštovane kolegice in kolegi! Danes sem v
               razpravah slišal kar nekaj besed o tem, da smo prebili ograjo. Sam se sprašujem,
               katero ograjo. Če je kdo imel slab dan, slabe vozne lastnosti, je mogoče res prebil
               ograjo, ampak ograjo o tem, da bi rešili težavo bolezni azbestoze, pa sigurno ne
               prebijemo s tem zakonom. Vsaj tisti, ki ste ga prebrali, verjamem, da to veste.
               Nobene ograje ne prebijamo. In bom rekel takole, osem mesecev, devet mesecev nazaj,
               tudi ob neprisotnosti ministra smo sprejeli en zakon, ki se je z azbestom in z
               azbestozo srečal samo za zaposlene, se pravi za tiste, ki so se ukvarjali z azbestom
               na svojem delovnem mestu, ne pa za zaposlene, ki se s tem niso ukvarjali oziroma so
               živeli meter, dva, tri, pet ali pa deset za to ograjo, ki naj bi jo prebijali s tem
               zakonom. Takrat mi je bilo rečeno, vsaj v moji razpravi, pred seboj imam magnetogram,
               da bo pripravljen nov zakon. Omenil sem dva meseca, pa mi je bilo iz druge klopi
               vladne koalicije takrat navrženo, še prej. In takrat sem bil navdan z optimizmom in
               sem rekel, prej kot v dveh mesecih bo prišel celosten zakon. Danes je od tega osem
               mesecev. Enostavno obljub ne držite. Če smatrate, da je ta zakon, ki je šest mesecev
               kasneje prišel in obravnaval okoljstveni vidik, če ga smatrate za vladnega, kljub
               temu, da ga je vložila samo ena vladna stranka, se motite. Takrat ste nas nalagali in
               to kaže magnetogram. Nalagali! Rekli ste, prej kot v dveh mesecih. Ni res! Tega
               celostnega zakona, ki naj bi urejal ti dve zadevi, ni. Nešteto zakonov v tem
               parlamentu je bilo zavrženih s strani koalicije, ker niso celostni. Tudi vi ne
               urejate teh stvari celostno. Zakaj se sprenevedate? Dvoličnost je tista, ki plemeniti
               to Vlado. In to je napaka, to je zelo velika napaka.</p>
               <p>Če se osredotočim na amandma. Amandma bomo seveda v poslanski skupini Slovenske
               nacionalne stranke podprli. Podprli ga bomo zaradi tega, ker edini upošteva v tem
               okrnjenem zakonu - verjamem, da so bili kolegi iz poslanske skupine DeSUS, ko so
               vlagali zakon, dobronamerni, žal mi je le, da so ga dopustili oklestiti, kot je bilo
               že povedano. Ta okoljski vidik se mi zdi zelo pomemben, in ta je izpadel. Moram reči,
               da se mi zdi - in verjamem, da se boste vsi strinjali z mano -, da je bil azbest
               uporabljen tako v gradbene namene kot v kakršnekoli druge namene. In v tem primeru ne
               valiti krivde na mene, na moje otroke, na svoje otroke, če hočete, da so morali v
               vrtec, ki je imel azbestno kritino. Od tisoč otrok v tem vrtcu ima mogoče samo eden
               azbestozo. Ali si ne zasluži te pomoči? Verjemite mi, da si jo. Še kako si jo! Ni sam
               kriv. Nima možnosti vpliva na to, v kateri vrtec bo šel, starši se odločimo. In
               verjemite mi, če bi pogledali vrtce po Sloveniji ali pa v občini, v kateri živimo, in
               bi izbirali vrtce, ki nimajo azbestne strehe, ne bi imeli izbire. Ta otrok nima
               izbire. In vi mi hočete povedati danes, da smo mi prebili neke ograje. Katere pa?!
               Vsaj v občini, iz katere prihajam, iz katere prihaja tudi novi župan, za katerega
               verjamem, da bo tudi kaj uredil v tej občini, imamo vrtce z azbestno streho. Imamo
               jih. In, veste, kakšen je odgovor ministra na našo pobudo, poslanske skupine
               Slovenske nacionalne stranke, o tem, da bi naj Ministrstvo za delo, družino in
               socialne zadeve pripomoglo k temu, da bi se azbest umaknil vsaj iz vrtcev, da ne
               omenjam šol in tako naprej, samo iz vrtcev - veste, kakšen je odgovor? Če kdo ne
               verjame, naj izvoli k meni v pisarno, pa mu bom rade volje dal pisno: "Ministrstvo"
               oziroma ne, bil je še bolj podel, "azbestne strehe in azbestna problematika niso
               prioriteta te Vlade Republike Slovenije." Ja, kakšnega ministra pa imamo? Dajte mi
               povedat! In še enkrat bom povedal eno stvar, in upam, da bom dobil na svoje izvajanje
               tudi repliko tistih, ki ga zagovarjate. Upam, da jo bomo dobil. Kar nekaj vas je
               prisotnih v tej dvorani iz vladne koalicije. Upam, da glede na to, da nimate
               napisanega teksta, boste vseeno replicirali. Z veseljem bom poslušal drugačen
               odgovor. In eno zgražanje sem slišal pri tem ob prisotnosti ministra in kaj se mu zdi
               primerno. Pred sabo imam statistiko, spoštovane dame in gospodje, iz tega parlamenta.
               Minister za delo, družino in socialne zadeve je bil prisoten od 28-ih sej na 11-ih
               sejah Državnega zbora. To je manj kot polovica. Zdaj vidite, koliko resno jemlje delo
               Državnega zbora in glede na to, da pri nobenem od zakonov o azbestozi ni bil
               prisoten, koliko resno jemlje vas na balkonu ali pa tudi druge ljudi, ki niste
               utegnili priti na balkon. Koliko resno vas jemlje s svojo prisotnostjo in koliko
               resna se mu zdi problematika ene takšne bolezni, ki v svojem končnem učinku, ne glede
               na to, ali ste jo pridobili na delovnem mestu, kjer ste bili deležni, bom rekel,
               bližnjega srečanja z azbestom, bodisi ste živeli za ograjo te tovarne, ki se je z
               azbestozo ukvarjala, bodisi ste hodili v vrtec, kjer je bila azbestna streha in
               azbestne pipe oziroma cevi, toliko pomembna se mu zdi, da tudi prisoten ni na nobenih
               od teh sej. Z veseljem bom podprl amandma, kot ga predlagajo kolegi iz opozicije,
               kolegi iz Liberalne demokracije Slovenije in Socialnih demokratov v tem, da se
               upošteva ta okoljski vidik. Noben od nas ne more vplivati na svoje okolje. Ne nam
               obljubljati celostnega zakona o tem, ki bo to upošteval. Lepo vas prosim, pa saj vam
               več ne verjamemo! Magnetogrami pravijo svoje, obljube pravijo svoje, držite pa se jih
               ne. Danes je 8 mesecev, še enkrat poudarjam, od takrat, ko ste nam obljubljali, da
               pride celostni zakon. Tega zakona ni. Se pravi, da ste nas nalagali. Z veseljem bom
               podprl, še enkrat poudarjam, amandmaje opozicije. Hvala.</p>
            </sp>
            <sp xml:id="SDZ4-Redna-22-2006-11-23.sp119">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vseeno vas moram opozoriti retroaktivno, gospod Zagorac, da ne govorimo o
               ministru Drobniču, ampak o 1. členu in pa o amandmaju. Toliko tudi za v naprej.
               Besedo ima državna sekretarka gospa Cotman.</p>
            </sp>
            <sp xml:id="SDZ4-Redna-22-2006-11-23.sp120">

               <speaker>MARJETA COTMAN:</speaker>

               <p>Hvala, gospod predsedujoči. Gospod minister je imel danes Vlado in sedaj ima govor v
               Filharmoniji. Toliko v opravičilo.</p>
               <p>Dovolite mi, da v začetku pojasnim, da je Ministrstvo za delo, družino in socialne
               zadeve pristojnosti v zvezi s samim azbestom, zakonom in izvrševanjem samega zakona,
               dobilo komaj v letošnjem letu. Od leta 1996, ko je bil zakon napisan je bilo to v
               pristojnosti Ministrstva za gospodarstvo, zato nikakor ne držijo trditve gospe
               Pečanove, da že 10 let en delavec dela na tem zakonu.</p>
               <p>Glede vloženih amandmajev bi rada obrazložila, da pravica do odškodnine že sedaj
               obstaja po obstoječem zakonu. Če jo oškodovanec oziroma vlagatelj vloži in če umre,
               potem se pravica prenese na dediče je bila vloga v času njegovega življenja vložena,
               in to že sedanji zakon v členih omogoča.</p>
               <p>Glede širitve pravice na prebivalce, ki prebivajo v okolici gospodarskih družb, bi se
               še enkrat se strinjala z mnenjem poslancev, ki so opozorili na to, da v teh
               amandmajih ni točno določena in definirana okolica in ravno tako tudi ni določeno v
               amandmajih, kako se ta kontaminiranost okolice ugotovi.</p>
               <p>Glede naslednjih amandmajev, ki se tičejo poklicnih in nepoklicnih boleznih, pa moram
               opozoriti, da naša pravna zakonodaja niti pravna terminologija ne pozna nepoklicnih
               boleznih. Hvala.</p>
            </sp>
            <sp xml:id="SDZ4-Redna-22-2006-11-23.sp121">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Zagorac, če prav razumem, ima repliko. Ali boste počakali na drugi
               krog? Dobro. Drugi krog je tako rekoč pred nami in ga odpiram. Prosim, za prijavo.
               Hvala lepa. Prvi ima besedo gospod Zagorac.</p>
            </sp>
            <sp xml:id="SDZ4-Redna-22-2006-11-23.sp122">

               <speaker>BOŠTJAN ZAGORAC:</speaker>

               <p>Hvala še enkrat za besedo. Ker spoštujem Poslovnik Državnega zbora in nisem bil
               omenjen v nagovoru državne sekretarke, sem se prijavil v drugi krog, ampak veste,
               jalovo opravičilo ste dali ministru. Upam, da filharmonija ne nastopa pod azbestno
               streho in da se bo komu tam danes zgodila kakšna groza. Verjamem, da bi utegnil vsaj
               štiri ure sedeti v tem zboru in nam razložiti stvari oziroma odgovoriti na vprašanja,
               katera zastavljamo.</p>
               <p>Kar se pa tiče azbestoze, ki ste jih omenili, poklicnih bolezni in ne vem česa še
               vse. Ali se ni Vlada in pa vladne stranke uskladile, ko so priletele v ta državni
               zbor s svojim zakonom? Če se niste, potem obžalujem, potem je to jalovo delo te
               Vlade, zelo jalovo delo, če se niste uskladili. Res.</p>
               <p>Še ena zadeva. Ta Vlada predvsem pa minister Drobnič v svojih nastopih zelo poudarja
               usklajenost z Evropsko unijo. Veste, Evropska komisija v Bruslju je nekoč delovala v
               stavbi, ki je bila narejena iz azbestnih kritin, pa so jo zaprli. V tej stavbi danes,
               ki je steklena, ravno zaradi tega, ker je bil azbest "kao" nevaren, čeprav vi
               pravite, da pa vseeno ni toliko, če ne deluješ direktno z azbestom, so naredili
               steklene kritine. Ta vlada, ta minister pa ne želi pomagati tem državljanom, da bi se
               rešili azbesta na vrtcih, ne tam, kjer sedimo funkcionarji, ne, tam kje sedijo
               otroci, ki nimajo izbire. In ta minister je v izrecnem odgovoru napisal, da ne želi
               oziroma, da to ni prioriteta ne njega in ne te Vlade. Ja, kje pa ste? Ja, kje pa ste?
               Če lahko enim funkcionarjem v Bruslju zagotovimo varnost in zdravo življenje - ja, če
               ne bomo svojim otrokom, komu pa bomo? Pa se pogovarjate o rodnosti. Sramota.</p>
            </sp>
            <sp xml:id="SDZ4-Redna-22-2006-11-23.sp123">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Bevk.</p>
            </sp>
            <sp xml:id="SDZ4-Redna-22-2006-11-23.sp124">

               <speaker>SAMO BEVK:</speaker>

               <p>Hvala za besedo, gospod podpredsednik. Spoštovani zbor!</p>
               <p>Slišati je bilo očitek, da že prej nismo rešili okoljskega problema izpostavljenosti
               azbesta oziroma, da bi tudi prebivalci bili sestavni del pravic iz tega zakona, in da
               je bil zakon napisan samo za eno podjetje, in sicer za Salonit Anhovo. Res je, da je
               bil sprva leta 1996 napisan azbestni zakon, ki je zagotavljal sredstva za
               prestrukturiranje proizvodnje samo za eno podjetje. Takrat so, kot sem prej povedal,
               podpisali ta zakon poslanke in poslanci iz vseh parlamentarnih skupin. Bi vseeno rad
               povedal, kdo so to bili pred 10-imi leti. Prvopodpisana je bila moja kolegica Breda
               Pečan, potem Miloš Pavlica, Igor Bavčar, Žarko Pregelj, Janez Podobnik, Zoran Madon,
               Miroslav Mozetič, Borut Pahor, Jadranka Šturm Kocjan, Miroslav Geržina, Marjan
               Poljšak, Jožef Školč, Marjan Podobnik, Ivo Hvalica, Roberto Battelli in Janez Jug. Že
               takoj za tem pa je bila vsebina zakona razširjena na vsa podjetja, ki so imela v
               svoji proizvodnji azbest. To vam lahko zatrdim, kajti že Vlada sama je napisala, da
               je od septembra leta 1998, se pravi ta Vlada je zapisala, od septembra 1998 do konca
               leta 2003 je bila verificirana poklicna bolezen pri 1411 osebah. Res je največ v
               Salonitu Anhovo, ampak tudi iz Termike, iz Donita, iz Svatija in še od drugih
               delodajalcev po Sloveniji. Se pravi, da je zakon veljal za celo Slovenijo. Zakaj
               predvsem iz Anhovega in tistega področja toliko priznanih in verificiranih bolezni?
               Zato, ker je bila tam medicinska stroka, dela medicina tako dobro, vpeljana v ta
               problem odkrivanja azbestnih bolezni in ker je bil delodajalec, bi rekel, osveščen,
               za razliko od nekaterih drugih delodajalcev po Sloveniji.</p>
               <p>Sedaj bi lahko oziroma v tem letu bi že Vlada lahko razširila ta koncept zakona tudi
               na prebivalstvo in na okoljski vidik, pa ste zavrnili vse naše amandmaje spomladi, ko
               smo ta sedanji veljavni zakon obravnavali in sprejemali. Vlada tega ni storila. Danes
               imate, spoštovane kolegice in kolegi iz koalicije, vi priložnost, da naredite korak
               naprej, da podprete te amandmaje, ki smo jih Liberalni in Socialni demokrati vložili
               k temu zakonu, in se približamo rešitvam, ki jih imajo nekatere države Evropske
               unije, kot so Belgija, Francija in tudi Nizozemska. Belgija ima recimo zakon, ki
               velja za celo državo, nobenega območja okrog podjetij ne rišejo. Tudi pri nas bi s
               tem zakonom in s temi amandmaji razširili zakon na celo državo, bi pa imela pomembno
               vlogo tukaj interdisciplinarna skupina zdravnikov različnih medicinskih strok, ki bi
               potem določila, kdo je upravičen med delavci in med prebivalci do pravic iz tega
               zakona. Tukaj ne bi prišlo do, ne vem, kakšne množične zlorabe, sploh ne bi prišlo do
               zlorabe, ampak bi vse lepo stroka povedala, kdo je upravičen do pravic iz tega zakona
               in kdo ne.</p>
               <p>Pa še nekaj bi rad povedal. Glejte, iz obrazložitve tega zakona je razvidno, da bi
               imeli v letu 2007 iz tega okoljskega vidika samo 52 upravičencev, od tega 18 zaradi
               te najhujše oblike mezotelioma. V letu 2008 samo 54 upravičencev vseh azbestnih
               bolezni. V letu 2009 samo 58 vseh upravičencev. In v letu 2010 ravno tako 58. Skupaj
               v štirih letih 223 ljudi, obolelih, ki bi imeli pravice po tem zakonu. In če
               pogledamo, koliko bi bila finančna obremenitev za proračun, recimo v letu 2007 samo
               recimo, v narekovajih, ampak če pogledamo kakšne druge stroške, samo 160 milijonov
               tolarjev, v vsem obdobju do leta 2010 pa nekaj manj kot 700 milijonov tolarjev. Se
               pravi, da to niso tako velika sredstva, da jih ta državni proračun ne bi mogel
               prenesti. Ste pa, bi rekel, brez problemov ob obravnavanju proračunov za naslednji
               dve leti samo v enem letu izglasovali za več kot milijardo poslanskih asfaltnih
               amandmajev. Za več kot milijardo, kar je krepko več kot je za celotno štiriletno
               obdobje stroškov iz naslova tega zakona, če bi ga razširili na tak način, kot so ga
               predlagatelji sprva nameravali in so ga potem sami oklestili in ga sedaj mi z našimi
               amandmaji ponovno skušamo spraviti v prave in normalne tirnice, tako da bo ta zakon
               zopet dobil svojo pravo vsebino in svoj pravi obraz. Pa še nekaj bi rad povedal.
               Tukaj je en članek, objavljen v časopisu Delo: Za 65 milijonov tolarjev azbestnih
               odškodnin. Namreč, komisija za odpravljanje posledic dela z azbestom je, sedaj ne
               vem, ker nimamo celovitih podatkov, letos izvedla 19 poravnav z oškodovanci. Za to je
               porabila 65 milijonov tolarjev. 19 oškodovancev iz naslova zakona, ki sedaj velja, ni
               zelo veliko. Je zelo, zelo malo. Se pravi, ali je obolelih tako malo, se pravi
               tistih, ki so bili izpostavljenosti azbestu na delovnem mestu, ali pa ta vladna
               komisija ne dela ali pa dela zelo počasi, ali pa je začela delati sedaj proti koncu
               leta, ker sicer ne bo uspela porabiti vseh sredstev, ki so na proračunski postavki za
               leto 2006. Naj povem, da je bilo sklenjenih 19 poravnav. In tu naprej piše, da se 2
               oškodovanca iz zdravstvenih razlogov pa poravnave nista mogla udeležiti. Se pravi, da
               sta tako bolna, da ne moreta iz bolniške postelje. Pa še nekaj me tu čudi, glejte:
               "Odškodnine bodo upravičencem nakazali v najkrajšem času," in tu je sedaj poanta, "to
               je, najpozneje v 60 dneh od dneva veljavnosti poravnave," so sporočili z ministrstva.
               Se pravi, ko so naredili poravnavo in ko bo ta pravnomočna, bodo še dva meseca
               odlašali, da bodo tem bolnim ljudem plačali odškodnine. Dajte, za božjo voljo, tem
               ljudem plačati takoj naslednji dan, ko bo narejena poravnava! Hvala lepa.</p>
            </sp>
            <sp xml:id="SDZ4-Redna-22-2006-11-23.sp125">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospa Breda Pečan. Prosim.</p>
            </sp>
            <sp xml:id="SDZ4-Redna-22-2006-11-23.sp126">

               <speaker>BREDA PEČAN:</speaker>

               <p>Hvala lepa. Danes smo slišali zanimivo misel, da bi morali v amandmajih, ki so jih
               vložili kolegi iz naše poslanske skupine in iz Liberalne demokracije, napisati tudi
               definicijo, kolikšen je obseg prostora, v katerem se lahko prizna prizadetost zaradi
               vpliva azbesta, kadar gre za ljudi, ki so oboleli za azbestozo izven proizvodnih
               prostorov, se pravi, da niso bili zaposleni v firmah, ki so uporabljale azbest. Naj
               ponovno povem, da cela Slovenija, pa ne samo cela Slovenija, cela Evropa, cel svet,
               vse ceste, vsa križišča, vsepovsod, kjer so bile kakršnekoli postaje, v obliki mejnih
               prehodov, v obliki semaforiziranih križišč, v obliki križišč, ki so jih upravljali
               policisti, je bilo ozračje polno azbestnega prahu. Samo ta vidik je treba pogledati,
               pa seveda ni možno omejevati ali pa definirati območja, v katerem je lahko nekdo
               zbolel za azbestozo. Za božjo voljo, ne iščimo razlogov, zakaj nečesa ne bi naredili,
               kar daje ljudem možnost, da vsaj del svojega trpljenja lahko dobijo poravnanega,
               zaradi tega, ker je ta država, ker so tudi druge države, ampak ta država je tista, ki
               je naša država, povzročila zaradi svoje počasnosti, zaradi svoje indiferentnosti,
               zaradi svojega cinizma, ki se sedaj pojavlja, da nekateri ljudje morda nikoli ne bodo
               doživeli, da bi jim bila poravnana krivica ali pa, bom rekla, škoda, ki jim je bila
               povzročena zaradi vseh teh razlogov. Ne zahtevajmo, da se omejuje pravica ljudi, ki
               zbolijo zaradi nepoklicne izpostavljenosti azbestnemu prahu na nek ozko omejen
               prostor okoli tovarn. Ni res, da je samo ozko omejen prostor okoli tovarn lahko
               povzročil izpostavljenost azbestu. In dokler ne bo ta država, in ta država smo mi v
               Državnem zboru, priznala,da je z najmanj 30-letnim zamikom se lotila reševanja
               problema, ki ga je pred 45 leti že poznala, pa nič ukrenila, pa moram reči, da tisti,
               ki govorijo, ja, saj so tudi druge poklicne bolezni, pa je tudi drugačna
               izpostavljenost škodljivim vplivom. Ja, res je. In za tiste škodljive vplive drugih
               škodljivih snovi bo morala ta država prej ali slej odgovarjati. In tudi verjetno
               poskrbeti, da bodo tisti, ki so bili zaradi malomarnosti, zaradi indeferentnosti
               oškodovani, da bodo prej ali slej zahtevali svojo pravico in dobili za to tudi
               primerno odškodnino. In mislim, da je treba vendarle, da prej ali slej državni
               uradniki, ki niste bili, razen če ste seveda bili policisti ali cariniki, nikoli
               izpostavljeni izrazitemu delovanju azbestnih vlaken, da enkrat priznate pravico teh
               ljudi do odškodnine in pravico teh ljudi zlasti do posebnega postopka priznavanja
               oziroma postopka obravnave v zdravstven varstvu z brezplačnim zdravstvenim varstvom
               in tudi z vso nego, ki jo potrebujejo takrat, ko močno zbolijo. Hvala.</p>
            </sp>
            <sp xml:id="SDZ4-Redna-22-2006-11-23.sp127">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Uhanova.</p>
            </sp>
            <sp xml:id="SDZ4-Redna-22-2006-11-23.sp128">

               <speaker>MARJETKA UHAN:</speaker>

               <p>Hvala lepa za besedo. Lepo pozdravljeni. Po 100 letih proizvodnje z azbestom, po
               10-letih, ko je država Slovenija prepovedala proizvodnjo z azbestom, se v letih 2005,
               2006 aktivno rešuje problematika oziroma posledice dela z azbestom. To je z bolniki.
               Zato ne sprejemam nobene kritike na račun ministra, kako je slab zakon, kako se ne
               rešuje, kako se ne udeležuje in tako naprej. Aktivno se rešuje. Z zakonom, ki smo ga
               letos sprejeli, so vsi bolniki, lažji in težji, upravičeni do odškodnine na delovnem
               mestu, v tovarnah, trgovinah, transportu, tudi dediči, če so prej umrli, če so
               vložili zahtevek za odškodnino. Z današnjo novelo zakona pa so upravičene tudi osebe
               s stalnim prebivališčem v Republiki Sloveniji, ne glede, koliko je bila oddaljena ta
               ograja, o kateri nekateri danes tako na veliko govorite, ki so zboleli za najtežjo
               obliko raka. Ta oblika raka se tudi strokovno da dokazati. Vesela sem, da se s to
               novelo danes rešujejo tudi vsi ostali bolniki, ne glede, ali so aktivno delali z
               azbestom ali ne, ali so bili zraven ograje ali pa so nekje sredi Slovenije. Res pa je
               najbrž lažje oblike raka težko dokazati, ali so posledice samo azbesta ali pa tudi
               drugih oblik. Je pa res, da so azbestni bolniki edini bolniki v Sloveniji, ki se
               rešujejo z zakonom, in je tudi prav, in to pozdravljamo. Ne rešujejo pa se številni
               drugi bolniki, tudi v kmetijstvu kot posledica pesticidov, ali pa recimo v Krškem kot
               posledica klora v Celulozi, radioaktivnega sevanja in tako naprej. Tega dela bo imela
               slovenska Vlada, še veliko. Sem pa vesela, da je ta Vlada prisluhnila azbestnim
               bolnikom. Hvala.</p>
            </sp>
            <sp xml:id="SDZ4-Redna-22-2006-11-23.sp129">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Zagorac ima repliko. Prosim.</p>
            </sp>
            <sp xml:id="SDZ4-Redna-22-2006-11-23.sp130">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Jaz sicer ne vem, na kaj se boste še
               izgovarjali. Dve leti in pol ste na oblasti, mislim, da več opravičila ni, če bi
               želeli kaj urediti, kogarkoli oskrbeti, tudi če gre za področje kmetijstva, ki ste ga
               omenili, bi to že lahko naredili. Zakaj tega niste naredili? Dovolj je izgovorov o
               prejšnji vladi. Dovolj časa je bilo, da sami to uredite. In ne govoriti, da smo danes
               prebili ograjo, nismo je. Otroci, ki živijo v Mariboru pokriti pod azbestno streho v
               vrtcu, kljub temu, da ni azbestne tovarne v bližini, ne bodo dobili odškodnine. In ko
               govorite o težjih in lažjih oblikah raka, jaz ne vem, kako si to dovolite. Rak je
               rak. Rak je bolezen, rak je huda bolezen vedno bodisi težja bodisi lažja, na koncu je
               skoraj vedno, vsaj v 90%, rezultat enak, razen, če imaš srečo, ali pa če se zatečeš k
               alternativi, takrat ni. Ampak na koncu je rezultat vedno enak. Kako lahko ločujete
               nekoga, ki ima težjo obliko raka danes, ali pa nekoga, ki ima danes lažjo obliko?
               Jutri bosta oba imela raka. Jaz ne vem, kako si to dovolite. To je omalovaževanje
               ljudi, ki so zboleli! To je omalovaževanje vseh zbolelih za rakom in vseh zbolelih za
               azbestozo! In enako ste povedali, kot je stil ministra, ki prihaja iz vaše stranke.
               Bogo in sramotno!</p>
            </sp>
            <sp xml:id="SDZ4-Redna-22-2006-11-23.sp131">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bajc, ne morem vam dati repliki, ker še niste razpravljati, zato
               predlagam, da počakate še razpravo gospoda Školča, potem se pa ...<stage>/oglašanje iz
               klopi./</stage>... Vem, ampak Poslovnik tega ne omogoča. Predlagam, da se prijavite k
               razpravi, ko bo končal gospod Školč. Zdaj ima pa besedo gospod Školč.</p>
            </sp>
            <sp xml:id="SDZ4-Redna-22-2006-11-23.sp132">

               <speaker>JOŽEF ŠKOLČ:</speaker>

               <p>Hvala lepa, gospod podpredsednik. To razpravo sam jemljem kot priložnost, da le
               poskušamo tiste rešitve, ki so bile pomanjkljive na nek način dograditi in rešiti
               tisto, kar v tem trenutku znamo rešiti. Bojim pa se, da se bo tudi po tako
               spremenjenem zakonu čez čas lahko pokazalo še kaj, o čemer se bo potrebno pogovoriti.
               Tisto, kar velja povedati, je, da se je ta zakon nekajkrat dograjeval in da je
               nerodna stvar samo v tem, da je bilo to zmeraj mogoče delati z relativnim konsenzom.
               Tega pa ni bilo mogoče več v tem mandatu, ko je to ne vem zakaj, postalo stvar
               prestiža. Zato sem po eni strani zadovoljen, da je le prišlo do vložitve tega
               predloga zakona in v tem vidim priložnost, bojim pa se, da bo v nekem oziru, če bomo
               govorili drug mimo drugega, to ostala izgubljena priložnost. Amandmajem, za katere
               menim, da bi jih kazalo podpreti, bom rekel, po svoji intenci ne nasprotujejo
               pravzaprav, če prav razumem, ne Vlada in niti ne kolegi iz pozicijskih strank. Zato
               je toliko manj razumljivo, da jih ni mogoče podpreti. <stage>(Gospod Bajc, ali jaz neham, da
               se vi pogovorite?)</stage> Hočem reči, da je pot do neke skupne rešitve verjetno tudi možna
               preko tega, da se ta amandma in drugi, ki so sprejeti, sprejmejo in da tiste
               pomanjkljivosti, na katere je pa opozorila gospa Cotmanova, v tretji obravnavi
               popravimo. To je pot, ki jo vidim k tej rešitvi. Zagotovo je pomanjkljivost naše
               rešitve v tem, da z zakonsko močjo ne določi, kaj je tisto območje, ki je izven, bom
               rekel, objektov za proizvodnjo in skladiščenje azbesta. Ali je odgovor, v rešitvi, ki
               ste jo podali, ali ne, ne vem. Mislim pa, da bi bilo mogoče v tretji obravnavi tudi
               to določilo 3. točke popraviti, če bi le bila volja za to v okviru koalicije in v
               okviru Vlade. To bi bilo mogoče določiti s tem, da se ta naloga določitve prenese na
               eventualno eno od teh komisij, da se prenese lahko na neko raziskavo ali na kakšen
               tretji način. Ampak za to je potrebna volja po iskanju skupne rešitve.</p>
               <p>Ne razumem pa, da ni mogoče sprejeti tega, da se uzakoni pravica do dedovanja. Res
               je, da se je že v tem trenutku izvajala, bom rekel, ta pravica na tak način. Ampak če
               velja argument glede 3. točke, da je potrebno imeti zelo natančno zakonsko določilo,
               bi kazalo pri tej strukturi argumentov vztrajati, tudi ko gre za to, da se ta pravica
               zapiše. V tem si ne nasprotujemo in ne vem, zakaj tega ni mogoče sprejeti, če se že
               izvaja. In zadnja stvar, ki jo pač predlagamo, je, da se počasi vzpostavi nek
               register, da le pridemo do tega, da vemo, v kakšnem obsegu nas kot družbo ta problem
               lahko čaka. To je stvar, ki ima lahko omejitve, če gledamo z vidika varovanja osebnih
               podatkov, po drugi strani pa se mi zdi, da obstaja niz instrumentov, da je tak
               register mogoče vzpostaviti in da tak register potem zelo koristi pri obravnavanju
               teh problemov. Skratka, predlogi, ki smo jih podali, gredo v korist reševanja teh
               problemov in ne razumem tega, da tiščimo glavo v pesek, da jih nismo sposobni
               sprejeti in da jih nismo sposobni v tretji obravnavi, če je potrebno, tudi
               dograditi.</p>
               <p>Vse te diskusije so bile pred nekaj meseci v tem državnem zboru. Takrat se je ta
               razprava precej neslavno končala z obljubo, da bo vse to rešeno v tem zakonu. Žal, to
               ni ustrezno rešeno. In tu je priložnost, da to naredimo. Poti iz zagat pa ne vidim z
               zavračanjem teh amandmajev, ampak k večjemu s sprejemom amandmajev in z dograditvijo
               v tretjem branju, ki bi v takem primeru pač bilo mogoče.</p>
               <p>Se pravi, imate ponujeno roko, ne glejte stran, sprejmite jo in skupaj bomo lahko do
               tretje obravnavo popravili tisto, kar mislite, da je narobe, sicer teh diskusij ne
               razumem več.</p>
            </sp>
            <sp xml:id="SDZ4-Redna-22-2006-11-23.sp133">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Odpiram ponovno prijavo za razpravo. Prosim, da se prijavite, če želite
               razpravljati. Še vedno 1. člen in amandma poslanskih skupin LDS in SD. Gospod Bajc,
               morda bolj odločno. Ne dela naprava? Potem, če se kolegi strinjajo, bi morda najprej
               komentirala državna sekretarka Cotmanova, potem pa gospod Bevk, če se strinjate.</p>
            </sp>
            <sp xml:id="SDZ4-Redna-22-2006-11-23.sp134">

               <speaker>MARJETA COTMAN:</speaker>

               <p>Hvala, gospod predsedujoči. Ker se je "nabralo" nekaj vprašanj, bi odgovorila glede
               na porabljena sredstva gospodu Bevku. Ni bilo porabljenih 62 milijonov, 62 milijonov
               je bilo porabljenih samo pri prvem zasedanju komisije, ki je razdelila ta sredstva,
               drugače pa je v letošnjem letu namenjenih 320 milijonov. Menimo, da bomo uporabili
               pri naslednjem reševanju zahtevkov tudi teh 320 milijonov.</p>
               <p>Glede popravka amandmajev za tretjo obravnavo pa menim, da je preveč odprtih samih
               pravnih vprašanj in da to ni možno v tretji obravnavi definirati, ker poleg samega
               območja oziroma okolice definicije je posebno vprašanje še tudi samo vzročna zveza,
               ki mora biti podana pri vseh odškodninah, in tudi je treba našteti same bolezni.
               Hvala.</p>
            </sp>
            <sp xml:id="SDZ4-Redna-22-2006-11-23.sp135">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Bevk, prosim.</p>
            </sp>
            <sp xml:id="SDZ4-Redna-22-2006-11-23.sp136">

               <speaker>SAMO BEVK:</speaker>

               <p>Hvala lepa za besedo, gospod podpredsednik. Spoštovani zbor! Iz tega pojasnila je
               sedaj jasno razvidno, da je pač Vlada oziroma pristojno ministrstvo in tudi ta
               komisija, ki izhaja iz tega zakona, šele sedaj začela izvajati ta zakon. Se pravi,
               več kot 300 milijonov tolarjev bo do konca tega leta prav gotovo težko porabiti in se
               bo seveda izgubil v integralnem proračunu v prihodnjem letu. Prej je spoštovana
               kolegica Marjetka Uhan rekla, da je ta Vlada prisluhnila azbestnim bolnikom. V nekem
               smislu to drži, v bistvu pa je samo nadaljevala izvajanje prejšnjega zakona, ki so ga
               predlagali poslanci in poslanke, in ki je bil potem še večkrat amandmiran s strani
               Vlade in s strani drugih poslank in poslancev. Imela pa je in ima ta Vlada dejansko
               priložnost, da napravi bistven korak naprej. Vlada ga je sicer zamudila, ampak danes
               imate vi, spoštovane kolegice in kolegi, koalicijski poslanci, da naredite korak
               naprej in razširite vsebinsko ta zakon s tem, da podprete, kot rečeno, naše
               amandmaje, tako da se vključijo v ta zakon, ne samo mezoteliom, temveč tudi druge
               azbestne bolezni. Da je problematika zelo aktualna in da nismo mi v Republiki
               Sloveniji prav nobeni zamudniki pri reševanju azbestne problematike, govori tudi
               dejstvo, da ravno letos v Evropi pod pokroviteljstvom Evropske unije poteka evropska
               kampanja proti azbestu 2006. Se pravi, cela Evropa, cela Evropska unija se ukvarja s
               to problematiko. In pravi, azbest je smrtno nevaren, preprečite izpostavljenost.
               Zadnja direktiva Evropske unije v zvezi z azbestom je bila sprejeta leta 2003. Rečeno
               je bilo, da je potrebno vsako uporabo azbesta izločiti najkasneje do 1. januarja 2005
               iz proizvodnje. Vendar problem izpostavljenosti azbestu ni končan. Še vedno ostaja
               pri postopkih odstranjevanja, rušenja, oskrbovanja in vzdrževanja. In ta direktiva iz
               leta 2003 zapoveduje, da je potrebno do 15. aprila 2006 uskladiti vso zakonodajo
               članic Evropske unije s to direktivo. In ta evropska kampanja proti azbestu je
               namenjena prav temu, ali se v državah Evropske unije, in s tem tudi v Republiki
               Sloveniji, izvaja ta direktiva. In ravno sedaj v jesenskem delu, ko poteka ta
               kampanja, inšpektorji, pristojni za to področje, pregledujejo, ali se ta direktiva
               Evropske unije upošteva ali ne. Tak lahko rečemo, da je zakonodaja, ki obravnava
               azbestno problematiko, v Sloveniji sicer sodobna in da nismo nobeni zamudniki, da pa
               imamo izredno priložnost danes, da prilagodimo to zakonodajo nekaterim državam EU, ki
               imajo tukaj primat, ki obravnavajo ta okoljski vidik, kot sta Belgija, Francija in
               tudi Nizozemska. Mislim, da Belgija in Francija obravnavata celotno področje njihovih
               držav tako, kot mi predlagamo s temi amandmaji, zato bi predlagal, da spoštovane
               kolegice in kolegi, v času evropske kampanje proti azbestu, ki poteka v letošnjem
               letu, naredimo korak naprej in sprejmemo naše amandmaje. Hvala.</p>
            </sp>
            <sp xml:id="SDZ4-Redna-22-2006-11-23.sp137">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Školč ima repliko na državno sekretarko, če prav razumem.</p>
            </sp>
            <sp xml:id="SDZ4-Redna-22-2006-11-23.sp138">

               <speaker>JOŽEF ŠKOLČ:</speaker>

               <p>Hvala lepa. Jaz se zahvaljujem gospe državni sekretarki, da je med tistimi redkimi,
               ki zastopajo Vlado v tem Državnem zboru, da sploh odgovarja na stvari, ki jih
               postavljamo. V tem vidim, bom rekel, pripravljenost, da probleme rešujemo. Ona je moj
               predlog zavrnila, češ, da ima ta pot prek tretje obravnave preveč pomanjkljivosti.
               Naštela pa je samo dve. Eno, češ, da gre za vprašanje definiranja te širše okolice,
               in drugo, ki je povezano z vprašanjem te vzročne zveze. Moram reči, da ta drug
               problem je z zakoni in dopolnili ustrezno rešen, ker to napotuje že na ta mehanizem
               prek te medresorske komisije. Zato nam dejansko ostane v bistvu samo še vprašanje te
               širše definicije okolice, če ne gre za kaj več. In tu se znajdemo pri vprašanju
               politične kulture: ali obstoji pripravljenost Vlade, da danes sprejmemo ta amandma,
               skupaj pa do naslednje srede oziroma četrtka, kolikor je planirana ta seja, poskušamo
               razrešiti še vprašanje zakonske definicije, če je to mogoče, kako postaviti ta
               vplivni krog teh škodljivih vplivov. Menim, gospa državna sekretarka, da smo zelo
               blizu temu, da lahko skupaj iščemo pot, samo če boste vi, bom rekel, svoje ljudi, ki
               so sicer navajeni, da zvesto sledijo pri glasovanju Vladi, spustili k temu, da lahko
               podprejo nek amandma in da skupaj iščemo dopolnilo za, kolikor razumem, samo eno
               pomanjkljivo definicijo. Da se jo, bom rekel, arbitrarno rešiti, mogoče ne
               stoprocentno v redu, ampak zagotovo boljše od tega, kar imamo danes.</p>
            </sp>
            <sp xml:id="SDZ4-Redna-22-2006-11-23.sp139">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Želi še kdo razpravljati? Dobro, potem odpiram ponoven krog. Preden dam
               besedo poslankam in poslancem, vabim k besedi besedi državno sekretarko. Prosim.</p>
            </sp>
            <sp xml:id="SDZ4-Redna-22-2006-11-23.sp140">

               <speaker>MARJETA COTMAN:</speaker>

               <p>V zvezi z evropsko direktivo iz leta 2003, moram pojasniti, da smo sprejeli pravilnik
               o delu z azbestom že lani oktobra 2005. Rada pa bi tudi pojasnila, da evropska
               zakonodaja nikjer ne govori o odškodninah. Celo govori, da odškodnina ne sme
               nadomeščati ukrepov za zaščito in varnost pri delu. Mi smo z našim zakonom določili
               tako odškodnino kot tudi odpravljanje posledic dela z azbestom.</p>
            </sp>
            <sp xml:id="SDZ4-Redna-22-2006-11-23.sp141">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In besedo ima gospa Žgajner Tavš.</p>
            </sp>
            <sp xml:id="SDZ4-Redna-22-2006-11-23.sp142">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz se bom skorajda v celoti posvetila prejšnjemu odgovoru spoštovane
               gospe državne sekretarke gospe Cotmanove. Jaz verjamem in se tudi na podlagi
               predhodnih obravnav tega zakona zavedam, da niste pristojni v celoti zastopati
               stališče ministrstva. To ste jasno pokazali, ker pravzaprav nimate moči odločati o
               zadevi. To je bilo jasno vidno na sami seji matičnega delovnega telesa, ko smo
               poskušali spreminjati zakon. Hočeš nočeš, takšna je resnica. Pa če boste pogledali
               magnetogram, boste videli, kaj se je dogajalo na seji matičnega delovnega telesa.
               Pravite, spoštovana gospa Cotmanova, da je preveč odprtih vprašanj. Na eni izmed sej,
               to je bilo takrat, ko smo prestavljali obravnavo tega zakona na matičnem delovnem
               telesu, je bilo s strani, pa je danes z nami, gospoda Štebeta, jasno in glasno
               rečeno: "Vlada išče rešitve, usklajene s socialnimi partnerji." Vlada je imela, jaz
               ocenjujem, dovolj časa. Če je Ministrstvo za delo, družino in socialne zadeve
               sposobno pripraviti strategijo za dvig rodnosti v zgolj dveh mesecih, da ni sposobno
               pripraviti usklajenega predloga s svojo koalicijsko partnerico DeSUS v dveh in še
               nekaj mesecih oziroma časa ste imeli od maja, ne nazadnje od februarja, ko je bil
               vnovič sprejet vaš vladni zakon mimo veta Državnega sveta. Težko pristanem na takšno
               razlago. In ne nazadnje na takšno razlago težko pristanem tudi zaradi mnenja Vlade k
               temu zakonu, mnenja Vlade z dne 7.9.2006. Vlada se načeloma strinja z osnovnimi
               rešitvami v predlogu zakona, pa vendar Vlada Republike Slovenije v zadnjem odstavku
               govori: "Vlada Republike Slovenije Predlogu zakona o spremembi in dopolnitvi zakona o
               odpravljanju posledic dela z azbestom, skrajšani postopek, ne bi nasprotovala, če bi
               predlagatelj v zakonu jasno opredelil kriterije za priznavanje pravic okoljskim
               prebivalcem. Pa vas sprašujem, kaj ste počeli dva meseca, ko smo prestavljali
               obravnavo zakona zato, da se bo Vlada uskladila, da bo Vlada z DeSUS-om, ki so
               predlagatelj tega zakona, poskušala najti sprejemljivo rešitev. Sprejemljivo rešitev,
               se pravi, zgolj in samo definirati kriterije za priznavanje pravic okoljskim
               prebivalstvom. Zgolj kriteriji so bili postavljeni pod vprašaj. Danes pa imamo zakon,
               ki na predlog Vlade pravzaprav kar črta vse dobre rešitve, ki jih je prinašal ta
               zakon. Resnično ne razumem tega zavajajočega ali pa dvoličnega ravnanja Vlade in
               ministrstva.</p>
               <p>Še en podatek. Omenili ste, gospa državna sekretarka, finančno plat - 320 milijonov
               slovenskih tolarjev, če sem prav razumela. Sprašujem, ali je to dobrodušnost Vlade,
               na katero naj bi bili vsi ponosni. Ne. Najbrž se boste spomnili, da je na matičnem
               delovnem telesu kolega Bevk dal predlog, da bi se zakon namesto 1.1.2008 začel
               uporabljati 1.1.2007. Takrat ste - kar je tudi vidno iz magnetograma - dejali, da na
               to Vlada ne more pristati, ker je Vlada že zaprla dopolnjen predlog proračuna, kljub
               temu, da ga še ni obravnaval Državni zbor in je bil dejansko še čas, da bi vključili
               dodatna finančna sredstva tudi za tako zelo okrnjen zakon, kakršen je danes na
               predlog Vlade in seveda ob podpori koalicijskih poslancev. Na zahtevo koalicijskih
               poslancev smo imeli deset minut odmora, zato da ste se dokončno uskladili - ne vem,
               najbrž z ministrom, ki je, še vedno trdim, odgovoren za ta zakon. Deset minut odmora,
               da ste potem, ne vem komu na čast, rekli, da, pa dajmo datum veljave zakona oziroma
               začetka uporabe prestaviti za eno leto. Ni pošteno, resnično ni pošteno, da s
               takšnimi odgovori prihajate danes na sejo. Pa verjamem, še enkrat, da niste v celoti
               odgovorni za to, ker pravzaprav nimate moči odločanja, za to je pristojen in
               odgovoren minister.</p>
            </sp>
            <sp xml:id="SDZ4-Redna-22-2006-11-23.sp143">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Bajc.</p>
            </sp>
            <sp xml:id="SDZ4-Redna-22-2006-11-23.sp144">

               <speaker>JOSIP BAJC:</speaker>

               <p>Hvala lepa, gospod podpredsednik. Spoštovane kolegice in kolegi! Kar nekaj časa že
               traja ta razprava, mislim, da že dobre tri ure, in kako zanimivo, da ob obravnavi
               amandmajev k 1. členu - točka dnevnega reda je pa Zakon o odpravljanju posledic dela
               z azbestom - govorimo o vsem drugem, le o tem členu in amandmaju k temu členu ne.
               Pljujemo Vlado, pljujemo koalicijo. Nekateri si vzamejo čas, da preberejo, kdo je bil
               podpisnik, že tretjič, mislim, da letos, prvega zakona iz leta 1996. Nekateri nam
               govorijo o lokomotivah, kdo jih je prodajal in kako jih je prodajal, kako jih je
               razgrajeval, in ne vem kaj vse. Se pravi, govorimo o vsem drugem, vmes pa dodamo še
               nekaj o bolnikih. Sam sem prebolel raka, in upam, da lažjo obliko raka, lansko leto
               sem bil operiran. Zaradi tega tistemu, ki je govoril, da ni različnih oblik raka -
               so, so zelo različne oblike. Žal pa je ta, o katerem danes govorimo in o katerem
               govorimo, da kdor je zbolel za tisto obliko raka, ki jo opredeljuje ta 1. člen in ki
               je amandmiran, je upravičen do neke odškodnine, tako kot je bilo, pred ograjo ali za
               ograjo, če je za njim zbolel.</p>
               <p>Naslednje, kar bi rad rekel. Popljuvali smo Vlado in govorimo, kako v dveh letih in
               pol ni nič naredila pri reševanju vprašanja bolnikov, obolelih za azbestozo. Mislim,
               da ste nekateri opevali tisti zakon iz 1996. leta, ki je veljal do 31.12.2005. Se
               pravi od 1.1.2006 nismo imeli veljavnega zakona in takrat se je pristopilo k
               reševanju te problematike. Ne trdim, da je dobro rešeno. Mislim, da je kolega Brenčič
               tudi omenil v nekoliko širši razpravi in problematiki v zvezi tudi z bolniki,
               zbolelimi za azbestozo oziroma kot posledico dela z azbestom. Ampak nekaj smo
               sprejeli. Mislim, da smo sprejeli boljše, kot je bilo prej bilo, glede na to, da smo
               materializirali ta zakon. Spomnili se boste spomladanske razprave, ko je bilo govora,
               da se je, in zaradi tega se je tudi celo eno leto podaljšala veljavnost, brez da se
               je ponovno obravnaval ta zakon, ker se sredstva, ki so bila zagotovljena v proračunu,
               niso porabila.</p>
               <p>Naslednje, kar bi rekel, in tukaj nadaljeval, kjer je gospa državna sekretarka
               omenila, koliko je bilo teh sredstev razdeljenih. Spomnili se bomo, da smo ta zakon
               sprejeli spomladi in jaz pričakujem, da bodo vsi tisti, ki so upravičeni, ki so
               pravočasno dali vlogo in za katere je bilo ugotovljeno, da bodo pravočasno, bom
               rekel, obravnavani in da bo šlo tisto, kar jim gre iz obravnavanega oziroma
               veljavnega zakona.</p>
               <p>Kot rečeno, ocenjujem, da ta zakon, ki trenutno velja, je boljši od prejšnjega, ni pa
               najboljši. Delno ga izboljšujemo. Pa ne mi trditi, da ne z določbo 1. člena, zaradi
               tega, ker za tiste, ki so zboleli za to najhujšo obliko raka, pa širimo upravičenost
               na teritorij cele države. In zaradi tega mislim, da je ta rešitev dobra.</p>
               <p>Pa še kratek moj komentar, ko je ena od kolegic govorila o policistih na križiščih in
               tako naprej, ampak jaz predlagam, da 3. točko 1. člena amandmaja k 1. členu pa si
               preberemo. Tukaj govorimo samo o tistih znotraj ograje pa okoli ograje. Se pravi
               tisti, ki so neposredno bili - in tako naprej. Se pravi, ne govorimo o tisti, ki so
               bili na cestah policisti, ali tisti, ki so bili na semaforiziranih križiščih, kjer je
               bilo veliko ustavljanja in so se iz zavornih oblog širili drobci azbesta po ozračju.
               Mislim, da tudi ta amandma ne rešuje tiste vsebine. Mislim, da je rešitev to, kot je
               kolega Brenčič rekel - ali pa tako, kot imajo ponekod v svetu, pa danes mislim, da
               noben od tistih strokovnjakov, ki se na to razumejo, jaz nisem za to; tako kot ima
               Nemčija rešeno. Nobeden mislim, da tega problema ni rešil. Nakazal ga je vsebinsko
               kolega Brenčič, da se za te poklicne bolezni neki fondi ustanovijo, iz katerih se
               tudi za taka plačajo odškodnine. Mislim, da je gospa državna sekretarka omenila, da
               direktiva ne predvideva, da bi se iz naslova, bom rekel, državne proračuna plačevale
               odškodnine za poklicne bolezni; se pravi, ki so jih bili deležni delavci, delavke v
               proizvodnji. Za to je verjetno odgovoren lastnik ali pa prej je bilo sicer vse naše,
               ampak že nekaj časa ni več vse naše, in dajmo za nazaj zadeve poskušati v največji
               možni meri poravnati; država za naprej pa strogo - in tudi širitve eventualno tega
               zakona ali pa vsebine tega zakona na širše območje ali na večje število upravičencev
               - najti rešitev, ki bo vzdržala, bom rekel, tudi znotraj normativov, ki jih
               predvideva Evropska unija.</p>
            </sp>
            <sp xml:id="SDZ4-Redna-22-2006-11-23.sp145">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Prijatelj ima repliko.</p>
            </sp>
            <sp xml:id="SDZ4-Redna-22-2006-11-23.sp146">

               <speaker>SREČKO PRIJATELJ:</speaker>

               <p>Hvala lepa. Samo eden stavek bi želel. Spoštovane kolegice in kolegi, veste, ministri
               odstopajo zaradi moralne odgovornosti po svetu, ne pa zaradi subjektivne ali
               objektivne odgovornosti, ki ima za posledico lahko tudi smrt. Lepo vas prosim, ne
               polemizirati na tak beden način, nezakonito bogatenje posameznikov. Če bi samo enega
               od teh v bistvu razlastiti ukradenega denarja, imamo rešenih 10 takih problemov.
               Sramotno je to, kar govorite, gospod Bajc.</p>
            </sp>
            <sp xml:id="SDZ4-Redna-22-2006-11-23.sp147">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kot veste, replike na repliko ni, se bo pa možno prijaviti. Kolikokrat
               bom moral še ponavljati to, kar piše v poslovniku? Besedo ima gospod Germič.</p>
            </sp>
            <sp xml:id="SDZ4-Redna-22-2006-11-23.sp148">

               <speaker>LJUBO GERMIČ:</speaker>

               <p>Hvala lepa za besedo. Tudi sam bi rad komentiral izjavo gospe državne sekretarke, ki
               govori o tem, da je seveda veliko vprašanj povezanih s tem, na kakšen način bi
               definirali okolje, kajti to je zelo težka naloga. Jaz bi samo opozoril, da z
               besedilom zakona, ki ga tukaj prinašamo.. Gospod predsedujoči!</p>
            </sp>
            <sp xml:id="SDZ4-Redna-22-2006-11-23.sp149">

               <speaker>PODPREDSEDNIK DR. MARKO PAVLIHA:</speaker>

               <p>Gospod Bajc, opomin. Gospod Bajc, prosim, da se umirite, če ne bom res prisiljen
               uporabiti to najstrožje sredstvo. Od povprečnega poslanca in poslanke pričakujemo
               neko povprečno, normalno vedenje. Gospod Germič, nadaljujete, prosim.</p>
            </sp>
            <sp xml:id="SDZ4-Redna-22-2006-11-23.sp150">

               <speaker>LJUBO GERMIČ:</speaker>

               <p>Hvala lepa. Torej, samo želel bi opozoriti na to, da je s strani gospe državne
               sekretarke njena izjava sprenevedanje, kajti v 1. členu tega besedila zakona, ki je
               danes v obravnavi, jasno piše, da do pravic po tem zakonu so upravičene tudi osebe s
               stalnim bivališčem v Republiki Sloveniji, torej smo definirali okolje. Če mislimo, da
               za določene pravice je potrebno definirani okolju na drugačen način, potem bi od
               Vlade pričakovali, da to naredi in predstavi določen predlog.</p>
               <p>Opozoril bi na besedilo 4. člena zakona, ki velja, kjer jasno zapišemo v tretjem
               odstavku: "Bolezni iz prvega in drugega odstavka tega člena se šteje za poklicne
               bolezni, če vzročno zvezo med izpostavljenosti azbestu na delovnem mestu in bolezni
               ugotovi interdisciplinarna skupina" itd. In na enak način vnašamo to za mezoteliom
               tudi s predlagano novelo zakona. V čem je potem problem? Problem je samo v tem, da
               teh pravic ne želimo podeliti ljudem, ki so bili izpostavljeni azbestu v okolju in
               gre za lažje oblike obolevnosti, samo tukaj je problem. Kajti vse ostalo je
               sprenevedanje. Če smo lahko to naredili za mezoteliom in opredelimo
               interdisciplinarno skupino, ki to dokaže, to utemelji na strokoven način, potem ne
               vidimo razlogov, da tega ne naredimo tudi za tiste lažje oblike bolezni, ki so
               posledica izpostavljenosti azbestu, ki so navedene v prvem odstavku 4. člena sedaj
               veljavnega zakona. In seveda tukaj gre za sprenevedanje.</p>
               <p>In v nadaljevanju bi želel samo še to povedati. Mi smo opredelili način porazdelitve
               obveznosti tam, kjer obveznosti za odškodnine nastopijo, in smo jih opredelili med
               državo in med podjetji, iz katere izhaja zaposleni, ki je utrpel določene posledice.
               Torej, mi smo določene pravice priznali in priznali smo tudi, na kakšen način bodo
               poravnani. In v čem je problem, da ne razmislimo, naredimo tega napora tudi za tiste,
               za katere bo interdisciplinarna skupina ugotovila vzročno povezavo med
               izpostavljenostjo in obolevnostjo?</p>
               <p>Torej, še enkrat govorim o tem, da ni volje, da se te stvari naredijo, in volja, o
               kateri je kolega Žnidaršič povedal, je samo do stopnje mezotelioma in čisto nič več.
               In ne strokovno mnenje ni razlog, kolega Žnidaršič je to na odboru jasno povedal. Ne,
               mi ne sledimo izključno strokovnemu mnenju, ampak to, kar nam je nekdo postavil v
               okvir, in mi z amandmajem k 1. členu ravno na to opozarjamo in želimo apelirati na
               poslanke in poslance, da to uvidijo in s sprejetjem tega amandmaja poskušamo, če bo
               volja, tudi v tretjem branju narediti amandma, ki bi lahko uvedel dodatne kriterije,
               o katerih vi danes za okolje govorite, ampak jaz mislim, da so z novelo zakona
               okoljski okvirji tudi zapisani. Zapisani so pa, žal, za zelo skop okvir pravic. Hvala
               lepa.</p>
            </sp>
            <sp xml:id="SDZ4-Redna-22-2006-11-23.sp151">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Poglejte, ponovno povem, da je morda prejšnji Poslovnik res predvideval,
               da je bila replika možna le takrat, ko je bil nekdo imenovan. Novi Poslovnik v 70.
               členu tega ne zahteva več. Lepo prosim, da če ste v dvomu, da si vzamete dve minuti
               in ta člen preberete. Kajti sam ga ne bom vedno znova bral in izgubljal čas na
               vodenju sej Državnega zbora. Gospod Bajc, razen, če nimate proceduralno, odpiram novi
               krog razprave. Dobro, prosim. Hvala. Gospod Bajc, zdaj imate besedo.</p>
            </sp>
            <sp xml:id="SDZ4-Redna-22-2006-11-23.sp152">

               <speaker>JOSIP BAJC:</speaker>

               <p>Hvala lepa, gospod podpredsednik, za poduk o vsebini Poslovnika. Zelo dobro ga
               poznam. In nisem hotel replicirati, ampak sem hotel opozoriti na drugo dejstvo: da
               sem pričakoval od vas, ki ponavadi korektno opozarjate na žaljenje, na blatenje - to,
               kar se je zgodilo meni. Jaz sem razpravljal po vsebini, omenjal nisem nikogar.
               Predlagam, gospod podpredsednik, da si preberete zadnji del razprave, ko me je skoraj
               za talibana razglasil kolega Prijatelj. Na to sem hotel opozoriti, ne pa to, da bi
               šel z repliko na repliko.</p>
            </sp>
            <sp xml:id="SDZ4-Redna-22-2006-11-23.sp153">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, gospod Bajc. Jaz sem ocenil, da ni šlo za žalitev, ste se pa vi sami zelo
               približali temu prej, ko ste stopili k meni in me nadirali, češ kako vodim sejo.
               Besedo ima gospod Kokalj.</p>
            </sp>
            <sp xml:id="SDZ4-Redna-22-2006-11-23.sp154">

               <speaker>ANTON KOKALJ:</speaker>

               <p>Ogromno besed je bilo že izrečenih, predvsem s strani nekaterih poslanskih skupin smo
               priča pravzaprav tisti konotaciji nabiranje političnih točk za vsako ceno in z vsemi
               sredstvi. Ta zakon je zopet primer, ko nekatere poslanske skupine tudi takrat, ko
               Vlada popravi svoj zakon, ko ugodi temu, kar so predstavniki teh poslanskih skupin
               pred meseci želeli in zagovarjali, seveda sedaj spet ni dobro in se postavljajo nove
               zahteve, ki ali niso izvedljive, niso natančno določljive in bi želeli zakon, ki ga
               ni mogoče izvajati oziroma je zelo veliko vprašanje, kako bi ga nekdo izvajal -
               jasno, da tu ne gre za interes, ki se ga izraža skozi to razpravo. Gre zgolj za
               poceni politični marketing, kjer cilj posvečuje sredstvo. Gre zgolj za popularnost.
               In tu je izrazita predvsem ena od poslanskih skupin, ki nosi celo nacionalno ime.
               Mislim, da je to res sramota za ta parlament, da se takšne skupine, ki so prizadete,
               ki so ranjene, ki jim je sicer treba pomagati, ki jim Vlada poskuša pomagati, vendar
               ne more pomagati brez določljivih okvirov, brez jasnih kriterijev in brez vsebin, ki
               so potem izvedljive in ki niso ustavno sporne in ne postavljajo državljanov v
               različne situacije pred zakonom.</p>
               <p>In sam protestiram proti takšnemu načinu dela in pozivam tudi predsedujoče, da
               poskušajo usmerjati razpravo resnično vsaj v okviru zakona. Danes smo več slišali o
               resoluciji ali o strategiji rodnosti kot pa o Zakonu o azbestu s strani nekaterih
               poslanskih skupin. Mislim, da je to čista zloraba Državnega zbora, institucije
               poslancev in tudi instituta razprave, ki jo imamo tukaj. In sam protestiram proti
               takšnemu načinu dela in mislim, da bo treba tu očitno nekaj ukreniti drugega, ker to
               ne gre nikamor več, nismo priča takšni razpravi samo danes, tudi včeraj, tudi
               predvčerajšnjim in tako naprej. Mislim, da preklinjanje, ki se pojavlja tu v Državnem
               zboru s strani iste poslanske skupine ne sodi v ta kontekst. In prosim in pozivam
               poslansko skupino Slovenske nacionalne stranke, da se obnaša primerno svojemu
               imenu.</p>
            </sp>
            <sp xml:id="SDZ4-Redna-22-2006-11-23.sp155">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Kokalj, saj veste, da skušam sejo voditi po svojih najboljših
               močeh, je pa meja med žalitvijo in še vedno sprejemljivo komunikacijo dostikrat
               precej zabrisana. Bil bi pa sam, in verjetno tudi moji kolegi podpredsednik in sam
               predsednik, najbolj srečen, če bi debata potekal na višjem nivoju. Gospod Zagorac ima
               proceduralni predlog. Prosim, rad bi slišal predlog.</p>
            </sp>
            <sp xml:id="SDZ4-Redna-22-2006-11-23.sp156">

               <speaker>BOŠTJAN ZAGORAC:</speaker>

               <p>Kar takoj na začetku, spoštovani gospod predsedujoči, bom dal proceduralni predlog,
               šele kasneje bom izkoristil čas, da ga obrazložim. Proceduralni predlog s strani
               Slovenske nacionalne stranke je ta, da umirite gospoda Kokalja in da preprečite
               žalitve, laži, ki jih navaja.</p>
            </sp>
            <sp xml:id="SDZ4-Redna-22-2006-11-23.sp157">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac poglejte, samo odpirate še nadalje Pandorino skrinjico. To nas ne bo
               nikamor pripeljalo.</p>
            </sp>
            <sp xml:id="SDZ4-Redna-22-2006-11-23.sp158">

               <speaker>BOŠTJAN ZAGORAC:</speaker>

               <p>Hvala za opozorilo, spoštovani predsedujoči, ampak mislim, da v dve leti in pol
               vladanja te Vlade se mi zdi,da je potrebno to skrinjico, kot ste jo sami imenovali,
               Pandorino, odpreti. Meni je zelo žal, da nas skušajo disciplinirati, preprečiti,
               kakor je to tudi način ministra, ki prihaja iz njihovih vrst, da bi se v javnosti
               pojavil govor, ki je razumljiv.</p>
            </sp>
            <sp xml:id="SDZ4-Redna-22-2006-11-23.sp159">

               <speaker>PODPREDSEDNIK DR. MARKO PAVLIHA:</speaker>

               <p>Gospod ....</p>
            </sp>
            <sp xml:id="SDZ4-Redna-22-2006-11-23.sp160">

               <speaker>BOŠTJAN ZAGORAC:</speaker>

               <p>Jaz moram povedati, da mene zelo veseli ...</p>
            </sp>
            <sp xml:id="SDZ4-Redna-22-2006-11-23.sp161">

               <speaker>PODPREDSEDNIK DR. MARKO PAVLIHA:</speaker>

               <p>To ni proceduralni predlog...</p>
            </sp>
            <sp xml:id="SDZ4-Redna-22-2006-11-23.sp162">

               <speaker>BOŠTJAN ZAGORAC:</speaker>

               <p>... da ste vi razumeli, kar smo hoteli povedati, to me veseli. Se pravi, da smo bili
               jasni, direktni, natančni, ker ste vi to razumeli. Od nekoga drugega bi pričakoval,da
               bi rekel, jaz ne razumem, kaj govorijo. Jaz sem intelektualec, ampak od vas me
               veseli, da te razumeli. Ne veseli pa me ...</p>
            </sp>
            <sp xml:id="SDZ4-Redna-22-2006-11-23.sp163">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac, predlog ali vam bom odvzel besedo. Prosim, zadnje opozorilo, potem bo
               šlo ...</p>
            </sp>
            <sp xml:id="SDZ4-Redna-22-2006-11-23.sp164">

               <speaker>BOŠTJAN ZAGORAC:</speaker>

               <p>Še enkrat bom rekel, prosim, če preprečite v Državnem zboru, da se navajajo laži, da
               nekdo svoj ego koristi na račun druge poslanske skupine in da nekdo ščiti na tako
               podel in nizkoten način nedelo svojega ministra, ki prihaja iz vrst Nove Slovenije,
               ki takšne neumnosti počne na račun ...</p>
            </sp>
            <sp xml:id="SDZ4-Redna-22-2006-11-23.sp165">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac ...</p>
            </sp>
            <sp xml:id="SDZ4-Redna-22-2006-11-23.sp166">

               <speaker>BOŠTJAN ZAGORAC:</speaker>

               <p>... ene druge poslanske skupine. Hvala.</p>
            </sp>
            <sp xml:id="SDZ4-Redna-22-2006-11-23.sp167">

               <speaker>PODPREDSEDNIK DR. MARKO PAVLIHA:</speaker>

               <p>Preprečujem, da se trosijo laži in drug drugega žalite. Hvala.</p>
               <p>Odpiram naslednji krog prijave, če bi še kdo želel razpravljati. Besedo ima gospod
               Veršnik.</p>
            </sp>
            <sp xml:id="SDZ4-Redna-22-2006-11-23.sp168">

               <speaker>RUDI VERŠNIK:</speaker>

               <p>Hvala lepa, spoštovani gospod podpredsednik. Spoštovane kolegice in kolegi! Nisem se
               hotel oglašati, vendar po vsem tem, kar poslušam danes tukaj v parlamentu, pa kljub
               temu moram nekaj reči. Mi smo ta zakon tukaj popolnoma spolitizirali, tako da kakšnih
               pravih argumentov niti ne poslušamo niti nočemo več jim prisluhniti. Pogovarjamo se
               tako, kot da vas denar in sredstva, vse to prihaja iz neba. Nihče se ne vpraša, od
               kod denar, da bomo vsem tem, o katerih smo govorili, nadomeščali bolniške, preglede,
               odškodnine; skratka, o tem ni bilo nobenega govora. Mislim, da je ta diskusija pod
               vsakim nivojem in v taki diskusiji niti ne želim sodelovati. Hvala lepa.</p>
            </sp>
            <sp xml:id="SDZ4-Redna-22-2006-11-23.sp169">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospa Pečanova replika? Prosim.</p>
            </sp>
            <sp xml:id="SDZ4-Redna-22-2006-11-23.sp170">

               <speaker>BREDA PEČAN:</speaker>

               <p>Bom zelo na kratko povedala. Ko govorimo o sredstvih, namenjenih odškodninam,
               zdravstvenim pregledom, spremljanju stanja teh ljudi, govorimo o zelo majhnih
               denarjih - o zelo majhnih denarjih. Samo enega tistega "Martina Krpana", ali kaj je
               že, se odrečemo, pa imamo vse pokrito. Lepo vas prosim, nehajmo se sprenevedati! Ne
               govorimo o zapravljanju denarja, kadar gre za zdravje in življenje ljudi, kadar gre
               tudi za to, da se jim poravna krivica, ki jim je bila storjena.</p>
            </sp>
            <sp xml:id="SDZ4-Redna-22-2006-11-23.sp171">

               <speaker>PODPREDSEDNIK DR. MARKO PAVLIHA:</speaker>

               <p>Hvala. In zdaj je na vrsti gospod Bevk.</p>
            </sp>
            <sp xml:id="SDZ4-Redna-22-2006-11-23.sp172">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Ko povemo kaj kritičnega na račun
               posameznega zakonskega predloga, potem je to nabiranje političnih točk, populizem in
               še ostali pridevniki. Res pa je nekaj drugega. Eden izmed predsednikov parlamentarnih
               strank je konec leta 2005 napovedal, da bo v novem azbestnem zakonu našel prostor
               tudi za okoljske posledice uporabe azbesta; to je bilo objavljeno v časopisu
               Primorske novice. In tudi to, da je treba do te problematike imeti celosten pristop,
               se pravi, da bi sprejeli tak sistemski zakon tudi za vse druge škodljive emisije, ne
               samo zaradi azbesta, in tudi za vsa druga onesnažena območja, kot je Mežiška dolina,
               Idrija, Zasavje in še nekatera druga. Pa ni bilo nič od tega, čeprav je minilo že eno
               leto od tega, ko je predsednik ene od parlamentarnih strank to napovedoval. In da je
               res nekaj narobe pri izpolnjevanju nalog Ministrstva za delo, družino in socialne
               zadeve, pove ta novica, ki smo jo maloprej dobili, da je premier predlagal ministru
               za delo, družino in socialne zadeve, da odstopi. Hvala lepa.</p>
            </sp>
            <sp xml:id="SDZ4-Redna-22-2006-11-23.sp173">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Germič, mislim, da imate 17 sekund - bolje kot nič, verjetno.</p>
            </sp>
            <sp xml:id="SDZ4-Redna-22-2006-11-23.sp174">

               <speaker>LJUBO GERMIČ:</speaker>

               <p>Hvala. Samo pojasnilo, gospod Kokalj, da ne bo izpadlo <stage>/opozorilni znak za konec/</stage>, da
               počnemo to res na zelo plehek način. Če boste brali vsebino amandmajev, ki jih
               zagovarjamo od vsega začetka v proceduri, ne samo pri tem zakonu, boste zasledili, da
               vsebina ves čas sledi... <stage>/Izklop mikrofona./</stage></p>
            </sp>
            <sp xml:id="SDZ4-Redna-22-2006-11-23.sp175">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Zagorac, in seveda apeliram na strpnost dialoga.</p>
            </sp>
            <sp xml:id="SDZ4-Redna-22-2006-11-23.sp176">

               <speaker>BOŠTJAN ZAGORAC:</speaker>

               <p>Hvala na apelu, ampak vseeno bom povedal, pa se bom skušal držati amandmaja.</p>
               <p>Okoljski vidik je tisti, ki ga v tem zakonu izpuščate. Pravite, ne moremo na vrat na
               nos nabrati denarja, ki ne pada z neba. Ne, ta denar ne pada z neba, ampak ga država
               pobira od davkoplačevalcev. In če se je do 31.12.2005 ta denar lahko našel, bi rad
               spomnil tiste, ki so govorili o tej Vladi, kako je bila dobra in je pripravila nek
               zakon, veste, 31.12.2005 ste bili na Vladi že eno leto! V enem letu niste uspeli
               zagotoviti tega denarja, danes smo konec leta 2006, pa še vedno niste uspeli
               zagotoviti tega denarja! Pa da ga ne bo kdo rekel, da politiziram! To so dejstva.
               Okoljski vidik ste izpustili, ker ni denarja, raje ga boste dali v oklepnike, raje ga
               boste dali kamorkoli drugam.</p>
               <p>Še ena zadeva. Ko nekdo govori, da nekaj ni v skladu z Ustavo. Rak resnično ni v
               skladu z Ustavo, je pa huda bolezen, verjemite mi. Hvala.</p>
            </sp>
            <sp xml:id="SDZ4-Redna-22-2006-11-23.sp177">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Še gospod Mikolič.</p>
            </sp>
            <sp xml:id="SDZ4-Redna-22-2006-11-23.sp178">

               <speaker>MARTIN MIKOLIČ:</speaker>

               <p>Hvala za besedo. Kolega Zagorac, mene sicer ne moti preveč nastop njega oziroma
               njegove poslanske skupine, no, če ni kakšna žalitev, če to je bolj za popestritev,
               tako kot je bilo včeraj rečeno; ampak, spoštovani kolega oziroma ostali tudi iz
               poslanske skupine Nacionalne stranke, jaz sem že zadnjič povedal, pa bom danes
               ponovil, glede na razpravo prej o azbestnih strešnih kritinah.</p>
            </sp>
            <sp xml:id="SDZ4-Redna-22-2006-11-23.sp179">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac, prosim.</p>
            </sp>
            <sp xml:id="SDZ4-Redna-22-2006-11-23.sp180">

               <speaker>MARTIN MIKOLIČ:</speaker>

               <p>..v vrtcih pa s temu povezave z ministrom za delo, družino in socialne zadeve, da bi
               bil skrajni čas, da se res spoštovani kolega poslanec Barovič vrne v Državni zbor in
               vam pove, kdo je zadolžen za predšolsko vzgojo, osnovnošolsko izobraževanje z vidika
               tekočega vzdrževanje, investicijskega vzdrževanja in investicij. Prosim, tisti del,
               ki se je na to nanašal, s te strani, zato sem to povedal, to pa je bilo res zavajanje
               javnosti. Hvala.</p>
            </sp>
            <sp xml:id="SDZ4-Redna-22-2006-11-23.sp181">

               <speaker>PODPREDSEDNIK DR. MARKO PAVLIHA:</speaker>

               <p>Gospod Zagorac ima repliko, ki se seveda šteje v skupni čas.</p>
            </sp>
            <sp xml:id="SDZ4-Redna-22-2006-11-23.sp182">

               <speaker>BOŠTJAN ZAGORAC:</speaker>

               <p>Seveda. Zelo na kratko gospod Mikolič. Kako dobro je delo vašega ministra, dajte
               pogledati zadnje novice tiskovne agencije STO, pa boste videli, kako ga ocenjuje
               predsednik Vlade. Hvala.</p>
            </sp>
            <sp xml:id="SDZ4-Redna-22-2006-11-23.sp183">

               <speaker>PODPREDSEDNIK DR. MARKO PAVLIHA:</speaker>

               <p>Ponovno opozarjam in povem, da ne dnevnem redu nimamo ministra Drobniča in se
               poskušajte izogibati takšnih pripombam. Razpravljamo o 1. členu in pa o amandmaju.
               Očitno imamo še nekaj prijavljenih oziroma zainteresiranih, tako da ponovno odpiram
               osmo prijavo za razpravo. Hvala lepa. Prvi ima besedo gospod Janc.</p>
            </sp>
            <sp xml:id="SDZ4-Redna-22-2006-11-23.sp184">

               <speaker>KRISTIJAN JANC:</speaker>

               <p>Hvala lepa, spoštovani podpredsednik. Mislim, da je res težko voditi sejo v takšnih
               razburkanih vodah in nekoliko prerazgretih strasti, zato, kolega Kokalj pa kolega
               Zagorac, predlagam, da greste na kavo na moj račun po tej točki pa se boste malce
               umirila pa sem malo tam pogovorite, ker tukaj pač ni prostor, da si malce preveč
               jemljete pravico parlamentarne demokracije.</p>
               <p>Govorimo pa o tem 1. členu in govorimo o vsem drugem, samo o tistem ne, zakaj je v
               bistvu danes ta točka in ta amandma na tem dnevnem redu. Koalicija, Vlada podpira to
               zgodbo, kot je, seveda vsem ni najbolj po godu tudi mogoče meni ni, saj ko govorimo o
               zdravju, o vrednoti, ki je največja in zato pravica - jih ta zakon popravlja. Morda
               ne tako kot želite nekateri v opoziciji, ne vsem po godu, tudi noben zakon zdaj te
               dni, ki jih obravnavamo v Državnem zboru, ni bil po godu opoziciji, vse je bilo
               zanič, to ne velja, tisto ne velja. In te dni je kar malo preveč te nestrpnosti. Ali
               je res ta romska problematika tako nas skregala med sabo ali kaj drugega, ne vem, ali
               je to vzdušje pred decembrom? Skratka, imam občutek, da smo šli v čisto neko drugo
               skrajnost, ker do zdaj nisem imel občutka, da je tako bilo.</p>
               <p>Drugo se mi zdi pa to: ta 1. člen in ta amandma; nobena resna in odgovorna Vlada bi
               težko vse to "požegnala", katerakoli. Mislim, da se malo preveč zahteva, in mislim,
               da to vendarle ni človeško. In ta zakon v celoti po mojem skromnem znanju, vedenju,
               kljub temu da govorimo o zdravju, ki vsi zanj damo največ, če imamo denar in če ga
               nimamo. Ampak, tukaj mislim, da gre ene popravke delati, ene pozitivne popravke, ki
               gredo v pravo smer in da vendarle dajemo tem, ki imajo to pravico po tem zakonu, te
               upravičene osebe, imajo po tem našem 1. členu pozitiven premik v pozitivno smer.
               Dajmo biti malo strpni, racionalni in odgovorni do vsega tega, kajti vzeli bi pa vsi
               na vseh področjih, ko govorimo o zdravju, pa še posebej: dali bi vsi vse, žal ne gre.
               In mislim, da je ta segment, ki je tukaj v 1. členu, čisto korekten, in ta vaš
               amandma LDS-ov pa se mi zdi, da raztega stvari do ne vem katerega kolena, kar pa za
               mene tudi ni korektno. Hvala.</p>
            </sp>
            <sp xml:id="SDZ4-Redna-22-2006-11-23.sp185">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa tudi za poziv k strpnosti. Besedo pa dajem gospod Kokalju.</p>
            </sp>
            <sp xml:id="SDZ4-Redna-22-2006-11-23.sp186">

               <speaker>ANTON KOKALJ:</speaker>

               <p>Hvala. Najprej za spodbudo za vabilo na kavo, bova šla z Zagorcem, Zagorac je še šel,
               bom šel za njim potem, samo, da še povem v zvezi z vsebino.</p>
               <p>Namreč, velika razlika je med registrom obolelih in registrom oseb, ki so bile
               izpostavljene azbestu. Ravno o tem sem prej govoril. Kako vzpostaviti register oseb,
               ki so bile izpostavljene azbestu, kdo je predvidel finančne posledice, o katerih so
               kolegi tu govorili, češ da gre za zanemarljiv denar? Oprostite, vsi državljanke in
               državljani skoraj smo izpostavljeni posledicam azbesta. Skoraj vsi vodovodni sistemi
               so bili izgrajeni pred desetletji iz azbestnih cevi. Mnogo kritin je bilo azbestnih.
               Se pravi, da ta register lahko enostavno zajema skoraj vse državljanke in državljane
               in če gremo na minimalno odškodnino, nihče ne pozna finančnih posledic in neodgovorno
               bi bilo od Vlade predlagati tak zakon. Zato govorim, da tisti, ki to predlagajo, ne
               mislijo resno in ne predlagajo tega odgovorno, ampak, bom še enkrat rekel, se gredo
               poceni politični marketing na račun tistih, ki imajo res probleme z azbestom. In
               mislim, da je Vlada, bom še enkrat ponovil, prisluhnila razpravi, ki je potekala pred
               meseci, popravila zakon. Bodite toliko pošteni in priznajte, da je Vlada upoštevala
               pri sedanjem predlogu tudi vaše predloge. Sedaj pa se poskuša to razširiti praktično
               na vse državljanke in državljane. Mi je prav žal, danes lahko bi kdo, ki se bolj
               spozna na to, mogoče županja, ki je že četrti mandat, znala povedati, koliko
               prebivalcev se še vedno oskrbuje s pitno vodo preko azbestnih cevovodov. Velika
               večina v Sloveniji. In če začnemo s tem registrom, potem finančnih posledic ne znamo
               predvideti. In še enkrat bom rekel, zato bi bilo tak amandma neodgovorno podpreti.
               Hvala.</p>
            </sp>
            <sp xml:id="SDZ4-Redna-22-2006-11-23.sp187">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Uhanova.</p>
            </sp>
            <sp xml:id="SDZ4-Redna-22-2006-11-23.sp188">

               <speaker>MARJETKA UHAN:</speaker>

               <p>Hvala lepa za besedo. Izzval me je eden izmed stranke, ki je zapustila to sejo. Ne
               glede, kako ocenjuje predsednik Vlade našega ministra, pa bi dejala, kot sem že:
               aktivno se rešuje posledice, stoletne posledice dela z azbestom v tem mandatu. En
               zakon, ki daje materialno odškodnino vsem obolelim, lažje in težje, ki so delali z
               azbestom in z današnjo novelo še tistim, ki so zboleli za rakom zaradi azbesta. To je
               dejstvo.</p>
               <p>Kar pa se tiče registra, mislim, da smo lahko vsi Slovenci v tem registru, vsi. Cela
               občina Trebnje praktično pije vodo, ki teče po azbestnih ceveh, šole, vrtci, tovarne
               so pokrite z azbestom. Bomo delali sedaj register? Namesto da bi se župani, lokalna
               skupnost in Vlada odločili in pripravili programe za odpravo azbesta s streh, cevi iz
               vodovodov, kandidirali na evropska sredstva in to sanirali, danes razpravljamo o
               registru, koliko ljudi bo še zbolelo, namesto da bi se lotili dela.</p>
               <p>Kar se tiče zakonodaje, mislim , da se primerno rešuje. Če pa bodo potrebe še večje,
               pa mislim, da je naslednje leto še eno leto in da se lahko tudi to popravi.</p>
            </sp>
            <sp xml:id="SDZ4-Redna-22-2006-11-23.sp189">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Vidim, da je potreba še po enem krogu. Odpiramo devetič razpravo. Besedo
               ima gospa Žgajner Tavš.</p>
            </sp>
            <sp xml:id="SDZ4-Redna-22-2006-11-23.sp190">

               <speaker>BARBARA ŽGAJNER TAVŠ:</speaker>

               <p>Hvala lepa. Da ne bomo razumljeni napak, Vlada se loteva reševanje problematike,
               ampak na selektiven način: ima prvorazredne in drugorazredne državljane oziroma
               prizadeti državljani niso enakovredni in enakopravni. To odpravljamo z amandmaji. Ali
               razumete, spoštovana kolegica Uhanova? Podprite kakšen amandma!</p>
            </sp>
            <sp xml:id="SDZ4-Redna-22-2006-11-23.sp191">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Bevk.</p>
            </sp>
            <sp xml:id="SDZ4-Redna-22-2006-11-23.sp192">

               <speaker>SAMO BEVK:</speaker>

               <p>Hvala za besedo. Na kratko, ker tudi časa ni več. V tej direktivi EU iz leta 2003, ki
               govori o teh registrih, predvsem za zaposlene, ki še delajo pri odstranjevanju
               azbesta. Zdravstveni pregled delavcev je treba izvajati v skladu z načeli in prakso
               medicine dela. Vključevati mora vsaj naslednje ukrepe. Prvič, vodenje delavčeve
               zdravstvene in poklicne anamneze, potem pa še štiri druge stvari. Hvala lepa.</p>
            </sp>
            <sp xml:id="SDZ4-Redna-22-2006-11-23.sp193">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mislim, da ni več želj po razpravi o tem konkretnem 1. členu in
               amandmaju, zato zaključujem razpravo.</p>
               <p>V razpravo dajem 2. člen in amandma poslanskih skupin LDS in SD. LDS nima več časa,
               SD pa nekaj sekund. Zaključujem razpravo o tem členu.</p>
               <p>V razpravo dajem 3. člen in amandma poslanskih skupin LDS in SD. Ni razprave, zato jo
               zaključujem.</p>
               <p>V razpravo dajem 4. člen in amandma poslanskih skupin LDS in SD. Zaključujem
               razpravo.</p>
               <p>V razpravo dajem 5. člen in amandma omenjenih dveh poslanskih skupin. Ni
               razprave.</p>
               <p>6. člen in amandma omenjenih poslanskih skupin. Ni razprave.</p>
               <p>V razpravo dajem 7. člen in amandma poslanskih skupin LDS in SD. Ni razprave.</p>
               <p>8. člen in amandma navedenih poslanskih skupin. Ni razprave.</p>
               <p>9. člen in amandma poslanskih skupin LDS in SD. Ni razprave.</p>
               <p>In še 10. člen in amandma poslanskih skupin LDS in SD. Tokrat pa odpiram prijave, da
               delujemo v skladu s prakso in Poslovnikom. Besedo ima gospod Bevk.</p>
            </sp>
            <sp xml:id="SDZ4-Redna-22-2006-11-23.sp194">

               <speaker>SAMO BEVK:</speaker>

               <p>Naj povem, da sedaj nismo razpravljali, ker ni časa, se bomo pa opredelili do
               posameznih amandmajev, ko bo glasovanje od 1. do 10. člena zakona. Hvala lepa.</p>
            </sp>
            <sp xml:id="SDZ4-Redna-22-2006-11-23.sp195">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker ne želi nihče več razpravljati, zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 19. točki dnevnega reda, zdaj je že jasno, da bo to
               bistveno prej kot ob 21.10 uri.</p>
               <p>S tem prekinjam to točko dnevnega reda.</p>
               <p>Prehajamo na <title>19. TOČKO DNEVNEGA REDA - OBRAVNAVA PREDLOGA ZAKONA O SOGLASJU IN
                  POROŠTVU REPUBLIKE SLOVENIJE ZA OBVEZNOSTI IZ KREDITA, KI GA NAJAME DARS D.D., PRI
                  EVROPSKI INVESTICIJSKI BANKI ZA PROJEKT SLOVENSKIH AVTOCEST VIII (EPA 1129-IV),
                  NUJNI POSTOPEK.</title>
               </p>
               <p>Za razpravo imamo 2 uri in 45 minut.</p>
               <p>Predlog zakona je v obravnavo zboru predložila Vlada Republike Slovenije. Besedo
               dajem predstavniku Vlade za dopolnilno obrazložitev. Gospod državni sekretar,
               izvolite.</p>
            </sp>
            <sp xml:id="SDZ4-Redna-22-2006-11-23.sp196">

               <speaker>MAG. ŽIGA LAVRIČ:</speaker>

               <p>Spoštovani gospod predsedujoči, spoštovane poslanke in poslanci! Na kratko bom
               predstavil predlog zakona.</p>
               <p>Predmet predlaganega zakona sta soglasje k zadolžitvi in poroštvo Republike Slovenije
               družbi Dars d.d. za obveznosti iz kreditne pogodbe za projekt slovenskih avtocest
               VIII. Na podlagi tega bo Evropska investicijska banka Dars d.d. omogočila črpanje
               kredita v znesku do 300 milijonov evrov glavnice, kar bo omogočilo tekoče
               uresničevanje programa gradnje avtocest na odsekih Pluskva-Ponikve, Ponikve-Hrastje,
               Šentvid-Koseze, Slivnica-Draženci in Vrba-Peračica oziroma dinamiko gradnje v skladu
               z Resolucijo o nacionalnem programu izgradnje avtocest v Republiki Sloveniji ter
               Letnim planom razvoja in obnavljanja avtocest za leto 2006.</p>
               <p>Evropska investicijska banka je pripravljena Dars d.d. odobriti do 300 milijonov
               evrov kredita za financiranje navedenih odsekov pod pogojem, da država izda kredit za
               poroštvo. Ravno predlagani zakon bo omogočil sklenitev garancijske pogodbe, ki jo bo
               v imenu in za račun države podpisal minister za finance. Zakon vsebuje soglasje in
               poroštvo za obveznosti iz kredita za projekt slovenskih avtocest VIII. Osnovne pogoje
               kredita, pooblastilo za izvajanje zakona, postopke pri morebitnem vnovčenju poroštva
               in način njegovega poplačila preko posebne pogodbe, ki se sklene med Republiko
               Slovenijo in Družbo za avtoceste v Republiki Sloveniji d.d.</p>
               <p>Naj posebej poudarim, da predmetni kredit ne pomeni novega zadolževanja. S sprejetjem
               navedenega zakona o soglasju in poroštvu za kredit v višini do 300 milijonov evrov se
               bo namreč za 245 milijonov evrov zmanjšala kvota iz Zakona o poroštvu države Darsu v
               višini dobre milijarde evrov, ki ga je Državni zbor sprejel 9. februarja letos, in za
               55 milijonov evrov se bo zmanjšala kvota iz zakona o poroštvu države Darsu v višini
               360 milijonov evrov, ki ga je Državni zbor sprejel 28. julija 2005, kar je
               opredeljeno v 4. členu zakona. Hvala.</p>
            </sp>
            <sp xml:id="SDZ4-Redna-22-2006-11-23.sp197">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. Odbor za finance in monetarno politiko je, kot je to običaj,
               obravnaval pričujoči predlog zakona in prosim predsednika odbora, gospoda Starmana,
               da predstavi poročilo.</p>
            </sp>
            <sp xml:id="SDZ4-Redna-22-2006-11-23.sp198">

               <speaker>BOJAN STARMAN:</speaker>

               <p>Hvala lepa za besedo, gospod podpredsednik. Vse skupaj prav lepo pozdravljam! Odbor
               za finance in monetarno politiko je na svoji 25. seji dne 22.11. obravnaval tudi
               Predlog zakona o soglasju in poroštvu Republike Slovenije za obveznosti iz kredita,
               ki ga najame Dars d.d. pri Evropski investicijski banki za projekt slovenskih
               avtocest pod številko VIII. Kolegij predsednika Državnega zbora je na svoji 76. seji
               dne 10.11. sklenil, da se zahtevani predlog obravnava po nujnem postopku. Pri delu so
               sodelovali predstavniki Vlade, predstavniki Ministrstva za finance in Ministrstva za
               promet ter predstavnik Zakonodajno-pravne službe. Predstavnik Vlade je poudaril, da
               bo s sprejetjem zakona Republika Slovenija hkrati dala soglasje in poroštvo o
               zadolžitvi Dars d.d. za obveznosti iz kreditne pogodbe za projekt slovenskih avtocest
               številka VIII. S tem bo Evropska investicijska banka Darsu d.d. omogočila črpanje
               kreditov v znesku 300 milijonov evrov, kar pomeni nemoteno uresničevanje programa
               gradnje avtocest v skladu z letnim planom razvoja avtocest za leto 2006. Glede
               finančnih posledic predlagatelj navaja, da bo sredstva za odplačilo najetega kredita
               zagotovila Dars d.d. iz sredstev koncesije dajatve.</p>
               <p>Odbor je obravnaval dva predloga za amandma odbora, z obema se je strinjal tako
               predstavnik Zakonodajno-pravna službe Državnega zbora kakor tudi predlagatelj.
               Predstavnik Zakonodajno-pravna službe Državnega zbora pa se ni strinjal, da se to
               skupaj obravnava o soglasju in poroštvu v enem predlogu zakona, vendar ta predlog ni
               bil upoštevan, tako da je bil sprejet dopolnjen predlog zakona, ki vključuje tudi dva
               sprejeta amandmaja, in ga predlagamo Državnemu zboru, da ga v taki vsebini tudi
               sprejme. Hvala lepa.</p>
            </sp>
            <sp xml:id="SDZ4-Redna-22-2006-11-23.sp199">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Besedo ima gospod Hvauc v
               imenu SDS.</p>
            </sp>
            <sp xml:id="SDZ4-Redna-22-2006-11-23.sp200">

               <speaker>SREČKO HVAUC:</speaker>

               <p>Hvala lepa za besedo. Lep pozdrav vsem skupaj. V Slovenski demokratski stranki se
               zavedamo, da se gospodarstvo in celotna država ne more razvijati, če nima ustrezno
               razvite prometne infrastrukture. Brez tega nastopa so tudi mnoge druge težave v čisto
               vsakdanjem življenju od prometnih zastojev do prometnih nesreč, obremenjevanje okolja
               s plini, hrupom in drugimi zadevami, zato se zavedamo, da je nujno, da v Sloveniji
               izgradimo mrežo avtocest; tako mrežo, ki bo med seboj povezovala različne regije,
               različna področja Slovenije in zato nas veseli, da je Vlada predsednika Janez Janše
               sprejela ukrepe za to, da bi še bolj pospešeno gradili že tako ambiciozno začrtan
               načrt izgradnje avtocest.</p>
               <p>Taka gradnja je pomembna tudi zaradi tega, ker promet na cestah stalno narašča.
               Posebno povečanje se je začelo takrat, ko smo vstopili v Evropsko unijo. Kot primer
               navedem promet na mejnem prehodu Dolga vas, kjer se je število tovornjakov po vstopu
               v Evropsko unijo povečalo skoraj za trikrat. Zavedamo se tudi, da se avtoceste
               gradijo za več generacij, in glede na dejstvo, da so proračunska sredstva Slovenije
               omejena in da izgradnja avtocest je zelo nujna, podpiramo model financiranja
               izgradnje cest tudi s posojili. V ta namen je ta spoštovani zbor že sprejel dva
               poroštvena zakona za financiranje izgradnje avtocest, in sicer v vrednosti 360
               milijonov evrov in drugega letos v februarju za nekaj več kot 1000 milijonov evrov.
               Zakon, ki ga danes obravnavamo, bo omogočil črpanje kreditov v višini 300 milijonov
               evrov. Potrebno je še enkrat poudariti, da zakon ne pomeni nove zadolžitve, ampak
               dejansko gre samo za zmanjšanje že odobrene poroštvene kvote v okviru prejšnjih
               zakonov.</p>
               <p>V Slovenski demokratski stranki bomo zakon podprli. S tem bo omogočena gradnja
               avtocest na odsekih Pluska-Ponikve, Ponikve-Hrastje, Šentvid-Koseze, Vrba-Peračica in
               tudi Slivnica-Gruškovje. Ob tem ni nepomembno tudi to, da se s tem zakonom uvaja
               ugodnejšo ročnost, se pravi, da se je rok za odplačilo podaljšal z 20 na 25 let in
               nižja obrestna mera pri kreditodajalcu, to je Evropski investicijski banki. Pomembno
               je tudi to, da stroški odobritve kredita pri tej banki so praktično nič oziroma so
               zanemarljivi. Zaradi tega v Slovenski demokratski stranki ne vidimo nobenih zadržkov,
               da tega zakona ne bi podprli. Hvala.</p>
            </sp>
            <sp xml:id="SDZ4-Redna-22-2006-11-23.sp201">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče poslanskega kluba LDS, bo predstavil mag. Cvikl. Prosim.</p>
            </sp>
            <sp xml:id="SDZ4-Redna-22-2006-11-23.sp202">

               <speaker>MAG. MILAN M. CVIKL:</speaker>

               <p>Gospod predsedujoči, poslanke in poslanci, predstavniki Vlade. To ni Zakon o soglasju
               in poroštvu Republike Slovenije za kredite Dars, to je Zakon o podaljšanju rokov za
               vračilo kreditov z 20 na 25 let. To je edini razlog, zakaj danes tukaj sedimo v
               Državnem zboru. Zato je to zakon, ki draži in ne ceni izposojanja za slovenske
               avtoceste. Zaradi politike, ki jo boste seveda potrdili s sprejetjem tega zakona, se
               bo v času Janševe Vlade javni dolg in obseg poroštev povečal za preko 1200 milijard,
               za več kot 4 milijarde evrov. Do sedaj smo za avtoceste si izposodili približno nekaj
               čez tri milijarde evrov. Zaradi tega zakona in zakonov, ki bodo še prihajali v
               Državni zbor v času mandata te Vlade, ne bomo samo mi in generacija naših otrok
               vračali kreditov, ampak bomo kredite morali vračati do leta 2060, 2070. Te kredite,
               danes izposojen denar, bodo vračali tudi naši vnuki. Zato v Liberalni demokraciji
               Sloveniji ne bomo podprli Zakona o podaljševanju rokov za vračilo kreditov, četudi,
               kot Vlada pravi, naj bi bila obrestna mera zaradi sposojanja pri Evropski
               investicijski banki nižja. Gre za to, da bomo pet let dlje plačevali, vračali ta
               kredit, in zato, vsakdo si lahko izračuna po amortizacijskem načrtu, bomo plačali
               veliko več obresti.</p>
               <p>Zato moramo ponovno opozoriti Vlado, da naj razmisli o pravilnosti spremenjenega
               načina financiranja Darsa v svojem mandatu. Vlada je vse proračune svojega mandata
               zaprla tako, da je drastično zmanjšala sredstva za avtocestni program in posledica
               tega je rekordno zadolževanje in izdajanje poroštev Republike Slovenije Darsu.
               Poznano je, da je do nastopa Janševe Vlade državni proračun letno zagotavljal Darsu
               od 30 do 40 milijard tolarjev. Tega v štirih letih, v štirih proračunih, ki so že
               sprejeti, več ni. In tega denarja ni več zato, kot pravijo, da bi se pospešila
               izgradnja državnih cest, kar podpiramo, temveč da bi se lahko več denarja namenilo za
               represivne organe, za "patrie", za kongresne centre, za steklene palače, za stotine
               novih zaposlenih, ne nazadnje za 20-odstotno, petinsko rast pisarniškega materiala v
               letu 2007. Prometno ministrstvo zato dobiva vedno manj sredstev za avtoceste. In kaj
               se bo zgodilo? Ne bo se pospešila gradnja avtocest, samo podražila se bo gradnja
               avtocest.</p>
               <p>Do nedavnega je bil projekt izgradnje avtocest finančno stabilen, s svojo neto
               vrednostjo, ostankom denarja, bi omogočil izgradnjo drugih projektov, 3., 4. razvojne
               osi. Sedaj pa bo Dars nesolventen, če se ne bo leta 2008 za 40% dvignil izplen iz
               cestnin in če se ne bo po obdobju Janševe vladavine ponovno povečal obseg denarja iz
               proračuna za avtoceste na 50 milijard. To so robni pogoji iz študije, analize
               Ekonomskega inštituta Pravne fakultete.</p>
               <p>Ali lahko minister za finance, minister za promet in predsednik Vlade zagotovijo, da
               se bo na ta način zaprla luknja v avtocestnem programu? Ne morejo. Zato pravimo, da
               je to lažno poroštvo. To je izposojanje državnega proračuna neposredno, in sicer
               državnega proračuna <stage>/zvonjenje mobilnega telefona/</stage>, posledica katerega bo dvig
               stroškov obresti. To ni zakon o poroštvu, to je zakon o podaljševanju rokov vračila
               kreditov. Zavračamo predlog zakona. Hvala lepa.</p>
            </sp>
            <sp xml:id="SDZ4-Redna-22-2006-11-23.sp203">

               <speaker>PODPREDSEDNIK DR. MARKO PAVLIHA:</speaker>

               <p>Prosim, da ugasnete telefon, mag. Cvikl. Naslednji ima besedo gospod Veber v imenu
               Socialnih demokratov.</p>
            </sp>
            <sp xml:id="SDZ4-Redna-22-2006-11-23.sp204">

               <speaker>JANKO VEBER:</speaker>

               <p>Hvala za besedo. Predlog zakona o soglasju in poroštvu Republike Slovenije za
               obveznosti iz kredita, ki ga najame Dars pri Evropski investicijski banki za projekt
               slovenskih avtocest, je nenavaden že po samem naslovu, kajti prvič govorimo o tem, da
               imamo zakon o soglasju in poroštvu v obliki enega zakona.</p>
               <p>V poslanski skupini Socialnih demokratov menimo, da če se že odločimo za takšen način
               racionalizacije, če lahko temu tako rečemo, v postopku sprejemanja zakonodaje, bi
               bilo pred tem treba popraviti tudi ostale zakone, ki pa narekujejo, da ne moremo
               obravnavati enega zakona, ampak ločeno, in v tem primeru bi bilo treba pred obravnavo
               tega zakona spremeniti zakon o Darsu. Predlagatelj tega pač ne predvideva, vendar
               menimo, da takšna rešitev kljub vsemu ni v duhu spoštovanja nacionalne zakonodaje, in
               pričakujemo, da bo v prihodnje vendarle prišlo do spremembe Darsa, če bomo že
               sprejemali takšne zakone tudi v prihodnje.</p>
               <p>Glede samega črpanja kredita v višini 300 milijonov evrov, ki je v okviru ene
               milijarde evrov - seveda, navidezno ni nič narobe s tem in je prav, da se ta sredstva
               namenijo za nujno potrebne odseke, Pluska-Ponikve, Ponikve-Hrastje, Šentvid-Koseze,
               Slivnica-Draženci, Vrba-Peračica. Vse to so odseki, ki so navedeni tudi v Resoluciji
               o nacionalnem programu izgradnje avtocest v Republiki Slovenije. Pomisleke pa imamo
               glede trditve Vlade, da bodo sredstva za odplačilo najetega kredita zagotovljena iz
               sredstev koncesijske dajatve, ki jih plačuje Dars. Namreč, te pomisleke utemeljujemo
               s tem, da smo že v proračunu za leto 2006 drastično posegli v namenska sredstva, ki
               so najkvalitetnejši vir za izgradnjo avtocest v Republiki Sloveniji. Resolucija o
               izgradnji avtocest v Republiki Sloveniji predvideva vire za izgradnje na podlagi
               zakona o zagotoviti namenskih sredstev za graditev državnih cest, določenih v
               nacionalnem programu izgradnje avtocest v Republiki Sloveniji, potem iz sredstev
               kohezijskega sklada, koncesijske dajatve in zadolževanje. Torej, v teh virih smo
               drastično zmanjšali najkvalitetnejši vir, to je tako imenovan bencinski tolar, in še
               vedno nimamo uveden učinkovit sistem pobiranja cestnin. Tako dva najkvalitetnejša
               vira ne sledita kreditnim obveznostim, ki se sicer, kot je bilo sprejeto v eni
               milijardi evrov, ne spreminja, vendar se spreminjajo možnosti za odplačevanje teh
               kreditov.</p>
               <p>Zato menimo, da bi bilo resnično zelo trezno razmisliti o tem, da se upošteva
               študija, na podlagi katere je bilo ugotovljeno, da kakršnokoli zmanjševanje teh virov
               za odplačevanje je v bodoče nesprejemljivo, sicer bo prišlo do težav pri poslovanju
               Darsa zaradi prevelike zadolženosti in zaradi nezmožnosti odplačevanja kreditov; kar
               pomeni, da bo, ali proračun Republike Slovenije moral prevzemati, kot je zapisano v
               tem zakonu - te obveznosti za poplačevanje kreditov - kar pa mislim, da ne bi smela
               biti usmeritev naše prometna politike.</p>
               <p>Poleg tega, da se je v letu 2006 drastično poseglo v bencinski tolar, smo doživeli
               tudi pri sprejemanju rebalansa proračuna za leto 2007 ponovno nekontroliran poseg v
               finance Darsa s strani koalicijskih poslanskih skupin. Amandmaji, ki so bili sprejeti
               pri sprejemanju rebalansa, so posegli prav v najkvalitetnejše vire Darsa. Zato
               menimo, da bi zaradi spremembe finančnih virov za izgradnjo avtocest morali imeti
               pred obravnavo zakona za zadolževanje pred seboj najprej rebalans po resoluciji o
               nacionalnem programu o izgradnji avtocest v Republiki Sloveniji, še posebej, ker ne
               samo da posegamo v vire za osnovni program, ampak tudi zaradi tega, ker v resoluciji
               imamo še dodatni program avtocest, za katere vemo, da nimamo zagotovljenih virov. In
               če bi se o rebalansu začeli resno pogovarjati, da zagotovimo vire za dodatni program,
               potem tudi teh želja v koaliciji, da nekontrolirano posegajo v sredstva Darsa, ne bi
               bilo. In res pričakujemo od resornega ministrstva in od Vlade, da čim prej pripravi
               realno sliko izgradnje osnovnega programa in dodatnega programa avtocest v Republiki
               Sloveniji in šele potem sprejemamo zakone o zadolževanju. Hvala.</p>
            </sp>
            <sp xml:id="SDZ4-Redna-22-2006-11-23.sp205">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Ciril Testen v imenu poslanske skupine Nova Slovenija.
               Prosim.</p>
            </sp>
            <sp xml:id="SDZ4-Redna-22-2006-11-23.sp206">

               <speaker>CIRIL TESTEN:</speaker>

               <p>Hvala za besedo, gospod predsedujoči. Predstavniki ministrstva, poslanke in poslanci!
               V poslanski skupini Nove Slovenije podpiramo Predlog zakona o soglasju in poroštvu
               Republike Slovenije za obveznosti iz kredita, ki ga najame Dars, d.d. pri Evropski
               investicijski banki za projekt slovenskih avtocest. Podpiramo napore za pravočasno
               dokončanje avtocestnih povezav v Republiki Sloveniji.</p>
               <p>Predmet predlaganega zakona sta soglasje in poroštvo Republike Slovenije družbi Dars,
               da na osnovi pogodbe, ki jo bo podpisal minister za finance, korist kredite Evropske
               investicijske banke v znesku do 300 milijonov evrov s pripadajočimi obrestmi in
               drugimi stroški. Ta kredit bo omogočil pravočasno uresničevanje gradnje avtocest na
               odsekih Pluska-Ponikve, Ponikve-Hrastje, Šentvid-Koseze, Slivnica-Draženci in
               Vrba-Peračica. Skupen obseg poroštev se s tem ne povišuje. Na račun tega poroštva se
               namreč znižujejo druga že sprejeta poroštva. Hkrati se za gradnjo odseka
               Vrba-Peračica podaljšuje ročnost kredita z 20 na 25 let. Sprejemanje predlaganega
               zakona po nujnem postopku je potrebno zaradi preprečitve negativnih posledic, saj v
               poslanski skupini Nove Slovenije menimo, da bo, če se gradnja ne nadaljuje v skladu s
               časovnim planom, nastala tudi večja gospodarska škoda. Tisti, ki poznate razmere, še
               zlasti na severovzhodu države, se boste strinjali, da je potrebno avtocestne krake
               čim prej dokončati, ker se promet skokovito povečuje.</p>
               <p>Sredstva za plačilo najetega kredita bo zagotovil Dars iz sredstev koncesijskih
               dajatev, finančne posledice po tem zakonu pa bi prizadele proračun Republike
               Slovenije samo, če bi prišlo do vnovčitve poroštva po Zakonu o soglasju in poroštvu
               Republike Slovenije za omenjeni kredit. V tem primeru ima Republika Slovenija na
               podlagi pogodbe o zavarovanju poroštev poroštvene obveznosti regresno pravico do
               Dars.</p>
               <p>V poslanski skupini Nove Slovenije podpiramo čimprejšnjo izgradnjo slovenskega
               avtocestnega programa, zato bomo predlog zakona tudi podprli. Podprli bomo tudi
               predlagane amandmaje, ki so bili sprejeti na matičnem delovnem telesu.</p>
            </sp>
            <sp xml:id="SDZ4-Redna-22-2006-11-23.sp207">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Josip Bajc v imenu poslanske skupine Slovenske ljudske
               stranke. Prosim.</p>
            </sp>
            <sp xml:id="SDZ4-Redna-22-2006-11-23.sp208">

               <speaker>JOSIP BAJC:</speaker>

               <p>Gospod podpredsednik! Spoštovani predstavniki Vlade, kolegice in kolegi! S
               predlaganjem in obravnavanjem zakona bo Državni zbor dal zeleno luč za najem kredita
               Darsa in prevzel tudi poroštvo za kredit, namenjen gradnji avtocestnega križa v
               Republiki Sloveniji. Zakon se nanaša na kredit, pridobljen od Evropske investicijske
               banke. Sredstva za gradnjo avtoceste so poleg iz kredita pridobivajo še iz drugih
               sredstev, sredstev kohezijskega sklepa in seveda tudi koncesijskih dajatev in nekaj
               malega tudi neposredno iz državnega proračuna. Kredit, ki je predmet obravnavanega
               zakona, bo namenjen za financiranje in izgradnjo več avtocestnih odsekov, pa da jih
               ne ponavljam. Samih pogojev kreditov in dobe odplačevanja ne bi želel podrobno
               komentirati, verjamem namreč, da je Vlada oziroma pristojno ministrstvo pri izbiri
               kredita upoštevalo interese Republike Slovenije in tudi zmožnosti Darsa za vračanje
               najetih kreditov. Obenem verjamem tudi, da odobritev poroštva za javnofinančna
               sredstva ne bo imela posledic in da bo lahko Dars uspešno na podlagi prejetih
               koncesijskih dajatev poravnaval obveznosti iz naslova najetega kredita.</p>
               <p>Črpanje kredita za gradnjo avtocest pri Evropski centralni banki se nam zdi smiselno
               tudi iz razloga, da se na ta način sproščajo sredstva v domačem proračunu, ki
               omogočajo financiranje in obnovo državnih cest. Ne glede na nujnosti izgradnje
               avtocestnega križa, je namreč potrebno vedeti, da so in da bodo tudi dolgoročno mnogi
               kraji po Sloveniji odvisni predvsem od državnih cest in ne bodo nikoli videli
               avtocestnega križa pa ne tretje in ne četrte osi. Do sedaj so namreč bile državne
               ceste v marsikaterem pogledu zapostavljene in jim je zato potrebno nameniti veliko
               več pozornosti kot do sedaj. Tudi iz tega razloga bomo v poslanski skupini Slovenske
               ljudske stranke podprli predlog obravnavanega zakona.</p>
            </sp>
            <sp xml:id="SDZ4-Redna-22-2006-11-23.sp209">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman v imenu poslanske skupine DeSUS. Izvolite,
               prosim.</p>
            </sp>
            <sp xml:id="SDZ4-Redna-22-2006-11-23.sp210">

               <speaker>VILI REZMAN:</speaker>

               <p>Hvala lepa. Danes ni prvič, da govorimo o gradnji avtocest, o kreditih, o poroštvih
               in vsem ostalem kar pač sodi sem in naj spomnim, da je poslanska skupina DeSUS bila
               doslej vedno naklonjena temu, da se projekt izpelje čim prej pod čim ugodnejšimi
               pogoji in da se na koncu pač tudi skupaj vsi veselimo dokončanja posamičnih tras v
               predvidenih rokih. Mi podpiramo nacionalni program, podpiramo tudi letne programe in
               vemo, kakšna je procedura in kje so viri za to, da se to lahko izpelje. Bilo bi sedaj
               pravzaprav nenavadno, če bi odstopali od tega.</p>
               <p>Sicer je pa potrebno upoštevati ne samo tisto, na kar nekateri opozarjajo, namreč na
               finančne vidike, to je eden izmed zelo pomembnih aspektov, potrebno je upoštevati
               najbrž tudi stvarne potrebe, potrebno je upoštevati vsebinske razloge, zaradi česar
               se je program sprejemal in se skušal izvajati, in seveda tudi težave ljudi, ki ob teh
               trasah žive in si seveda bolj kot mi nestrpno želijo njihove realizacije. Tudi
               gospodarstvo bo s posrednimi posledicami na ta način pridobivalo. Vprašanje je le,
               ali je aranžma, ki je pripravljen ustrezen ali ne. Nekateri menijo, da ni in
               predlagajo drugačne variante. Ta ročnost, ki je bila predlagana in ki bi naj bila
               skrajšana, je ena izmed možnosti. Vendar se seveda postavljajo takoj vprašanja, ali
               je to možno izpeljati, ali to morebiti ne bi pomenilo, da bi morali prolongirati
               kakšen drugi sprejeti program, ali to morebiti ne bi pomenilo, da bi bile obrestne
               mere potem drugačne, da bi bili stroški drugačni. In še in še se takšnih vprašanj
               zastavlja. Tisti, ki so predlagali to, s čimer se zdaj ukvarjamo, ta temeljni
               predlog, ocenjujejo, da je predlog ministrstva ustrezen. Mi ga bomo tudi podprli,
               strinjamo se s to argumentacijo, ki smo jo slišali in se veselimo tega, da bi bilo
               možno čim prej stati na posamičnih odsekih, ki bodo dokončani in ki bodo razreševali
               naše pereče probleme in ponujali nove razvojne možnosti. Zato bomo torej mi podprli
               ta predlog.</p>
            </sp>
            <sp xml:id="SDZ4-Redna-22-2006-11-23.sp211">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Končali smo s predstavitvijo stališč poslanskih skupin. Prehajamo na
               razpravo o členih in vloženih amandmajih. Vložen je bil samo en amandma, in sicer k
               1. členu poslanske skupine LDS. Želi kdo razpravljati? Prijava teče. Gospod Janko
               Veber, imate besedo. Se odpovedujete. Gospod mag. Milan Cvikl, prosim.</p>
            </sp>
            <sp xml:id="SDZ4-Redna-22-2006-11-23.sp212">

               <speaker>MAG. MILAN M. CVIKL:</speaker>

               <p>Ponavljam. Mi zaradi sprejetega zakona ne bomo ne prej, ne kasneje zgradili avtocest.
               Vse, kar bomo naredili zaradi zakona, kot je sedaj oblikovano, je da bomo plačali več
               obresti, če bo odplačilna doba namesto 20, 25 let. In ker je Vlada rekla, da želi
               zmanjšati stroške avtocestnega programa, ponujam amandma, s katerim zavežemo kot
               zakonodajalec sedanjo in bodočo Vlado, da se kredit vrne v 15-ih letih. Zelo
               enostavna je volja tega Državnega zbora, ali želimo plačati kot dober gospodar več
               ali manj obresti. Mi predlagamo, da jih plačamo manj. Predlagam, da amandma podprete.
            </p>
            </sp>
            <sp xml:id="SDZ4-Redna-22-2006-11-23.sp213">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Srečko Hvauc. Prosim.</p>
            </sp>
            <sp xml:id="SDZ4-Redna-22-2006-11-23.sp214">

               <speaker>SREČKO HVAUC:</speaker>

               <p>Očitno bom v tej dvorani slišal res kaj novega. Kolega Cvikl pravi, je vseeno ali
               podpremo ta amandma ali ne, ali plačujemo 15 ali 25 let, ceste bodo zgrajene v istem
               roku. To nekako z mojim skromnim ekonomskim znanjem ne gre skupaj. Ampak bom verjetno
               še poslušal, da bom tudi to razumel.</p>
               <p>Glejte, Slovenija ni tako bogata, da bi lahko gradila tako zahtevne projekte kot so
               avtocestni program ali pa še kaj drugega samo s proračunskimi sredstvi. Če hočemo, in
               potreba je, da bi zgradili avtoceste čim prej, je potrebno poiskati ustrezne vire.
               Kot že omenjam, nismo tako bogati, da bi lahko gradili direktno iz proračuna, zato
               imamo več možnosti. Eno je, da dvignemo davke, pa rečemo, to bo šlo za gradnjo
               avtocest, s takim in takim tempom, lahko tudi občutno dvignemo cestnine. Ampak že
               danes so cestnine v Sloveniji relativno drage in ne vem, če je to sprejemljivo. Lahko
               pa upočasnimo tempo. Bomo pač gradili avtoceste še naslednjih 20 let. Ampak, ne vem,
               če je to sprejemljivo za tiste, ki se danes vozijo iz Prekmurja ali pa iz Maribora v
               Ptuj, 20 kilometrov, po 3, 4 ure. Ne vem, lahko pa se tudi zadolžimo. In ta Vlada je
               izbrala pač tak način, da bomo ceste zgradili čim prej. Seveda pa je to, kar si
               sposodiš, potrebno tudi vrniti.</p>
               <p>In zato je treba imeti sredstva. In ne gre tako čarobno, da bomo kar podaljšali
               oziroma skrajšali ta rok s 25 na 15 let. Treba je za to zagotoviti sredstva. Če pa
               sredstev ni, in očitno jih ni, pomeni, da bo treba upočasniti program. In ne gre samo
               za to. Kolega Cvikl, strinjam se, da bomo plačali nekoliko več obresti, če bomo
               vračali 25 let in ne 15, kot je predlog. Je pa tudi res, da se bodo zaradi tega
               ustavili nekateri drugi projekti, ker bomo morali prej vrniti posojilo, ali pa se bo
               ta projekt, ki bi se naj direktno financiral iz tega posojila, zgradil kasneje. Ne
               gre samo za to, koliko obresti bomo plačali. Gre za to, kakšna škoda nastaja zaradi
               tega, ker avtoceste niso zgrajene, kolikšno škodo utrpi gospodarstvo, kolikšno škodo
               tisti, ki so vezani na to območje, ki stojijo v teh kolonah, ki vohajo smrad, ki ga
               prinašajo te vibracije, in tako naprej. In če že računamo, potem je treba
               vkalkulirati v te poenostavljene izračune, kot so bili prej predstavljeni, vse.</p>
               <p>Zato tega amandmaja v Slovenski demokratski stranki enostavno ne moremo podpreti, ker
               mislimo, da ni resen in nima realne podlage za to, da bi lahko res zgradili avtoceste
               v takem roku, kot si želimo in kot je tudi potrebno. Hvala lepa.</p>
            </sp>
            <sp xml:id="SDZ4-Redna-22-2006-11-23.sp215">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Mag. Cvikl, replika, prosim.</p>
            </sp>
            <sp xml:id="SDZ4-Redna-22-2006-11-23.sp216">

               <speaker>MAG. MILAN M. CVIKL:</speaker>

               <p>Gospodje poslanci in poslanke! Zadeva je zelo enostavna. V vsakem primeru bodo
               avtoceste zgrajene do leta 2013. Mi predlagamo, da se vrnejo posojila do leta 2022,
               vi pa predlagate, da se vrnejo posojila šele do leta 2032. In zakaj predlagamo leto
               2022? Zato, ker je predsednik Vlade z Resolucijo o nacionalnih razvojnih projektih
               rekel, da bo na oblasti do leta 2023. Jaz pa samo želim, da v tem času vrne vse
               kredite. Ne pa, da v bistvu zadolžujete Slovenijo do leta 2032, čez nekaj mesecev
               bomo pa prišli s krediti do leta 2050, 2060 in 2070, ker ne bo mogoče v proračunu
               dvigniti sredstev. Niti za en dan pa se zaradi spremembe roka vračila kreditov ne bo
               podaljšal ali skrajšal datum prevzema oziroma dokončanja izgradnje avtocest. Samo v
               naslednjih proračunih, 2009, 2010, 2011, 2012 do leta 2022, bo po naših izračunih
               Vlada morala biti bolj varčna. Enkrat bolj varčna, kot če to plačuje do leta 2032.
               Veste, vsak, ki ščiti svoj grunt, ve, da ga ni dobro zadolžiti tako, da to posojilo
               vrne šele njegov vnuk, ampak če je le mogoče s svojimi rokami pa z rokami otrok
               vrniti obveznosti grunta. Vi pa tukaj mirno zadolžuje še vnuke. In je zadeva zelo
               enostavna: ali ste za varčevanje ali ste proti varčevanju. Zelo enostavna odločitev.
               Jaz bi vam še vsem verjel, če bi na matičnem delovnem telesu moj predlog, da bi Odbor
               za finance kot matično delovno telo dobil analizo vseh Darsovih posojil, o obrestnih
               merah ni primerjal, da je ta predlog bil zavrnjen kot nesprejemljiv predlog sploh za
               odločanje. Zato mi ne govoriti o tem, kaj bo in kaj ne bo. Zavežimo mi kot
               zakonodajalec, ne mi kot izvršna oblast, mi kot zakonodajalec Vlado, da je varčna.
            </p>
            </sp>
            <sp xml:id="SDZ4-Redna-22-2006-11-23.sp217">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prijava teče. Gospod Janko Veber, imate besedo.</p>
            </sp>
            <sp xml:id="SDZ4-Redna-22-2006-11-23.sp218">

               <speaker>JANKO VEBER:</speaker>

               <p>Hvala za besedo. Že v razpravi v imenu poslanske skupine sem izpostavil dilemo glede
               trditve predlagatelja, ko navaja, da se bodo sredstva za odplačilo najetega kredita
               zagotovila v Darsu, in sicer iz sredstev koncesijske dajatve. Dejstvo je, da smo
               resnično zelo posegli v vire, ki omogočajo poplačilo najetih kreditov. V tem zakonu
               ni niti slučajno prikazano, na kakšen način in kakšne posledice bodo zaradi tega, ker
               smo že v lanskem proračunu velik del sredstev, preko 22 milijard, namenili za
               Slovenske železnice in jih pravzaprav vrgli čez okno in ne bo iz teh milijard
               pravzaprav ničesar, nastaja vedno večja izguba. V letošnjem rebalansu smo ponovno
               vzeli Darsu sredstva na tej postavki. Nihče pa v svojih obrazložitvah ne prikaže
               posledic tega. In to, kar je v tem amandmaju zapisano, da se zmanjša obdobje vračanja
               poplačila tega kredita iz 25 na 15 let, pravzaprav odpira to vprašanje. Če imamo
               toliko sredstev na razpolago, da lahko kar tako vzamemo Darsu kar 20, 30 milijard,
               brez kakršnihkoli pomislekov, potem ne vidim razlogov, zakaj ne bi šli iz 25 let na
               15-letno poplačilo tega kredita. Očitno je denarja na Darsu dovolj, da ne rečem
               preveč. Tako kakšnih resnih zadržkov, da se ne bi sprejel amandma LDS, resnično ne
               vidim ob takšni logiki črpanja sredstev Darsa. Gre pa po mojem mnenju za izčrpavanje
               Darsa oziroma ga bomo pripeljali v položaj, ko bo postal ena največjih, najbolj
               zadolženih delniških družb v Sloveniji.In če tudi sicer pogledamo resolucijo o
               nacionalnem programu, lahko ugotovimo, da naj bi namenska sredstva znašala do leta
               2019 2,43 milijard evrov. Ali bomo to dosegli, ko vedno znova jemljemo ta sredstva?
               Zato tudi resno opozarjam na to, da bi se morali v zelo kratkem času soočiti z
               rebalansom resolucije o izgradnji avtocestnega programa in pogledati, kaj je realno,
               kaj ni realno in verjetno tudi takrat reči, ali je 25-letni rok predolg in zakaj je
               tako dolg in ali ne bi mogoče res šli na 15-letno obdobje, ker se verjetno doda, ker
               je to krajše obdobje, doseči še ugodnejše kreditne pogoje, kot pa za 25 let. Saj
               takšna logika nekje pri bankah vedno obstaja.</p>
               <p>Iz vseh teh, lahko rečem, nekontroliranih posegov v finance Darsa se mi zdi, to še
               eden najmanjših posegov, če rečemo, da bo to odplačano v 15, ne pa v 25 letih. Hvala.
            </p>
            </sp>
            <sp xml:id="SDZ4-Redna-22-2006-11-23.sp219">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Kristijan Janc.</p>
            </sp>
            <sp xml:id="SDZ4-Redna-22-2006-11-23.sp220">

               <speaker>KRISTIJAN JANC:</speaker>

               <p>Hvala lepa. Jaz sem zelo vesel, da smo vsaj na tej vsebini enkrat končno enotni, da
               potrebujemo ta kredit, da dokončamo to zgodbo avtocestnega križa in da tukaj ni
               dileme. Tukaj sta očitno pozicija in opozicija na istem imenovalcu. To me kar
               preseneča po teh dnevih razprave v Državnem zboru, da smo končno enkrat nekje enotni.
               Gre samo za vsebino oziroma sedaj rok vračanja, ali je to 15 ali 25 let. Matematika
               verjetno govori tako ali drugače, jaz pa trdim, da bi bilo z vidika opozicije
               logično, da čim prej vrnete kredit, tem boljše za njih. Ampak zavedajmo se, gospe in
               gospodje, to ni edina zgodba, ki jo mora ta Vlada in ta koalicija narediti. Kaj pa
               Slovenske železnice, infrastruktura? Potem opozicija kar naprej govorite, kaj bo to,
               kaj bo ono, ali je to tudi program, ki ga je treba izpolniti, pa je tudi izjemno
               zahteven v finančnem smislu. Pa tretja razvojna os, pa četrta razvojna os. In ko bo
               treba dati te papirje na mizo in te stvari izpolniti in dane zahteve peljati, potem
               bo zagotovo težko stisniti vse to v 10, 15 let. Ne bo šlo, preprosto ne bo šlo, ker
               za to ne bo virov v tem kratkem času. In če hočemo te stvari čim prej narediti in
               končati avtocestni križ čim prej, to nima zveze z zaključkom avtocestnega križa, ker
               bo tako ali tako končan, vem. Ampak vendarle, vse te naloge izpolniti v tem kratkem
               času 15 let, to je kratek čas, bo nemogoče. In tukaj razumem Vlado, da mora iskati
               druge alternative, da bo lahko tudi umestila v proračune v prihodnjih letih, da bomo
               lahko tudi tam, kjer smo še šibki, to pa je tretja razvojna os, ki je nujno potrebna,
               bo treba nekaj financirati, pa v Slovenske železnice, infrastrukturo in tako
               naprej.</p>
               <p>Tukaj razumem Vlado, da podaljša rok vračanja, kajti tako bo laže izpeljala vse
               cilje, ki si jih je zadala skupaj s tem programom in tem programom koalicije, zato
               amandmaja ne podpiram.</p>
            </sp>
            <sp xml:id="SDZ4-Redna-22-2006-11-23.sp221">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod mag. Cvikl replika.</p>
            </sp>
            <sp xml:id="SDZ4-Redna-22-2006-11-23.sp222">

               <speaker>MAG. MILAN M. CVIKL:</speaker>

               <p>Zelo na kratko. Gospod Janc, vi ste župan. Če bi šli v občinski svet pa bi rekli, ali
               naj se zadolžim za 15 ali za 25 let, bi vam občinski svetniki rekli, kako se lahko
               zadolžujete za 16 mandatov županov. Največ za dva, enega. Vlada nas pa tukaj želi
               zadolžiti za 6 mandatov Vlade. In jaz pravim, tukaj ne gre za diskusijo med opozicijo
               in pozicijo. Tukaj gre za diskusijo med parlamentom in Vlado, ko parlament določa
               Vladi robne pogoje. In, gospodje, morali boste biti bolj varčni, to je edino
               sporočilo, ki ga dajemo kot parlament, če bomo uspeli pozicija in opozicija skupaj
               podpreti amandma, ki zahteva večjo varčnost Vlade. To je vse. To je čisto enostaven
               amandma, bolj enostavnega amandmaja, kjer se bo videlo razlikovanje, ali smo sposobni
               podpreti zahtevo po varčnosti Vlade ali pa mislimo, da je treba, v narekovaju, to ali
               ono neracionalno še naprej delati, se bo videlo pri glasovanju o tem amandmaju. Bolj
               enostavnega amandmaja ne moremo oblikovati. In da se razumemo, obrestne mere so iste,
               samo obresti bomo manj plačali. Obresti bomo manj plačali.</p>
            </sp>
            <sp xml:id="SDZ4-Redna-22-2006-11-23.sp223">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Jakob Presečnik. Prosim.</p>
            </sp>
            <sp xml:id="SDZ4-Redna-22-2006-11-23.sp224">

               <speaker>JAKOB PRESEČNIK:</speaker>

               <p>Hvala lepa za besedo, gospod podpredsednik. Spoštovane kolegice in kolegi,
               predstavniki vlade.</p>
               <p>Jaz mislim, da je bil predlog kolega Cvikla bolj političen kot finančno strokoven,
               ker ga seveda izredno spoštujem. Tako mislim, da je tudi sam pojasnil to. Tako tega
               predloga seveda ni možno podpreti in tudi tega amandmaja ne bom podprl. Slovenija se
               je in ta Vlada in ta koalicija in ta država se je v tem mandatu odločila za hitrejšo
               gradnjo avtocest. Odločila se je, da bo avtoceste gradila predvsem na kreditih,
               predvsem pa ne s proračunskimi sredstvi. To je pač ena odločitev, ki je bila, in
               zaradi tega je tudi potrebnih več teh kreditov. Vesel sem tudi ali pa zadovoljen
               zaradi države, ne zaradi sebe, da je kljub temu, da piše, da je izpolnila to zavezo
               iz koalicijske pogodbe, da bo sicer preverila eventualno uvedbo vinjete in če bo
               študija pokazala pozitivne učinke, jo bo tudi uvedla, sicer pa ne. In vesel sem, da
               je ni uvedla, ker bi bili seveda učinki izredno negativni in potem bi bil pa res
               problem vračanja vseh teh kreditov.</p>
               <p>Če to seštejem in dam na skupni imenovalec, jaz seveda tega amandmaja poslanske
               skupine Liberalne demokracije ne bom podprl. Hvala lepa.</p>
            </sp>
            <sp xml:id="SDZ4-Redna-22-2006-11-23.sp225">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Tomaž Štebe. Pardon, oprostite, gospod mag. Cvikl, imate repliko.
               Ste že prej dvignili roko.</p>
            </sp>
            <sp xml:id="SDZ4-Redna-22-2006-11-23.sp226">

               <speaker>MAG. MILAN M. CVIKL:</speaker>

               <p>Amandma ni političen. Amandma je kvečjemu polit-ekonomski. Daje jasno usmeritev za
               ekonomsko politiko Vlade, ki naj bo varčna Vlada, ne pa Vlada, ki bo do leta 2032
               vračala kredite, izposojene leta 2007. Finančno je pa izračun povsem jasen.
               Amortizacijski izračun bo pokazal, da v 25-ih letih boste plačali seveda za približno
               dvakrat več obresti kot v 15-ih letih. Ali to želite? Zato je amandma polit-ekonomski
               in govori o vsebini ekonomske politike, če jo je Državni zbor sposoben dati Vladi kot
               usmeritev. Zato imamo Državni zbor, menda.</p>
            </sp>
            <sp xml:id="SDZ4-Redna-22-2006-11-23.sp227">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Tomaž Štebe. Prosim.</p>
            </sp>
            <sp xml:id="SDZ4-Redna-22-2006-11-23.sp228">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsedujoči, gospod podpredsednik.</p>
               <p>Jaz ne vem, morda je ta amandma vseeno volilni, predvolilni, političen, lahko pa je
               tudi ekonomski. Kolega ne želi, da je ta Vlada na oblasti do leta 2032 oziroma 2033,
               se pa strinja, da bi bila na oblasti do leta 2023. Se pravi še 15 let. Če vi za 40%
               skrajšate dobo vračanja nekega zneska, recimo, da pod enakimi obrestmi, jaz ne vem,
               ampak potem mora biti znesek vračanja, letni znesek višji, da vrnete v 40% krajši
               dobi enako vsoto. Ponavadi so tudi obresti lahko različne.</p>
               <p>Ta Vlada pravzaprav sledi istemu konceptu, kot je bil nastavljen s prejšnjimi
               Vladami. Koncept je popolnoma enak, ampak pospešek je drugačen. In če vi hočete
               pospešek, narediti in končati nekaj, pa ob nekih realnih obveznostih zadeve še vedno
               zaslužiti in vrniti, se pravi govorimo o koncesijskih dajatvah Darsa oziroma o tem,
               kako bo Dars gospodaril s temi avtocestami, koliko bo pobral cestnin, kako jih bo
               pobral, s kakšnimi stroški in koliko bo porabil za vzdrževanje teh avtocest, kakšen
               znesek bo ostal in ali je ta znesek realen za vračanje letne obveznosti. Če za 40%
               skrajšate dobo vračanja, za nek podoben znesek povečate letno obveznost. Ali je to
               realno? Vsi se strinjamo, da je potrebno te avtoceste dokončati čim prej, saj bi jih
               morali že pred 20, 30 leti. Razvite države so to storile. Danes gradijo že drugo ali
               tretjo generacijo železnic. Kje so šele naše železnice?!</p>
               <p>Jaz tukaj ne vidim nobenega ekonomskega razloga, morda je samo to razlog, ki sem ga
               omenil na začetku. Takega amandmaja pod pogoji koncepta, ki je in ki velja, še vedno
               enostavno ne razumem, ker lahko potem samo opustimo pospešeno dokončanje avtocest.
               Lahko samo to opustimo. Zadeva je sicer zapeljana skozi eno in isto družino. Če v tej
               družini Dars ne bo uspel ustvarjati dovolj prihodkov, ali s tem, da vozniki plačujejo
               pošteno cestnino, če ne bo uspel dobro gospodariti, bo pač nekdo drug v tej družini
               moral to nadomestiti. In to tisto drugo nekako mi sedaj potrjujemo. Jaz mislim, da
               tukaj iz te zgodbe ne moremo iziti, najbolje je čim prej zgraditi avtoceste in z
               zgrajenimi avtocestami, naj nekdo izračuna, ekonomski institut pri Pravni fakulteti,
               koliko smo mi vrgli denarja proč. Mi vsi, gospodarstvo in mi kot individualni
               vozniki, zaradi tega, ker že 30 let nimamo zgrajenih avtocest. Čas, denar, obraba,
               nejevolja, nesreče, vplivi, ki so na državnih cestah in na vseh drugih cestah, da ne
               naštevam. Ko bi to nekdo zložil skupaj, bi ugotovil, da bi bilo najbolj v enem letu
               zgraditi vse avtoceste, če jih že nismo v 30-ih letih. In bom nasprotoval temu
               amandmaju, absolutno. Hvala.</p>
            </sp>
            <sp xml:id="SDZ4-Redna-22-2006-11-23.sp229">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Srečko Hvauc, imate besedo. Prosim.</p>
            </sp>
            <sp xml:id="SDZ4-Redna-22-2006-11-23.sp230">

               <speaker>SREČKO HVAUC:</speaker>

               <p>Hvala lepa, gospod podpredsednik. Pri obravnavanju tega amandmaja je moj kolega, kar
               je sicer nekoliko neobičajno, ker ponavadi za merjenje časa uporabljamo leta, mesece,
               dneve in še nižje enote, on pa očitno uporablja mandate, kar kaže, da na ta problem
               očitno gleda skozi neko politično dioptrijo. Sicer to je njegova stvar, ampak jaz si
               ob tem ustvarjam neko svojo sliko. To, da bodo kredite za zgrajene avtoceste
               plačevali tudi naši zanamci, je res. To drži. Ampak drži tudi to, da se bodo po teh
               cestah tudi vozili, zato jih med drugim tudi gradimo, zato da se bomo vozili mi in
               naši zanamci. In življenjska doba ene avtoceste ni 15 let ali 25 let. Ob rednem
               vzdrževanju takšna cesta zdrži verjetno 50 in še več let, ne vem, nisem gradbenik,
               ampak mislim, da se kaj dosti pri tem nisem uštel. In če gradimo za 50 let naprej, da
               bo nekdo uporabljal to 50 let naprej, potem ni noben greh, če se pri tem zadolžimo za
               25 let. Še to, slišal sem, da bomo zadolžili naše vnuke in še verjetno pravnuke za 60
               do 70 let. Od kod ti podatki, jaz ne vem, od 25 do 70, govorimo o kreditu za 25 let,
               od 25 let do 70 let, vmes manjka še 45 let. Kje se je pa teh 45 let našlo, tega jaz
               ne vem, ampak meni to matematično nikakor ne gre skupaj. Torej govorimo o
               zadolževanju za 25 let, meni se ob tem, da imamo v Sloveniji še kup nedograjenih
               avtocest, državnih cest, kolega je omenil železnice, pa še verjetno kakšna druga
               infrastruktura, se mi zdi povsem logično, da poskušamo, to kar je bilo zamujeno v
               prejšnjih desetletjih, da poskušamo to na nek način nadoknaditi, nadoknaditi s tem,
               da vzamemo posojilo, posojilo, ki ima v tem primeru tudi nek realen vir odplačila, to
               pa je uporabnina za uporabo ceste oziroma cestnina, ki jo pobira Dars, iz katere bo
               lahko tudi čez 10, 15, 20 let ali pa 25 let servisiral odplačilo tega dolga.</p>
               <p>Zato jaz tega amandmaja, ki bi pomenil to, da upočasnimo gradnjo avtocest, nikakor,
               nikakor ne morem podpreti.</p>
            </sp>
            <sp xml:id="SDZ4-Redna-22-2006-11-23.sp231">

               <speaker>PODPREDSEDNIK MAG. VASJA KLAVORA:</speaker>

               <p>Želi še kdo razpravljati? Postopek za prijave teče. Gospod dr. Slavinec, prosim.</p>
            </sp>
            <sp xml:id="SDZ4-Redna-22-2006-11-23.sp232">

               <speaker>DR. MITJA SLAVINEC:</speaker>

               <p>Hvala lepa. Meni se zdi zelo demagoško govoriti o upočasnjevanju gradnje avtocest,
               saj vsebina amandmaja nikakor ni v tem. In tudi sam nikoli ne bi stal za takšnim
               amandmajem, ki bi upočasnjeval gradnjo avtocest, še posebej zdaj, ko je končno država
               pričela odplačevati dolg do Pomurja in gradi ceste proti Pomurju. Gre za hitrost
               odplačevanja dolgov. Glejte, če sedaj skrajšujemo odplačevanje dolga, se strinjam, s
               25 let na 15, da bo treba v teh 15 letih malo bolj zategniti pas in tudi vsako leto
               več plačati. Vendar smo že lahko slišali v tem Državnem zboru, da država enostavno
               zato, da lahko nekje drugje več troši, ceste gradi v večji meri na kredit. In če že
               gradimo na kredit, potem naredimo, da bo ta stvar čim cenejša, da ne bomo po
               nepotrebnem še zaradi upočasnjenega odplačevanja plačevali toliko več obresti. Prav
               gotovo se da del denarja, ki ga sedaj namenjamo, ne nazadnje tudi za tisto
               zmanjševanje javne uprave, ki pa je vsako leto večja in večja, o tem nedvomno
               govorijo številke, usmeriti v to, da bomo plačali manj obresti in tudi prej državni
               proračun sprostili za nove investicije, nove naložbe, ki bodo - upam, da se vsi
               strinjamo - podobno usmerjene v hitrejši razvoj tudi gospodarstva, kar nedvomno
               izgradnja avtocest, železnic in druge infrastrukture je.</p>
               <p>Naj zaključim s tem, da še enkrat jasno in glasno povem, nikakor amandma ni zato, da
               bi se upočasnila gradnja, ampak zato, da se prej odplača in s tem tudi ceneje te naše
               ceste zgradijo in da se zategne pas tam, kjer se lahko, in da država ne bo po
               nepotrebnem trošila in na koncu koncev vse to finančno breme prenesla na državljane,
               ki moramo na koncu vedno vse plačati. Hvala.</p>
            </sp>
            <sp xml:id="SDZ4-Redna-22-2006-11-23.sp233">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod Kristijan Janc. Prosim.</p>
            </sp>
            <sp xml:id="SDZ4-Redna-22-2006-11-23.sp234">

               <speaker>KRISTIJAN JANC:</speaker>

               <p>Hvala lepa. Še enkrat bi rad povedal nekaj stvari za državljane. Uporabniki cest bodo
               to plačali, je tako, gospod Cvikl? Ko pa govorimo o varčni Vladi, poglejte, kolegi,
               obrnimo malo spomin nazaj, za teden dni, ko smo sprejemali proračun za leto 2007 in
               2008. Vaši številni amandmaji niso kazali na varčnost te Vlade, ampak prav nasprotno.
               Kako se spreminja iz tedna v teden, iz dneva v dan mišljenje posameznikov. Mislim, da
               to ni najbolj korektno. In konec koncev, kredit bo najel Dars. Dars je gospodarska
               družba - je tako? -, ki ji je dala soglasje in poroštvo za kredit Vlada Republike
               Slovenije. In ta Dars bo tudi ta kredit vračal. Vračal ga bo pa tako, da bo pobiral
               cestnino in iz tega naslova bo te kreditne obroke vračal teh 25 let, kot smo
               predlagali v tem zakonu. In to je to. To ni denar davkoplačevalcev direktno, ampak
               posredno, če jaz to razumem oziroma denar uporabnikov avtocest. Mislim, da govorimo
               čisto druge zadeve, ki nimajo nobene veze. Dobro pa je, da ste dali ta amandma,
               drugače kar tako razprave ne bi moglo biti danes. Hvala.</p>
            </sp>
            <sp xml:id="SDZ4-Redna-22-2006-11-23.sp235">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Replika gospod mag. Cvikl.</p>
            </sp>
            <sp xml:id="SDZ4-Redna-22-2006-11-23.sp236">

               <speaker>MAG. MILAN M. CVIKL:</speaker>

               <p>Gospod Janc, ne gre za to, da bi dali amandma, da bi razpravljali. Gre za to, da bi
               pokazali, kako Vlada ni varčna. Vmes, ko ste govorili poslanci in poslanke, sem šel
               na spletno stran Nove Ljubljanske banke in sem izračunal zelo enostavno razliko med
               15-letnim in 25-letnim kreditom za 100.000 evrov posojila ali pa za 100 milijonov
               evrov posojila. Razlika je zelo enostavna. Izračun pokaže, da če se sposodite 100.000
               evrov na 15 let, boste imeli obrok 858 evrov mesečno in boste to plačevali 15 let in
               boste plačali skupaj 154.000 evrov glavnice in obresti. Če si pa teh istih 100.000
               evrov sposodite na 25 let, boste plačali na mesec 660 evrov, vendar 25 let, zato bo
               skupna vsota 198.000 evrov ali 48.000 evrov več, ali tretjino več boste plačali v
               primeru, če podaljšate dobo. In mi ne pravimo nič drugega, mi pravimo zelo enostavno,
               ker si Vlada sposoja tukaj 300 milijonov evrov, bo dodatnih obresti iz tega naslova
               za 150 milijonov evrov več, za 40 milijard tolarjev več. Narediti izračune,
               upoštevajte obrestne mere, to smo hoteli na matičnem delovnem telesu, to smo hoteli,
               takšne izračune, rekli ste, da to pa ni potrebno na ta način razpravljati. Ne želite
               razpravljati o politiki, ne želite razpravljati o številkah. Zelo enostavno. Zaradi
               10 let daljše izplačilne dobe, kot jo mi predlagamo, bomo plačali za tretjino več
               glavnic in obresti. In delamo tukaj, nič drugega, kot posel EEB-jev<stage>(?)</stage>. Seveda gospod
               Janc, potrebno pa je biti varčen. Ampak ne vi meni tukaj razlagati, kako bomo, v
               narekovaju, mi sedaj danes dali "odpustek" Vladi, katerikoli v naslednjem obdobju, da
               ni treba tega vrniti do leta 2022, ampak naj vrača do leta 2032. Dars, ki si pa to
               sposoja, bo pa moral zaradi tega, ker mora več vrniti, temu ustrezno dvigniti
               cestnine, ker bo Dars moral teh dodatnih 150 milijonov evrov vrniti. Meni, gospod
               Vidic, to ne bi bilo smešno, ker analiza, ki jo je naročil vaš gospod minister za
               promet, kot je bil še šef Darsa, ta analiza je predvidevala vračilo vseh kreditov do
               leta 2025, ob predpostavki, da bomo letno zagotavljali iz državnega proračuna 40
               milijard. Sedaj, ko tega niste naredili, pa imamo takšno podaljševanje rokov. In to
               je balkansko-argentinsko kvazi fiskalno prikrito financiranje Darsa.</p>
            </sp>
            <sp xml:id="SDZ4-Redna-22-2006-11-23.sp237">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Vili Rezman. Prosim.</p>
            </sp>
            <sp xml:id="SDZ4-Redna-22-2006-11-23.sp238">

               <speaker>VILI REZMAN:</speaker>

               <p>Hvala lepa. Seveda je logika tega amandmaja zelo preprosta, ni pa nujno, da je vse,
               kar je preprosto, najboljše. Če bi tej logiki sledili, potem bi seveda še manj
               plačevali, če bi bila ročnost 10 let, še malo manj, če bi bila ročnost 5 let in nič,
               če ne bi najeli kredita, pa tudi cest ne bi imeli.</p>
               <p>Mimogrede naj povem, da vsi župani nismo pripravljeni sprejeti nasvetov gospoda
               Cvikla. Če bi recimo v neki občini, ki ima 2 milijardi proračuna, hoteli zgraditi
               čistilno napravo in vse ostalo, kar pač sodi h kanalizaciji, in bi to stalo približno
               2 milijardi tolarjev, potem bi seveda ljudje bili zelo nezadovoljni, če bi župan
               predlagal, naj se to zgradi v 5-ih letih oziroma s kreditom za en mandat. Ker ne bi
               šlo ali pa bi proračun in občino razsuli. Podobno bi bilo, če bi na ta način želeli
               graditi stanovanja, pa spet ne bi šlo. Ker bi bodisi razsuli proračun, bodisi ne bi
               imeli stanovanj. In če bi poslanci, ki so slučajno tudi župani, poslušali nasvete
               gospoda Cvikla, bi zagotovo morali odstopiti, ko bi jih ljudje k temu pozvali.</p>
            </sp>
            <sp xml:id="SDZ4-Redna-22-2006-11-23.sp239">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prosim, gospod mag. Cvikl, replika.</p>
            </sp>
            <sp xml:id="SDZ4-Redna-22-2006-11-23.sp240">

               <speaker>MAG. MILAN M. CVIKL:</speaker>

               <p>Saj vsakdo lahko seveda te številke sam preveri. Gre za čisto osnovno vprašanje: Ali
               je pri poračunih dobro dolgoročno zadolževanje, še posebej pri projektih, kot je
               Dars, ali je pri občinskem zadolževanju dobro dolgoročno zadolževanje, še posebej,
               kadar gre projekt čez mandat enega župana?</p>
               <p>Jaz bi si seveda želel, da bi v času mandata vladavine gospoda Janeza Janša, se pravi
               do leta 2008, bili vsi ti krediti danes sposojeni, vrnjeni. Ampak to očitno ne gre,
               zato smo seveda imeli neke relativno normalne roke do časa vladavine te Vlade. In ti
               roki so zaključevali vračilo kreditov nekje po letu 2020. Analiza ekonomskega
               instituta Pravne fakultete, nekateri so spraševali, o čem smo govorili, obravnava na
               Državnem zboru, objavljena v seveda ekonomskemu institutu Pravne fakultete,
               dostavljena s strani ministra Božiča Komisiji za nadzor proračuna in drugih javnih
               financ, pa pravi, da če se bo to tako nadaljevalo, bomo vračali kredite do leta 2060,
               2070, kljub temu, da bomo morali dvigniti cestnine za 40% in kljub temu, da naj bi v
               naslednjih vladah povečevali obseg denarja v državni proračun. Jaz mislim, da je pred
               slovensko javnostjo danes odločitev in dilema zelo enostavna: ali boste poslanci
               vladajoče koalicije podprli amandma, ki bo Vlade naslednjih mandatov, kdorkoli jo bo
               sestavil, prisilil, da bo bolj varčna na ostalih kategorijah in zagotovila to, da bo
               Dars lahko v 15 in ne 25-ih letih vrnil kredit za izgradnjo avtocest, ki se ga bomo
               mi danes izposodili.</p>
            </sp>
            <sp xml:id="SDZ4-Redna-22-2006-11-23.sp241">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Horvat. Prosim.</p>
            </sp>
            <sp xml:id="SDZ4-Redna-22-2006-11-23.sp242">

               <speaker>JOŽEF HORVAT:</speaker>

               <p>Hvala lepa, gospod podpredsednik. Spoštovane kolegice in kolegi! Spoštovani
               predstavniki Vlade! Rad bi povedal eno misel. Izgradnja sistema slovenskih avtocest
               ni stvar enega mandata, niti stvar več mandatov, to je pravzaprav investicija
               generacij. Tudi če gledam z načela poštenosti in pravičnosti, se mi zdi, da je prav
               izpostaviti, da je dobro izpostaviti, da bodo pač vse te kredite odplačevali tisti,
               ki se bodo po teh avtocestah vozili. Upam, seveda, da čim bolj srečno in sicer po tem
               principu, če kdo prevozi en kilometer, pa plača 2 tolarja, tisti, ki prevozi 2
               kilometra, mora plačati 4 tolarje. Danes namreč po podatkih, ki so nam na razpolago,
               "pokasiramo" le dobri dve tretjini cestnin. Tukaj imamo veliko rezervo. To je naloga
               vseh nas, da pospešimo izgradnjo sistemov, ki bodo pripomogli k večjemu prilivu iz
               naslova kasiranja cestnin.</p>
               <p>Drugega načina kot zadolževanja enostavno ne vidim, kar zadeva financiranje izgradnje
               slovenskega avtocestnega sistema. Če bi mi prej imeli že Zakon o javno-zasebnem
               partnerstvu, potem bi se verjetno danes nekoliko drugače pogovarjali o financiranju
               slovenskih avtocest. Podpiram in še kako podpiram konkretno letošnji rekordno
               ambiciozni načrt izgradnje avtoceste, ki je težak okoli 170 milijard slovenskih
               tolarjev. Tega jasno slovenski proračun ne prenese. Kar pa zadeve sam amandma. Ja, če
               malo nazaj v zgodovino pogledam, konkretno zadnji poroštveni zakon, mislim, da se ne
               motim, ki ga je predlagala Vlada mag. Toneta Ropa, je pravzaprav v časovnem smislu
               imel enake podatke. Tudi komisija, ki jo vodi spoštovani mag. Cvikl, je, mislim, da
               pred nekaj meseci obravnavala študijo o finančni vzdržnosti sistema financiranja
               izgradnje slovenskega avtocestnega sistema in ugotovila, da je sistem vzdržen. Mene
               zdaj pri tej zadevi resnično glava ne boli, poudarjam pa še enkrat in s tem
               zaključujem, čim prej moramo narediti sistem pravičnega in poštenega cestninjenja, da
               bo dejansko vsak prevožen kilometer po avtocesti tisti, ki ga prevozi, plačal. In če
               na eni strani imamo zdaj finance nekako zagotovljene, potem pozivam tudi druga
               resorna ministrstva, ki so odgovorna za nujno pospešeno dokončanje slovenskih
               avtocest, predvsem mislim na Ministrstvo za promet in Ministrstvo za okolje in
               prostor, da vsa ministrstva, torej celotna Vlada pravzaprav stopijo skupaj in
               resnično cilje, ki smo si jih zadali, resnično čim prej dosežemo. Verjamem in vidim,
               da so vloženi napori, vendar nam vsepovsod žal ne uspeva naših želja uresničevati.
               Naj kar napovem, v ponedeljek bo v Prekmurju sestanek odbora za sprotno spremljanje
               izgradnje pomurskega kraka avtoceste, kjer bomo ocenjevali, kako poteka izgradnja
               prekmurske avtocestne hrbtenice in bomo jasno vprašali, kako je z gradbenim
               dovoljenjem za celotni odsek Beltinci-Lendava. Hvala lepa.</p>
               <p>Samo to še iz tega, kar sem povedal, sledi, da ne bom podprl amandmaja, ki ga
               predlagajo kolegi iz LDS. Hvala.</p>
            </sp>
            <sp xml:id="SDZ4-Redna-22-2006-11-23.sp243">

               <speaker>PODPREDSEDNIK MAG. VASJA KLAVORA:</speaker>

               <p>Gospod Martin Mikolič, imate besedo. Prosim.</p>
            </sp>
            <sp xml:id="SDZ4-Redna-22-2006-11-23.sp244">

               <speaker>MARTIN MIKOLIČ:</speaker>

               <p>Hvala za besedo. Sam bi rad povedal, da je za mene izgradnja avtocest tudi
               medgeneracijski projekt. Če je amortizacijski načrt pokazal, da lahko ta kredit
               odplačamo v roku 25-ih let, potem je najbrž to to. In všečen amandma predlagati, kot
               ga predlaga poslanski klub LDS, je, bom lahko rekel, malo smešen oziroma jaz bi tako
               vprašal predlagatelje, saj nihče ne bo nič imel proti, če se bo po 5, 6 ali 8 letih
               ugotovilo, da se pa lahko ta kredit prej odplača. Tega nihče ne brani, če bo takrat
               finančna situacija na Darsu oziroma v državnem proračunu to zagotavljala. Zakaj je 25
               let? Zaradi tega, kot je bilo s strani precejšnjih poslanskih kolegov že povedano,
               ker imamo še druge obveznosti, o katerih se na veliko pogovarjamo v tem Državnem
               zboru. Tudi sam bi se strinjal s tem, da nam kolega Cvikl tistim poslancem, ki smo
               župani, naj ne bi predaval o občinskih kreditih oziroma najemanju občinskih kreditov.
               Tisto, kar je bilo povedano, je pa res bilo za lase privlečeno. Marsikatera oziroma,
               bom rekel, skoraj menda vse občine v Sloveniji se odločajo za kredite, pa konkreten
               primer bom povedal, stanovanjski krediti, kjer rok odplačila nikjer ni bil krajši,
               kolikor jaz poznam ravno na osnovi amortizacijskega načrta, 20, 25 let. Pa je čista
               logika. Tudi to je medgeneracijski projekt, ki ga izvajamo občine. Zgradimo
               stanovanje, omogočimo mladim družinam, da stanovanja dobijo, mogoče pa marsikatera
               mlada družina čez 5, 10 let si zgradi hišo in je to stanovanje namenjeno naslednjim.
               Od kod plačujemo obveznosti oziroma imunitete? Iz najemnim. Se pravi, to so tudi
               projekti, za katere daje občinski svet tudi svoje soglasje oziroma se na občinskem
               svetu odloča. In jaz še nisem slišal primera, da bi občinski svet rekel: "Ne, za ta
               projekt, za to dobo odplačevanja pa nismo."</p>
               <p>In gledam tudi ta projekt izgradnje avtocest na podoben način in prav gotovo mora pri
               teh projektih biti neka medgeneracijska solidarnost. In je tudi prav, da se
               odplačevanje tega prenese na generacije in prav gotovo tudi na vse poslance, ki bodo
               v različnih ali pa, bi rekel, v naslednjih mandatih, ki bodo zastopali svoje
               državljanke in državljane, ki se vozimo ali pa se bodo vozili po teh avtocestah. Zato
               amandmaja vsekakor ne bom podprl. Hvala.</p>
            </sp>
            <sp xml:id="SDZ4-Redna-22-2006-11-23.sp245">

               <speaker>PODPREDSEDNIK MAG. VASJA KLAVORA:</speaker>

               <p>Postopek za prijave teče. Gospod Kristijan Janc, prosim.</p>
            </sp>
            <sp xml:id="SDZ4-Redna-22-2006-11-23.sp246">

               <speaker>KRISTIJAN JANC:</speaker>

               <p>Hvala lepa. Samo še nekaj bi rad iz te razprave pojasnil, pa ne bom nikogar poimensko
               navajal, da ne bo spet replike. Glede na to, kot je že kolega rekel, zakaj pa ne 5
               let, zakaj pa ne 2 leti, saj je lahko tudi tako, gospod, ni nujno, da je ravno 15
               let. Saj je 15 let tudi tako, na palec izračunano, ali je 15 pa realno za nekatere?
               Torej, to je čista demagogija in čisto natolcevanje opozicije pri tem predlogu, ki je
               po mojem dovolj utemeljen.</p>
               <p>Kar se tiče cestnine, že napovedujete povečanje cestnine. To tudi ni argument, bom
               rekel. Zakaj? Ko bomo enkrat končno pobirali pošteno cestnino v Sloveniji, potem bo
               tega denarja bistveno več, kot ga je danes, in ne bo treba povečevati cestnine.</p>
               <p>In tretjič, govorili ste tudi o proračunu za leto 2008, o povišanju DDV. Po vašem
               mnenje bo to "de facto" v letu 2008. Ne kar nekaj govoriti na pamet, to bo, ko bo, in
               tako naprej. Zato mislim, da take izjave niso korektne in sploh ne v kontekstu tega
               projekta, ki ga po mojem večina poslancev v tem Državnem zboru res odločno podpira,
               ker je tako nujen za Slovenijo, kot je potrebna voda doma v hiši. Hvala lepa.</p>
            </sp>
            <sp xml:id="SDZ4-Redna-22-2006-11-23.sp247">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jožef Jerovšek, prosim.</p>
            </sp>
            <sp xml:id="SDZ4-Redna-22-2006-11-23.sp248">

               <speaker>JOŽEF JEROVŠEK:</speaker>

               <p>Hvala lepa. V zvezi s tem amandmajem, ki ga seveda ne bom podprl, ker se zavedam
               pomembnosti izgradnje avtocest. Amandmajev, ki niso premišljeni, so neosnovani in so
               rušilni, seveda ne morem podpirati. Mislim, da so se snovalci, pripravljavci tega
               projekta izgradnje avtocest in poroštva odločili za najboljšo varianto. Vendar bi
               glede tega amandmaja želel vprašati, ali ta amandma še figurira kot amandma LDS ali
               figurira zgolj kot amandma gospoda Cvikla. Včeraj in danes opažam zanimivo
               diferenciacijo, da se znotraj LDS ograjujejo od skrajnežev. Včeraj se je gospod Gaber
               ogradil od nestrpnosti gospe Širce...</p>
            </sp>
            <sp xml:id="SDZ4-Redna-22-2006-11-23.sp249">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek!</p>
            </sp>
            <sp xml:id="SDZ4-Redna-22-2006-11-23.sp250">

               <speaker>JOŽEF JEROVŠEK:</speaker>

               <p>Ja, ja, čakajte, moram tole povedati... In danes tule vidim...</p>
            </sp>
            <sp xml:id="SDZ4-Redna-22-2006-11-23.sp251">

               <speaker>PODPREDSEDNIK MAG. VASJA KLAVORA:</speaker>

               <p>Gospod Jerovšek, me hočete poslušati?</p>
            </sp>
            <sp xml:id="SDZ4-Redna-22-2006-11-23.sp252">

               <speaker>JOŽEF JEROVŠEK:</speaker>

               <p>Ja, ne, saj...</p>
            </sp>
            <sp xml:id="SDZ4-Redna-22-2006-11-23.sp253">

               <speaker>PODPREDSEDNIK MAG. VASJA KLAVORA:</speaker>

               <p>O amandmaju k 1. členu teče razprava, lepo prosim.</p>
            </sp>
            <sp xml:id="SDZ4-Redna-22-2006-11-23.sp254">

               <speaker>JOŽEF JEROVŠEK:</speaker>

               <p>Saj o tem ravno govorim. Ja, pa to so pomembne politične stvari...</p>
            </sp>
            <sp xml:id="SDZ4-Redna-22-2006-11-23.sp255">

               <speaker>PODPREDSEDNIK MAG. VASJA KLAVORA:</speaker>

               <p>Ne imenujte poslank, ki jih ni v dvorani!</p>
            </sp>
            <sp xml:id="SDZ4-Redna-22-2006-11-23.sp256">

               <speaker>JOŽEF JEROVŠEK:</speaker>

               <p>Imam pravico imenovati. Danes ob obravnavi tako pomembne finančne zadeve tukaj ne
               vidim gospoda Ropa, ne gospoda Lahovnika, ki veljata, da se tudi spoznata na finančne
               stvari v LDS-u, zato tudi tukaj vidim neko diferenciacijo med zmernejši in skrajneži.
               Dejansko bi bilo zanimivo vedeti, ali se je večina v LDS-u ogradila od skrajnosti
               tudi na finančnem področju? Hvala lepa.</p>
            </sp>
            <sp xml:id="SDZ4-Redna-22-2006-11-23.sp257">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker ne želi nihče več razpravljati, zaključujem razpravo. O amandmajih
               bomo v skladu z časovnim potekom seje zbora odločali danes v okviru glasovanj čez pol
               ure, to je ob 17.30. Prekinjam to točko dnevnega reda in prekinjam sejo zbora, ki jo
               bomo nadaljevali ob 17.30.</p>
               <stage type="time">(Seja je bila prekinjena ob 16.58 in se je nadaljevala ob 17.30.)</stage>
            </sp>
            <sp xml:id="SDZ4-Redna-22-2006-11-23.sp258">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci tako na levi kot na desni in v sredini! Lepo vas
               prosim, če zasedete svoje prostore! Pred začetkom odločanja vas lepo prosim, da
               preverite delovanje glasovalne naprave.</p>
               <p>Nadaljujemo s prekinjeno <title>13. točko dnevnega reda,</title> to je z <title>drugo
                  obravnavo predloga zakona o prevozih v cestnem prometu.</title> Prehajamo na
               odločanje o vloženih amandmajih.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 3.
               členu. Glasujemo. Navzočih je 53 poslank in poslancev, za je glasovalo 48, proti
               nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 5.
               členu. Glasujemo. Navzočih je 63 poslank in poslancev, za je glasovalo 61, proti
               nihče.</p>
               <p><stage>(Za je glasovalo 61.)</stage><stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju... Lepo bi prosil! Prehajamo na odločanje o
               amandmaju poslanskih skupin SDS, NSi, SLS in DeSUS k 7. členu. Glasujemo. Navzočih je
               66 poslank in poslancev, za je glasovalo 63, proti nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 12.
               členu. Glasujemo. Navzočih je 66 poslank in poslancev, za je glasovalo 63, proti
               nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 13.
               členu. Glasujemo. Navzočih je 67 poslank in poslancev, za je glasovalo 64, proti
               nihče.</p>
               <p><stage>(Za je glasovalo 64.)</stage> <stage>(Proti nihče.)</stage></p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 14.
               členu. Glasujemo. Navzočih je 66 poslank in poslancev, za je glasovalo 63, proti
               nihče.</p>
               <p><stage>(Za je glasovalo 63.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Zaključili smo z odločanjem o amandmajih.</p>
               <p>S tem zaključujem drugo obravnavo predloga zakona.</p>
               <p>Besedo dajem predlagatelju zakona. Izvolite, gospod državni sekretar.</p>
            </sp>
            <sp xml:id="SDZ4-Redna-22-2006-11-23.sp259">

               <speaker>DR. PETER VERLIČ:</speaker>

               <p>Hvala lepa, gospod predsedujoči. V skladu s 138. členom Poslovnika Državnega zbora
               predlagam, da se tretja obravnava Zakona o prevozih v cestnem prometu opravi na isti
               seji.</p>
            </sp>
            <sp xml:id="SDZ4-Redna-22-2006-11-23.sp260">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod dr. Verlič. Ker so bili v drugi obravnavi sprejeti amandmaji k
               manj kot desetini členov dopolnjenega predloga zakona, predlagatelj zakona predlaga,
               da zbor na podlagi prvega odstavka 138. člena Poslovnika še na tej seji opravi tretjo
               obravnavo predloga zakona. Prehajamo na odločanje o navedenem predlogu. Sklep ne bo
               sprejet, če mu bo nasprotovala več kot tretjina navzočih poslancev. Glasujemo.
               Navzočih je 64 poslank in poslancev, za je glasovalo 58, proti 6.</p>
               <p><stage>(Za je glasovalo 58.)</stage><stage>(Proti 6.)</stage></p>
               <p>Ugotavljam, da je predlagani sklep sprejet. Državni zbor bo tretjo obravnavo predloga
               zakona opravil v torek, 28. novembra 2006, v okviru glasovanj. Službe zbora bodo
               pripravile pregled v katerem bo vključen sprejeti amandma in člen h kateremu je bil
               amandma sprejet. Amandmaje k temu členu lahko kvalificirani predlagatelji vložijo do
               začetka tretje obravnave predloga zakona na seji zbora. Prekinjam to točko dnevnega
               reda.</p>
               <p>Nadaljujemo s <title>prekinjeno 14. točko dnevnega reda - obravnava Predloga zakona o
                  spremembah in dopolnitvah zakona o varnosti cestnega prometa po skrajšanjem
                  postopku.</title> Prehajamo na odločanje o naslednjem predlogu sklepa: Predlog zakona
               o spremembah in dopolnitvah zakona o varnosti cestnega prometa ni primeren za
               nadaljnjo obravnavo. Glasujemo. Navzočih je 66 poslank in poslancev, za je glasovalo
               65, proti 1.</p>
               <p><stage>(Za je glasovalo 65.)</stage><stage>(Proti 1.)</stage></p>
               <p>Ugotavljam, da je zbor sklep sprejel, zato je zakonodajni postopek o predlogu zakona
               končan. S tem zaključujem to točko dnevnega reda.</p>
               <p>Nadaljujemo s <title>prekinjeno 15. točko dnevnega reda - obravnava Predloga zakona o
                  spremembah in dopolnitvah zakona o delovnem času in obveznih počitkih mobilnih
                  delavcev ter o zapisovalni opremi v cestnih prevozih, skrajšani postopek.</title> Prehajamo na tretjo obravnavo predloga zakona v okviru skrajšanega postopka. Ker
               v tretji obravnavi ni možno vlagati amandmajev, prehajamo na odločanje o zakonu.
               Glasujemo. Navzočih je 67 poslank in poslancev, za je glasovalo 66, proti nihče.</p>
               <p><stage>(Za je glasovalo 66.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>4. točko dnevnega reda.</title>
               </p>
               <p>Zbor bo v skladu s 139. členom Poslovnika zbora glasovanje o Predlogu zakona o
               dopolnitvi zakona o zagotavljanju socialne varnosti slovenskim državljanom, ki so
               upravičeni do pokojnin iz republik nekdanje SFRJ, opravil v torek, 28. novembra 2006,
               v okviru glasovanj.</p>
               <p>Nadaljujemo s prekinjeno <title>18. točko dnevnega reda - obravnava Predloga zakona o
                  spremembah in dopolnitvah zakona o odpravljanju posledic dela z azbestom,
                  skrajšani postopek.</title>
               </p>
               <p>Nadaljujemo z drugo obravnavo, to je z odločanjem o vloženih amandmajih.</p>
               <p>Prehajamo na odločanje o amandmaju poslanskih skupin LDS in SD k 1. členu. Glasujemo.
               <stage>/Oglašanje iz dvorane./</stage> Prekinjam glasovanje. Odpiram postopek prijav za obrazložitev
               glasu v imenu poslanske skupine. Gospod Ljubo Germič, v imenu poslanske skupine LDS,
               izvolite.</p>
            </sp>
            <sp xml:id="SDZ4-Redna-22-2006-11-23.sp261">

               <speaker>LJUBO GERMIČ:</speaker>

               <p>Hvala lepa za besedo, gospod predsedujoči. Spoštovane kolegice in kolegi! Sedaj je
               pred nami odločitev o tem, ali bomo sposobni s podporo amandmaju, o katerem bomo zdaj
               glasovali, premostiti razliko, ki smo jo naredili tako s sprejetjem obstoječega in
               sedaj veljavnega zakona in s predlogom zakona, ki je danes na mizi. Torej, ali bomo
               uspeli premostiti to, da bomo rekli, da imamo dve vrsti državljanov, obolelih za
               posledicami izpostavljenosti azbestu, da tisti, ki so bili na delovnem mestu
               izpostavljeni, imajo ene pravice, tistim, ki pa so bili nič hudega sluteč v okolici
               ali kjerkoli izpostavljeni azbestu, teh pravic ne damo. Tu bi, kolegice in kolegi,
               opozoril na to, da je bil leta 1996 ta zakon sprejet s konsenzom vseh poslank in
               poslancev. Takrat smo z zakonom naredili to, da smo najprej pogasili najbolj akuten
               vzrok, torej prestrukturirali tisto industrijo, ki je delala z azbestom. Danes ta
               zakon nadgrajujemo drugič in popravljamo tisto napako, na katero nas je opozarjal že
               Državni svet, ki je s predlogom veta omogočil ponovno glasovanje o sedaj veljavnem
               zakonu. Nismo sledili razumnim razlagam. Lahko popravimo napako, na katero nas je
               opozarjal predsednik Republike Slovenije, da v Sloveniji zagotavljamo v Državnem
               zboru enake pravice vsem, ki so utrpeli škodo zaradi istega vzroka. Kolegice in
               kolegi, težko je reči še kaj več, kot je prinesla več kot leto dni dolga razprava.
               Upam, da smo z argumenti uspeli narediti to, da bo podpora temu amandmaju tudi jasno
               sporočilo Državnega zbora, da tudi, če Vlada naredi napako, če Vlada zaradi mogoče
               nepretehtanih in v določenem trenutku tudi neuresničenih programskih zadev, ki jih
               ima sama, v parlamentu lahko gremo nad Vlado in speljemo zakon, ki seveda postavlja
               državljanke in državljane v odnos enakovrednega uveljavljanja enakih pravic. Pred
               nami je ta odločitev in dovolite mi, da izrazim optimizem, da bomo skupaj lahko
               ugotovili, da je bila v Državnem zboru izrečena podpora temu amandmaju. Hvala lepa.
            </p>
            </sp>
            <sp xml:id="SDZ4-Redna-22-2006-11-23.sp262">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Samo Bevk.</p>
            </sp>
            <sp xml:id="SDZ4-Redna-22-2006-11-23.sp263">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Za razvoj bolezni, ki je posledica
               izpostavljenosti azbestu, ni nujno, da je oboleli delal na delovnem mestu, kjer je
               bil izpostavljen azbestu, ampak je lahko prišel v stik z azbestom že zaradi dnevne
               prisotnosti v okolju, kjer se je z azbestom delalo. To je osnovna vsebina našega
               amandmaja k 1. členu tega zakona.</p>
               <p>Potem pa tudi to, glede na dejstvo, da v določenih primerih postopka poravnave z
               obolelim ni mogoče speljati do konca, bi se bilo nujno v nadaljevanju sporazumevati s
               prizadetimi dediči. Tudi to bi radi uzakonili s tem amandmajem k 1. členu. Uvajamo pa
               tudi zbirko osebnih podatkov oseb, izpostavljenih azbestu, kar je dober temelj za
               opravljanje preventivne diagnostike in s tem zmanjšanje obolelih zaradi rakastih
               obolenj. Sedaj imate, spoštovane kolegice in kolegi, predvsem govorim kolegicam in
               kolegom poslankam in poslancem koalicije, lepo priložnost, da naredite korak naprej,
               da razširite vsebino tega zakona ne samo na tiste, ki so oboleli zaradi
               izpostavljenosti azbesta in so zboleli za mezoteliomom, temveč tudi na vse tiste, ki
               so zboleli za drugimi oblikami azbestnih bolezni, tako da bi dejansko širili sedaj
               zakon ne samo na zaposlene, ki so bili izpostavljeni v proizvodnem procesu nevarnim
               vplivom azbestnega prahu, ampak da upoštevamo tudi okoljski vidik izpostavljenosti,
               se pravi da tudi tiste vključimo v ta zakon, ki so živeli v okolici proizvodnih
               objektov. Teh ni tako malo. Ni tukaj samo Sorška dolina, tukaj so v bližini
               Ljubljane, Medvode, potem je tukaj Maribor pa tudi trboveljski bazen, tudi Izolo smo
               omenjali in njeno ladjedelnico, tako da je to vsekakor vseslovenski problem.</p>
               <p>Pa še to. Problem se bo začel v večji meri pojavljati čez toliko in toliko let, kajti
               latentna doba do izbruha katere od azbestnih bolezni je zelo dolga in višek
               obolevnosti pričakujemo okoli 2020 v Sloveniji. Zato bi bilo prav, da s tem
               amandmajem, s podporo temu amandmaju lahko vključimo v ta zakon tudi ta okoljski
               vidik in prebivalce, ki so zboleli. Zato bi prosil, da ta amandma sprejmete. Hvala
               lepa.</p>
            </sp>
            <sp xml:id="SDZ4-Redna-22-2006-11-23.sp264">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na razpravo, obrazložitev glasu poslank in poslancev. Prijava
               teče. Besedo ima gospod mag. Capuder.</p>
            </sp>
            <sp xml:id="SDZ4-Redna-22-2006-11-23.sp265">

               <speaker>MAG. FRANC CAPUDER:</speaker>

               <p>Hvala lepa. Sedaj veljavni zakon daje pravice tudi tistim zaposlenim, ki jih po
               zakonu iz leta 1996 niso imeli, in že v tem je ta zakon dober. Sedanja novela pa
               rešitve v tem zakonu nadgrajuje tudi na vse tiste, ki so zboleli za najhujšo obliko
               bolezni, to je mezoteliom, in to na področju cele Slovenije.</p>
               <p>Zakaj pa tega amandmaja ne bom podprl? Predvsem iz dveh bistvenih razlogov. Prvi
               razlog je register, ki ga uvaja ta amandma, kajti ta register govori o vseh tistih,
               ki so bili izpostavljeni azbestu. To smo praktično vsi prebivalci Republike
               Slovenije, kajti vsi smo nekdaj ali pa še vedno pijemo vodo iz azbestnih vodovodnih
               cevi. Večinoma so bile naše hiše pokrite z azbestno kritino in to pomeni, da smo
               praktično vsi prebivalci po tem predlogu lahko člani tega registra. Kaj pa pomeni
               biti v registru okuženih z azbestom, si pa lahko verjetno predstavlja samo tisti, ki
               je za azbestom že zbolel. Jaz bi se strinjal, da bi ta register govoril o obolelih
               zaradi azbestnih bolezni, in bi mogoče to stvar podprl. Drugi razlog, zakaj pa ne
               morem podpreti tega amandmaja, je pa v tem, da zelo na široko uvaja definicijo
               okolja. Kaj je okolje, ne ve nihče v Državnem zboru, kajti kolikor hitro bomo
               postavili neko definicijo okolja okoli neke tovarne, se bo lahko zelo hitro našel
               nekdo, ki bo izpadel izven tega okolja, pa bo vseeno zbolel. Takšna rešitev bi bila v
               zakonu za tistega sigurno diskriminatorna. Jaz tega amandmaja osebno ne bom podprl.
               Hvala.</p>
            </sp>
            <sp xml:id="SDZ4-Redna-22-2006-11-23.sp266">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospod mag. Štebe. Prosim.</p>
            </sp>
            <sp xml:id="SDZ4-Redna-22-2006-11-23.sp267">

               <speaker>MAG. TOMAŽ ŠTEBE:</speaker>

               <p>Hvala lepa za besedo. Jaz ne bom podprl tega amandmaja, ker preveč širi pravice,
               zadeve niso obvladljive glede tako razširjenih pravic. Pomislite samo, da glede na
               to, da v tem amandmaju piše, da v vseh gospodarskih družbah, kjer se je uporabljal
               ali skladiščil azbest oziroma azbestni izdelki, ima okolica pravico, da se najprej
               ugotovi in potem zahteva povračilo ogroženosti ali pa vplivov na zdravje. Vemo, da so
               bile v vseh trgovinah azbestne plošče, azbestna kritina, vse trgovine v Sloveniji,
               praktično v skoraj vsakem naselju. Azbestni izdelki so se skladiščili tudi kar tako
               ob raznih izgradnjah, ne samo v prostorih gospodarskih družb, se pravi tudi na
               začasnih mestih. Praktično tako, kot je bilo že omenjeno, smo bili vsi na nek način v
               stiku kot sosedje ali pa - tudi to je slabo definirano - ali pa kot samo začasni
               mimoidoči. Nikakor ne moremo v že tako dobro definiranem zakonu razširjene pravice
               tudi na rakove vplive širiti še naprej. Mislim, da morajo izkušnje pokazati najprej,
               kaj pa bi dejansko bilo upravičeno. Bom nasprotoval temu amandmaju. Hvala.</p>
            </sp>
            <sp xml:id="SDZ4-Redna-22-2006-11-23.sp268">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Prijava za obrazložitev glasu teče. Gospod Jožef
               Školč, izvolite.</p>
            </sp>
            <sp xml:id="SDZ4-Redna-22-2006-11-23.sp269">

               <speaker>JOŽEF ŠKOLČ:</speaker>

               <p>Hvala lepa. Sam bom te amandmaje podprl in jih tudi razumem kot nek nujen pogoj, da
               se lahko podpre zakon. Bojim se, da bi zavrnitev teh amandmajev peljala tiste, ki so
               prizadeti s tem zakonom, v ponovno prepričevanje Državnega sveta in drugih, da
               pridemo v nek povrnjen krog z vetom spet v Državni zbor. Menim, da bi lahko v
               trenutku, ko na ministrstvu, pristojnem za to področje, ne straši več duh ministra
               Drobniča, le lahko sprejeli te amandmaje in omogočili, da se na razumen način v
               tretji obravnavi uredi eventualno odprta vprašanja v tem dopolnilu. Zagotovo pa ni
               res, da se to širi na vsakega, ki je šel mimo azbestne plošče. Gre za to, da se širi
               v okolico objektov, kjer so predelovali in skladiščili azbest oziroma azbestne
               izdelke; in kumulativno je ugotovljeno, da je to okolje kontaminirano. Se pravi, ne
               gre za to, bi lahko celo Slovenijo označili za ogroženo območje, ampak se bo
               ugotavljalo, kje so bili predelovalni objekti in kje je v okolici teh objektov
               kontaminirano okolje. Šele od tam naprej bodo tekle pravice posledično prizadetih in
               tudi to s pomočjo ustreznih komisij. Skratka, ne zavajati ljudi in strašiti ljudi, da
               gre za celo Slovenijo in kompletno prebivalstvo, ampak gre za neko razumno
               ...<stage>/Izključen mikrofon./</stage></p>
            </sp>
            <sp xml:id="SDZ4-Redna-22-2006-11-23.sp270">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Aleš Gulič. Prosim.</p>
            </sp>
            <sp xml:id="SDZ4-Redna-22-2006-11-23.sp271">

               <speaker>ALEŠ GULIČ:</speaker>

               <p>Spoštovani in cenjeni! Jaz bom ta amandma podprl zaradi tega, ker ta amandma vrača
               tudi tisto, kar je bilo obljubljeno v marcu letos, ko se je sprejemal sedaj veljavni
               zakon. Takrat je bilo DeSUS-u obljubljeno, da bo zakon spremenjen takoj, naj samo
               pripravi dopolnila, ki bodo uredila vse te zadeve in vključila tudi tiste bolnike, ki
               niso v delovnem procesu bili v stiku z azbestom, ampak so bili v stiku z azbestom
               zaradi tega, ker so živeli v bližini obratov, kjer se je predelovalo, skladiščilo,
               proizvajalo azbestne izdelke. Prej smo slišali dvoje zgodb o tem, kako bomo vsi lahko
               zahtevali odškodnine. Veste, za to, da bo kdo lahko zahteval odškodnino, bo moral
               najprej zboleti, to je tisto. In teh bolnikov, vsaj kolikor do zdaj kaže, ni tako
               veliko, da bi to povzročilo, ne vem, kakšno obremenitev za državni proračun. O tem so
               govorili tudi predstavniki ministrstva. Sploh ne gre več za to zgodbo, ampak gre samo
               za prestiž. Kako pa se je s tem zakonom goljufalo ves ta čas od marca do zdaj in ga
               prestavljalo, da ne bi škodil lokalnim volitvam, da ne bi škodil, ne vem, komu, ampak
               očitno je prva politična žrtev azbesta stranka DeSUS, ki se je zelo trudila, da bi to
               spravila skozi, pa so jo njeni partnerji prevarali. Hvala lepa.</p>
            </sp>
            <sp xml:id="SDZ4-Redna-22-2006-11-23.sp272">

               <speaker>PODPREDSEDNIK MAG. VASJA KLAVORA:</speaker>

               <p>Besedo ima gospa Breda Pečan. Izvolite, prosim.</p>
            </sp>
            <sp xml:id="SDZ4-Redna-22-2006-11-23.sp273">

               <speaker>BREDA PEČAN:</speaker>

               <p>Hvala za besedo. Jaz bom podprla vse amandmaje, ki so usmerjeni v to, da zagotavljajo
               pravice tudi tistim obolelim za različnimi vrstami azbestoze, ne samo mezotelioma, ki
               niso bili izpostavljeni azbestu ob svojem delu v posameznem podjetju, ampak tudi
               zaradi prisotnosti azbestnih vlaken v okolju, v katerem so živeli oziroma živijo.
               Povedati moram, da se mi zdi nesmiselno govoriti o tem, da lahko azbestozo povzroča
               azbestna kritina, ki stoji na strehi, ali da azbestozo povzroča azbest v vodovodnih
               ceveh. To kaže na to, da tisti poslanci, ki neprestano ponavljajo te trditve, ne
               poznajo osnovnih resnic v zvezi z azbestom in kaj pravzaprav pri azbestu, v kakšnih
               primerih povzroča azbest azbestozo. In zaradi tega menim, da je treba upoštevati, da
               ni važno, v katerem okolju je kdo živel, ali je to blizu tovarne ali daleč od
               tovarne. Važno je, da je človeku, ki zboli za azbestozo, ugotovljena azbestoza, da jo
               komisija, ki je tudi navedena v amandmaju, ugotovi, prizna in da se potem temu
               primerno s takšnim človekom ravna enako kot s tistim, ki je zbolel zaradi dela z
               azbestom.</p>
            </sp>
            <sp xml:id="SDZ4-Redna-22-2006-11-23.sp274">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Samo Bevk, prosim.</p>
            </sp>
            <sp xml:id="SDZ4-Redna-22-2006-11-23.sp275">

               <speaker>SAMO BEVK:</speaker>

               <p>Hvala za besedo, gospod podpredsednik. Bojazni, da bi prišlo do neobvladljivih
               finančnih posledic ob sprejemu tega amandmaja, ni. Glede na dolgoročno spremljanje in
               statistiko bolezni od leta 1982 dalje je predvideno število obolelih zaradi okoljske
               izpostavljenosti azbestu v obdobju od 2007 do 2010 vsega skupaj 223 obolelih. Od 18
               do 22 obolelih za rakom na leto ali od 34 do 37 obolelih za katerokoli drugo azbestno
               bolezen. In če se to finančno oceni na sedaj veljavni zakon, potem bi v štirih letih
               porabili za izvajanje tega zakona nekaj manj kot 700 milijonov tolarjev. Bi pa še
               enkrat sedaj ponovil, da ste zelo z lahko roko pri proračunu samo za eno leto
               izglasovali za več kot milijardo amandmajev za ceste.</p>
               <p>Pa še nekaj bi rad povedal. Rečeno je bilo, da šele s tem novim zakonom, ki smo ga
               sprejeli marca letos v Državnem zboru, lahko uveljavljajo pravice vsi tisti, ki so
               bili v drugih podjetjih izpostavljeni azbestu, ne samo v Salonitu Anhovo. To
               enostavno ne drži, kajti od leta 1998 do 2003 je bila verificirana poklicna bolezen v
               Salonitu Anhovo, v Termiki, Donitu, ...<stage>/Nerazumljivo./</stage>... in tudi v nekaterih drugih
               podjetjih v Sloveniji, ki so uporabljala azbest. Tako da naredimo ...<stage>/Opozorilni znak
               za konec razprave./</stage>... šele sedaj, če sprejmemo ta amandma k temu zakonu k 1. členu,
               korak naprej in dejansko širimo šele sedaj vsebino tega zakona. Hvala lepa.</p>
            </sp>
            <sp xml:id="SDZ4-Redna-22-2006-11-23.sp276">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Zagorac. Izvolite, prosim, kaj bi želeli?</p>
            </sp>
            <sp xml:id="SDZ4-Redna-22-2006-11-23.sp277">

               <speaker>BOŠTJAN ZAGORAC:</speaker>

               <p>Hvala za besedo.</p>
            </sp>
            <sp xml:id="SDZ4-Redna-22-2006-11-23.sp278">

               <speaker>PODPREDSEDNIK MAG. VASJA KLAVORA:</speaker>

               <p>Prosim.</p>
            </sp>
            <sp xml:id="SDZ4-Redna-22-2006-11-23.sp279">

               <speaker>BOŠTJAN ZAGORAC:</speaker>

               <p>Verjetno ste slišali koga drugega. Rekel sem...</p>
            </sp>
            <sp xml:id="SDZ4-Redna-22-2006-11-23.sp280">

               <speaker>PODPREDSEDNIK MAG. VASJA KLAVORA:</speaker>

               <p>Ne, ne, jaz vas poslušam.</p>
            </sp>
            <sp xml:id="SDZ4-Redna-22-2006-11-23.sp281">

               <speaker>BOŠTJAN ZAGORAC:</speaker>

               <p>Jaz pa sem rekel, hvala za besedo. Želel bi proceduralni predlog.</p>
            </sp>
            <sp xml:id="SDZ4-Redna-22-2006-11-23.sp282">

               <speaker>PODPREDSEDNIK MAG. VASJA KLAVORA:</speaker>

               <p>Prosim, če obrazložite proceduralni predlog.</p>
            </sp>
            <sp xml:id="SDZ4-Redna-22-2006-11-23.sp283">

               <speaker>BOŠTJAN ZAGORAC:</speaker>

               <p>Seveda, glede na zelo perečo vsebino zakona in amandmaja, ki je pred nami, glede na
               neke vrste tudi usodnost odločitve, ko bomo odločali o tem amandmaju, vas naprošam,
               da v skladu z drugim odstavkom 73. člena Poslovnika Državnega zbora pred glasovanjem
               o tem amandmaju odredite 30 minut odmora za posvetovanje v poslanski skupini
               Slovenske nacionalne stranke. Hvala.</p>
            </sp>
            <sp xml:id="SDZ4-Redna-22-2006-11-23.sp284">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa za vaš predlog. S tem zaključujemo postopek obrazložitve glasu. In sejo
               nadaljujemo ob 18.30.</p>
               <stage type="time">(Seja je bila prekinjena ob 18.00 in se je nadaljevala ob 18.30.)</stage>
            </sp>
            <sp xml:id="SDZ4-Redna-22-2006-11-23.sp285">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, nadaljujemo sejo Državnega zbora. Želi besedo
               poslanska skupina Slovenske nacionalistične stranke? Oprostite. Ali želi poslanska
               skupina Slovenske nacionalne stranke besedo? Izvolite, prosim.</p>
            </sp>
            <sp xml:id="SDZ4-Redna-22-2006-11-23.sp286">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. Kakorkoli nas boste imenovali, verjemite,
               da v srcu dobro mislimo: nacionalisti, nacionalsocialisti, Slovenska nacionalna
               stranka, kakorkoli nas boste imenovali, verjemite, da v srcu dobro mislimo za narod.
            </p>
            </sp>
            <sp xml:id="SDZ4-Redna-22-2006-11-23.sp287">

               <speaker>PODPREDSEDNIK MAG. VASJA KLAVORA:</speaker>

               <p>Vas lahko prosim, če obrazložite, kar imate za obrazložiti.</p>
            </sp>
            <sp xml:id="SDZ4-Redna-22-2006-11-23.sp288">

               <speaker>BOŠTJAN ZAGORAC:</speaker>

               <p>Absolutno. Vsem, ki ste se nasmejali takrat, ko sem vzel odmor. Upam, da vam je odmor
               prišel prav, mislim, da je bil še prekratek, še dve uri, tri dni ali pa teden dni
               odmora bi si morali vzeti, da boste lahko ločili med življenjem in smrtjo. O tem
               govorimo danes. O tem gre pri tem amandmaju. In če vam to ne bo izbrisalo nasmeha iz
               ustnic, je meni žal, če se lahko smejete v brk ljudem, ki jim je azbest povzročil
               smrt, bolezen ali pa kakršnokoli drugo nevšečnost. Da ne bo dvoma o tem, da smo
               izkoristili poslovniško možnost v odmoru zaradi tega, ker ne vemo, kako bi glasovali
               o tem amandmaju, amandma bomo z velikim veseljem podprli. Odmor smo vzeli zato, ker
               se je v tej državi danes popoldne zgodila ena zadeva, ki bi lahko rekli en moment, ki
               pa nekako več ne ustreza temu, kar ta zakon govori. Gospod predsednik Vlade je
               izrekel nezaupnico ministru, ki bi naj ta zakon zagovarjal. Pa me zanima, zelo me
               zanima, ali Vlada Republike Slovenije še naprej podpira tako "nebulozen" zakon in ali
               še vedno Vlada Republike Slovenije kljub tej nezaupnici še vedno nasprotuje tako
               pomembnim amandmajem, ki dajejo tem ljudem možnost sicer boljšega kratkega življenja,
               ampak boljšega kratkega kot pa samo kratkega življenja. To je zelo pomemben podatek.
               Ali je celo mogoče takšna neumnost, kot jo v tem zakonu predstavljate, razlog za to,
               da se je minister za delo, družino in socialne zadeve znašel na odstrelu predsednika
               Vlade. To so pa zelo pomembna vprašanja, ki mislim, da terjajo odgovor, kajti zdi se
               mi, glede na to, da se je to zgodilo pred odločanjem o azbestnem zakonu, ko govorimo
               o življenju in smrti, mogoče pa stališče več ni enako in bo minister tudi zato
               morebiti odstreljen.</p>
            </sp>
            <sp xml:id="SDZ4-Redna-22-2006-11-23.sp289">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa, gospod Zagorac. Če bi poznali Poslovnik, potem bi vedeli, da predstavniki
               sedaj ne morejo odgovarjati na vaša vprašanja. Nobene razprave, prosim, nič več.
               Gospod Jerovšek, kaj želite?</p>
            </sp>
            <sp xml:id="SDZ4-Redna-22-2006-11-23.sp290">

               <speaker>JOŽEF JEROVŠEK:</speaker>

               <p>Gospod podpredsednik, želim eno zelo pomembno stvar razčistiti. Jaz upam, da sem prav
               slišal gospoda Zagorca, ko je rekel: mi nacionalci, mi nacionalsocialisti. In želim
               razčistiti, ker je to zelo pomembna stvar.</p>
            </sp>
            <sp xml:id="SDZ4-Redna-22-2006-11-23.sp291">

               <speaker>PODPREDSEDNIK MAG. VASJA KLAVORA:</speaker>

               <p>Vas lepo prosim, jaz se za prej opravičujem, ker človeku, ko vodi tako, včasih kaj
               uide. Ampak mislim, da to ni bilo namerno, zato vas prosim, da ne bi o tem
               razpravljali.</p>
            </sp>
            <sp xml:id="SDZ4-Redna-22-2006-11-23.sp292">

               <speaker>JOŽEF JEROVŠEK:</speaker>

               <p>... če je negiral to, ampak če bi pa bilo to, potem pa bi bil zelo pozoren.</p>
            </sp>
            <sp xml:id="SDZ4-Redna-22-2006-11-23.sp293">

               <speaker>PODPREDSEDNIK MAG. VASJA KLAVORA:</speaker>

               <p>Razprava je zaključena in prehajamo na odločanje. Kaj želite, prosim, gospod Peče?
            </p>
            </sp>
            <sp xml:id="SDZ4-Redna-22-2006-11-23.sp294">

               <speaker>SAŠO PEČE:</speaker>

               <p>Spoštovani prisotni! Ne glede na to, kar si kdorkoli izmed poslank ali poslancev
               misli, ampak dejstvo je, da je predsednik Vlade Janez Janša danes izrekel nezaupnico
               do preteklega dela ...</p>
            </sp>
            <sp xml:id="SDZ4-Redna-22-2006-11-23.sp295">

               <speaker>PODPREDSEDNIK MAG. VASJA KLAVORA:</speaker>

               <p>To ni procedrulano vprašanje, gospod Peče. Mislim, da poznate ta Poslovnik. Lepo vas
               prosim, ne otežujte mi dela na tak način. Zaključujemo razpravo. Razpravo smo
               zaključili in prehajamo na odločanje.</p>
            </sp>
            <sp xml:id="SDZ4-Redna-22-2006-11-23.sp296">

               <speaker>SAŠO PEČE:</speaker>

               <p>Imamo stališče Vlade, imamo stališče Ministrstva za delo, družino in socialne zadeve,
               za katerega ne vemo, ali je usklajeno.</p>
            </sp>
            <sp xml:id="SDZ4-Redna-22-2006-11-23.sp297">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Pred tem naj povem to, če amandma ne bo sprejet,
               postanejo vsi preostali amandmaji brezpredmetni. Prehajamo na odločanje. Glasujemo.
               Navzočih je 68 poslank in poslancev, za je glasovalo 27, proti 38.</p>
               <p><stage>(Za je glasovalo 27.)</stage><stage>(Proti 38.)</stage></p>
               <p>Ugotavljam, da amandma ni sprejet.</p>
               <p>Prej sem že opozoril, da so vsi ostali predloženi amandmaji s tem brezpredmetni.
               Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title>tretjo obravnavo</title> predloga zakona. Ker v drugi obravnavi niso
               bili sprejeti amandmaji, v tretji obravnavi ni možno vlagati amandmajev, zato
               prehajamo na odločanje o zakonu. Ob tem vas obveščam, da me Zakonodajno-pravna služba
               oziroma Vlada nista obvestili, da bi bil zakon neusklajen. Zato prehajamo na
               obrazložitev glasu v imenu poslanskih skupin. Prosim za prijavo v imenu poslanskih
               skupin. Gospod Sok, imate besedo v imenu poslanske skupine Socialnih demokratov.
               Pardon, oprostite, se zgodi. Pogledal sem čez ekran, videl gospoda Bevka, napisan pa
               je bil spodaj gospod Alojz Sok. Se opravičujem, gospod Bevk, izvolite.</p>
            </sp>
            <sp xml:id="SDZ4-Redna-22-2006-11-23.sp298">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor! Z zavrnitvijo amandmaja k 1. členu
               zakona je vladna koalicija zamudila zadnjo priložnost, da bi sprejela zakon in lahko
               v oči pogledala vse tiste, ki so bili prizadeti in so zboleli zaradi azbesta.</p>
               <p>V poslanski skupini Socialnih demokratov menimo, da bi bilo treba veljavni Zakon o
               odpravljanju posledic dela z azbestom dopolniti in ga uskladiti s socialnimi
               partnerji in medicinsko stroko. Žal se to ni zgodilo. Tudi poskus štirih poslancev
               koalicijskih strank se je izjalovil. Z na matičnem odboru popolnoma okleščenim
               zakonom in z zavrnitvijo vseh amandmajev poslanske skupine Socialnih demokratov in
               poslanskega kluba Liberalne demokracije Slovenije od tega zakona, ki je bil v
               proceduri od maja letos, ni ostalo prav nič. Zato ga v poslanski skupini Socialnih
               demokratov ne moremo podpreti. Hvala lepa.</p>
            </sp>
            <sp xml:id="SDZ4-Redna-22-2006-11-23.sp299">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Alojz Sok v imenu poslanske skupine Nove Slovenije. Prosim.</p>
            </sp>
            <sp xml:id="SDZ4-Redna-22-2006-11-23.sp300">

               <speaker>ALOJZ SOK:</speaker>

               <p>Hvala lepa za besedo. Čisto na kratko bi rad povedal, da bomo v naši poslanski
               skupini zakon podprli. Zaradi objektivne obveščenosti javnosti pa moram glede prej
               napovedanega iz vrst poslancev Slovenske nacionalne stranke le-te malo popraviti: ta
               predlog zakona ni predlog Vlade, ampak predlog skupine poslancev s prvopodpisanim
               Francem Žnidaršičem. Tako da to seveda ni povezano s tistim, kar so prej hoteli
               insinuirati. Hvala lepa.</p>
            </sp>
            <sp xml:id="SDZ4-Redna-22-2006-11-23.sp301">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Besedo ima gospod Sašo Peče v imenu SNS.</p>
            </sp>
            <sp xml:id="SDZ4-Redna-22-2006-11-23.sp302">

               <speaker>SAŠO PEČE:</speaker>

               <p>Spoštovani podpredsednik! Vesel sem, da ste tokrat uporabili kratico. S tega mesta
               sem vas dolžan opozoriti in od vas terjati opravičilo, ker ste imenovali poslansko
               skupino Slovenske nacionalne stranke "nacionalistično" stranko. Iskreno upam, da
               boste premogli toliko ponosa in izrekli opravičilo. V nasprotnem primeru verjamem, da
               se bo ob prihodnjih vodenjih seje zgodilo, da bodo vašo stranko predsedujoči
               imenovali zelo negativno.</p>
               <p>Po drugi strani pa bi rad opozoril na zadevo glede mnenja Vlade Republike Slovenije.
               Ne govorimo o avtorstvu. Vsi pa vemo, da je bil poseg v ta zakon s strani Vlade in s
               strani Ministrstva za delo, družino in socialne zadeve ogromen. In glede na to, da je
               Vlada Republike Slovenije v svojem mnenju zapisala, da predlogu zakona ne bo
               nasprotovala, če predlagatelji v zakonu jasno opredelijo kriterije za priznavanje
               pravic okoliškim prebivalcem. Vemo pa tudi, da je Ministrstvo za delo, družino in
               socialne zadeve zavzelo popolnoma drugačno stališče iz tega naslova. Zato nas zanima,
               posebej ob momentu, ki je nastopil danes, da se celo predsednik Vlade distancira od
               dela ministra za delo, družino in socialne zadeve, to je ministra Drobniča, ali Vlada
               Republike Slovenije še zmeraj vztraja pri okleščenju zakona v taki obliki, kot je
               zdaj v tretji obravnavi.</p>
               <p>Gospod predsedujoči, prosil bi, če nam lahko v dani situaciji, torej pred tretjo
               obravnavo, Zakonodajno-pravna služba odgovori na moje vprašanje, kakšno je stališče
               pristojnega ministrstva in Vlade Republike Slovenije pred tretjo obravnavo do
               amandmajev, ki so bili izpuščeni, in do predloga zakona, ki je prišel v proceduro v
               okviru svoje osnovne oblike. Na vsak način pa, gospod predsedujoči, iskreno upam, da
               se boste opravičili. Hvala.</p>
            </sp>
            <sp xml:id="SDZ4-Redna-22-2006-11-23.sp303">

               <speaker>PODPREDSEDNIK MAG. VASJA KLAVORA:</speaker>

               <p>Gospod Peče, dve stvari. Ponavadi pri svojem vodenju nisem žaljiv. Velikokrat pa
               ravno s te strani poslušam precej žaljive stvari. Za tisto, kar mi je ušlo, lapsus,
               se vam iskreno opravičujem, kompletni poslanski skupini, če terjate od mene to,
               vendar obenem bom tudi zelo pozoren v bodoče, kakšen bo vaš odnos do vseh ostalih
               poslancev, vključno z menoj.</p>
               <p>Drugo. Nismo več v fazi razprave, gospod Peče, zato ne morem vašega predloga
               uresničiti in postaviti vprašanja Zakonodajno-pravni komisiji, to, kar ste me
               vprašali. Nadaljujemo. Gospod Ljubo Germič v imenu poslanske skupine LDS.</p>
            </sp>
            <sp xml:id="SDZ4-Redna-22-2006-11-23.sp304">

               <speaker>LJUBO GERMIČ:</speaker>

               <p>Hvala za besedo. Res zakona, o katerem bomo glasovali, v obravnavo ni predložila
               Vlada. Zakaj so ga predložili poslanci koalicije? Temeljno vprašanje in odgovor na to
               vprašanje sledi iz besedila o oceni stanja in razlogi za predložitev tega zakona.
               Pišejo poslanci: "Menimo, da ni nikakršnega opravičila, da delimo prizadete zaradi
               izpostavljenosti azbesta na tiste, ki so zboleli zaradi izpostavljenosti pri delu, in
               na tiste, ki so živeli v okolici obratov, v katerih je potekala azbestna
               proizvodnja." To so zapisali poslanci, podpisani predlagatelji tega zakona. Danes se
               lahko vprašamo, kolegice in kolegi, kajti velikokrat danes ponovljeno znano dejstvo
               iz današnjega popoldneva, da je Vlada seveda naredila zakon, ki pri predsedniku Vlade
               v strani resornega ministra več ne vliva zaupanja, to je dejstvo. Danes se potem
               vprašamo, ali novi zakon sledi zapisu o oceni stanja za predlog tega zakona? Lahko
               ugotovimo, da temu ni res. Ta zakon ne zagotavlja enakih pravic, ne prinaša poravnave
               škode za prizadeto oziroma uničeno zdravje prebivalcev, ki so bili v okolici
               izpostavljeni azbestu. Ne zagotavlja zadostne socialne varnosti obolelih, ustvarja
               razlike, kjer oboleli zaradi istega vzroka ne morejo biti upravičeni do enakih
               pravic. Zakon ne zagotavlja pravice do odškodnine dedičem pokojnih oseb.</p>
               <p>Zaradi vsega navedenega, zaradi tega, da tudi poslanci, ki so predlagali besedilo
               tega zakona, mi seveda pričakujemo, da ne bodo izvedli podpore takšnemu zakonu, ki
               gre v nasprotju s tem, kar so ocenili, da je potrebno narediti za to, da se ta zakon
               popravi, ki je bil kot napaka sprejet v začetku tega leta, zato v poslanski skupini
               seveda ne moremo podpreti tega zakona. Hvala lepa.</p>
            </sp>
            <sp xml:id="SDZ4-Redna-22-2006-11-23.sp305">

               <speaker>PODPREDSEDNIK MAG. VASJA KLAVORA:</speaker>

               <p>Prosim. Prijava teče. Besedo ima gospod Boštjan Zagorac. Prosim.</p>
            </sp>
            <sp xml:id="SDZ4-Redna-22-2006-11-23.sp306">

               <speaker>BOŠTJAN ZAGORAC:</speaker>

               <p>Spoštovani predsedujoči, najlepša hvala za besedo. Jaz verjamem v dober namen
               predlagatelja, vsaj v tistem delu, ko sem zakon dobil, bom rekel, v tistem delovnem
               osnutku pred sabo in je predlagatelj upošteval skoraj vse tisto, kar smo pri
               obravnavi vladnega predloga zakona opozicijski poslanci opozarjali. V dobršni meri je
               upošteval tudi ta okoljski vidik, ki ga tako zato poudarjamo, nato pa se je zgodil
               čuden preobrat; čuden preobrat najprej s strani Ministrstva za delo, družino in
               socialne zadeve, ko je prišlo najprej z nekim svojim negativnim stališčem, pa potem s
               stališčem, da je treba zakon oklestiti. In danes imamo en skelet, en skelet, ki v
               bistvu v eni malenkosti sicer izboljšuje tisto, kar smo sprejeli pred letom dni,
               ampak je to tako, če bi postavili na polja papir, bi nianse opazili samo tisti, ki
               dobro vidite; verjetno jih tudi jaz ne bi, ker imam očala. Moram pa reči, da me zelo
               skrbi, gospod predsedujoči, to me pa res zelo skrbi - obnašanje nekaterih vladnih
               poslancev, ki delajo tu ene grimase, berejo Demokracijo in ne vedo, kaj bi sami s
               seboj počeli takrat, ko govorimo o življenju in smrti, spoštovani gospodje, saj ne
               drugače. Meni je vseeno, berite tudi Nedelo ali kar hočete, ampak ne, ko govorimo o
               življenju in smrti. Tudi odkimavanje ni na mestu. Obrnite se nazaj, poglejte na
               balkon pa odkimajte, takrat odkimavajte, nikoli prej in nikoli pozneje. Življenje in
               smrt sta pa sveta, pa mislim, da tudi za vas.</p>
            </sp>
            <sp xml:id="SDZ4-Redna-22-2006-11-23.sp307">

               <speaker>PODPREDSEDNIK MAG. VASJA KLAVORA:</speaker>

               <p>Gospod Vili Rezman, izvolite, prosim.</p>
            </sp>
            <sp xml:id="SDZ4-Redna-22-2006-11-23.sp308">

               <speaker>VILI REZMAN:</speaker>

               <p>Hvala lepa. V poslanski skupini DeSUS smo bili iniciatorji tistega zakona, ki bi naj
               prinesel čim več pravic čim več oškodovanim. Zato smo se potrudili in tudi
               izposlovali sestanek s premierjem in dobili določena zagotovila o tem, da bo možno
               sodelovanje pri pripravi in izpeljavi tega zakona. Kasneje se je pokazalo, da
               koalicija ni bila naklonjena vsem našim predlogom, in smo popuščali do te mere, da bi
               vsaj nekaj ostalo in da bi nekateri imeli lahko možnost vlagati amandmaje. Amandmaji
               so bili vloženi, vendar brez upanja. Ko se ugotovi, da smo bili poslanci DeSUS za
               amandma, ko lahko ugotovimo, da so bili nekateri drugi poslanci koalicijskih strank
               "za" na ta način, da vsaj niso glasovali proti, ugotovimo, da manjka več kot pol
               LDS-a, ni ga tukaj, da bi podprl svoj amandma; in to je tisto, kar je dvolično -
               imenovati nekaj za usodni problem, pa ne biti sposoben priti sem in glasovati za svoj
               amandma.</p>
            </sp>
            <sp xml:id="SDZ4-Redna-22-2006-11-23.sp309">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Prehajamo na odločanje. Prijava teče. Besedo ima gospod mag. Capuder. Ne.
               Gospod Jožef Školč. Izvolite, prosim.</p>
            </sp>
            <sp xml:id="SDZ4-Redna-22-2006-11-23.sp310">

               <speaker>JOŽEF ŠKOLČ:</speaker>

               <p>Hvala lepa. Jaz bom glasoval proti takemu zakonu in obžalujem, da ni več mojih
               kolegov tukaj. Ne morem pa se načuditi, da ni tukaj predlagatelja zakona, gospoda
               Žnidaršiča, ki je obljubljal rešitev za cel Državni zbor. Verjetno je njega, kot
               njegove kolege sram, da se je stvar obrnila tako, kot se je, in danes pri tej
               odločitvi ne sodeluje.</p>
            </sp>
            <sp xml:id="SDZ4-Redna-22-2006-11-23.sp311">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospa Barbara Žgajner Tavš, izvolite.</p>
            </sp>
            <sp xml:id="SDZ4-Redna-22-2006-11-23.sp312">

               <speaker>BARBARA ŽGAJNER TAVŠ:</speaker>

               <p>Hvala lepa. Jaz imam pred seboj v tem trenutku amandma kolega Vilija Rezmana. Tudi
               kolega Vili Rezman je podpisan kot sopredlagatelj pod zakon, ki ga danes sicer v
               spremenjeni obliki potrjujemo trenutno v tretji obravnavi. In pod ta amandma, pa mi
               dovolite, bom prebrala, je zapisano, kolega Vili Rezman, ki je vložil svoj amandma na
               svoj zakon.</p>
            </sp>
            <sp xml:id="SDZ4-Redna-22-2006-11-23.sp313">

               <speaker>PODPREDSEDNIK MAG. VASJA KLAVORA:</speaker>

               <p>Ni več razprave o tem amandmaju.</p>
            </sp>
            <sp xml:id="SDZ4-Redna-22-2006-11-23.sp314">

               <speaker>BARBARA ŽGAJNER TAVŠ:</speaker>

               <p>Dovolite, ampak to je tudi pogoj, ki ga želim izpostaviti v okviru obrazložitve o
               zakonu v celoti.</p>
               <p>Dovolite, ne bom brala amandmaja, prebrala bom samo stavek iz obrazložitve, ki je
               zelo pomemben, verjemite. "V sklepih, ki jih je sprejel Odbor za delo, družino,
               socialne zadeve in invalide, je poudarjeno, naj se predlagatelji zakona uskladijo z
               Vlado Republike Slovenije. Zato menimo," navaja kolega Rezman naprej, "da bi bilo
               morda upravičeno črtanje pravice, ki je bila predlagana v navedenem členu."</p>
               <p>Iz tega očitno izhaja, da je usklajevanje z Vlado Republike Slovenije v okviru tega
               zakona bilo v smislu črtanja pravic, črtanja vsebine samega zakona. Roko na srce,
               kako je mogoče reči, da je tak zakon dober, da je tak zakon tak, da sledi oziroma
               vsebuje pravice vseh, ki bi morali biti zajeti v ta zakon.</p>
               <p>Jaz bom ne glede na to žal prikimala in podprla ta zakon. Podprla zgolj zato, ker
               daje minimalne pravice, več od tistega vladnega zakona, ki ste ga dvakrat izsilili v
               tem Državnem zboru.</p>
            </sp>
            <sp xml:id="SDZ4-Redna-22-2006-11-23.sp315">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Dal bi samo eno pripombo. Spoštovani kolega Žnidaršič je odsoten zaradi
               zdravstvenih težav.</p>
               <p>Prehajamo na odločanje. Navzočih je 68 poslank in poslancev, za je glasovalo 50,
               proti 3.</p>
               <p><stage>(Za je glasovalo 50.)</stage> <stage>(Proti 3.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title>19. točko dnevnega reda - obravnava Predloga zakona o
                  soglasju in poroštvu Republike Slovenije za obveznosti iz kredita, ki ga najame
                  Dars, d.d., pri Evropski investicijski banki za projekt slovenskih avtocest, nujni
                  postopek.</title>
               </p>
               <p>Nadaljujemo z drugo obravnavo predloga zakona, to je z odločanjem o vloženih
               amandmajih, na podlagi pregleda amandmajev.</p>
               <p>Prehajamo na odločanje o amandmaju poslanske skupine LDS k 1. členu. Glasujemo.
               Glasovalo je 62 poslank in poslancev, za 11, proti 45.</p>
               <p><stage>(Za je glasovalo 11.)</stage> <stage>(Proti 45.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               nujnega postopka.</p>
               <p>Prehajamo na <title>tretjo obravnavo</title> predloga zakona.</p>
               <p>Ker v drugi obravnavi niso bili sprejeti amandmaji, v tretji obravnavi ni možno
               vlagati amandmajev, zato prehajamo na odločanje o zakonu. Ob tem vas obveščam, da me
               Zakonodajno-pravna služba in Vlada nista obvestili, da bi bil zakon neusklajen.</p>
               <p>Glasujemo o zakonu. Glasovalo je 64 poslank in poslancev, za 55, proti 5.</p>
               <p><stage>(Za je glasovalo 55.)</stage> <stage>(Proti 5.)</stage></p>
               <p>Ugotavljam, da je zakon sprejet.</p>
               <p>Prehajamo na nadaljevanje <title>5. točke dnevnega reda - tretja obravnava Predloga
                  zakona o javno-zasebnem partnerstvu.</title>
               </p>
               <p>Državni zbor je v torek, 21. novembra 2006, opravil drugo obravnavo navedenega
               predloga zakona. Ker k dopolnjenemu predlogu zakona niso bili sprejeti amandmaji, v
               tretji obravnavi amandmajev ni možno vlagati. Zato v skladu s 139. členom Poslovnika
               prehajamo na odločanje o zakonu. Na podlagi petega odstavka 140. člena Poslovnika vas
               obveščam, da me Zakonodajno-pravna služba oziroma Vlada nista opozorili, da bi bil
               zaradi na matičnem delovnem telesu sprejetih amandmajev zakon neusklajen. Pri tem je
               poslanska skupina LDS pri glasovanju napovedala obstrukcijo. Glasujemo. Glasovanje
               teče. Navzočih je 56 poslank in poslancev, za je glasovalo 46, proti 8.</p>
               <p><stage>(Za je glasovalo 46.)</stage> <stage>(Proti 8.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>nadaljevanje 6. točke dnevnega reda - tretja obravnava Predloga
                  zakona o javnem naročanju na vodnem, energetskem, transportnem področju in
                  področju poštnih storitev.</title> Državni zbor je v torek, 21. novembra 2006,
               opravil drugo obravnavo navedenega predloga zakona. Ker k dopolnjenemu predlogu
               zakona niso bili vloženi amandmaji, v tretji obravnavi amandmajev ni možnost vlagati,
               zato v skladu s 139. členom Poslovnika zbora prehajamo na odločanje o zakonu. V zvezi
               z usklajenostjo zakona dajem besedo predstavniku Vlade. Izvolite, prosim.</p>
            </sp>
            <sp xml:id="SDZ4-Redna-22-2006-11-23.sp316">

               <speaker>MAG. ŽIGA LAVRIČ:</speaker>

               <p>Hvala, gospod podpredsednik. Spoštovane poslanke in poslanci! Vlada je pripravila
               uskladitvene amandmaje, ki so nastali zaradi neusklajenosti med Zakonom o javnem
               naročanju in Zakonom o javnem naročanju na vodnem, energetskem, transportnem področju
               in področju poštnih storitev, zaradi sprejema amandmajev na matičnem delovnem telesu,
               in sicer k naslednjim členom zakona: k 2., 8., 25., 38., 41., 58., 59., 61., 63.,
               67., 91., 99., 100., 104., 110., 111. in 112. členu. Hvala.</p>
            </sp>
            <sp xml:id="SDZ4-Redna-22-2006-11-23.sp317">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Prišlo je do običajne zamenjave predsedovanja. Gospodu Klavori se
               zahvaljujem za vodenje. Mi pa nadaljujemo. Ker je predstavnik Vlade opozoril, da je
               po končani tretji obravnavi predlog zakona zaradi sprejetih amandmajev neusklajen, je
               Vlada pripravila uskladitveni amandma oziroma amandmaje, ki ste jih prejeli na klop.
               Želijo o uskladitvenih amandmajih besedo poslanke in poslanci? Ne želijo. Hvala lepa.
               Ker nihče ne želi več razpravljati, zaključujem razpravo. Prehajamo na odločanje o
               uskladitvenem amandmaju Vlade k 2. členu. Glasujemo. Navzočih je 61 poslank in poslancev, za je
               glasovalo 52, nihče proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Kar pomeni, da je ta uskladitveni amandma sprejet.</p>
               <p>Prehajamo na odločanje o uskladitvenem amandmaju Vlade k 8. členu. Glasujemo.
               Navzočih je 58 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Prehajamo na odločanje o uskladitvenem amandmaju k 25. členu. Glasujemo. Navzočih je
               57 poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Glasujemo o uskladitvenem amandmaju k 38. členu. Glasovanje teče. Navzočih je 56
               poslank in poslancev, za je glasovalo 47, proti nihče.</p>
               <p><stage>(Za je glasovalo 47.)</stage> <stage>(Proti nihče.)</stage></p>
               <p>Odločamo o uskladitvenem amandmaju k 41. členu. Glasujemo. Navzočih je 56 poslank in
               poslancev, za je glasovalo 48, nihče proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Glasujemo o uskladitvenem amandmaju k 58. členu. Glasujemo. Navzočih je 57 poslank in
               poslancev, za je glasovalo 49, nihče proti.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Kar pomeni, da je amandma sprejet.</p>
               <p>Glasujemo o uskladitvenem amandmaju k 59. členu. Glasujemo. Navzočih je 53 poslank in
               poslancev, za je glasovalo 48, nihče proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Glasujemo o uskladitvenem amandmaju k 61. členu. Glasujemo. Navzočih je 49 poslank in
               poslancev, za je glasovalo 44, nihče proti.</p>
               <p><stage>(Za je glasovalo 44.)</stage> <stage>(Proti nihče.)</stage></p>
               <p>Odločamo o uskladitvenem amandmaju k 63. členu. Glasujemo. Hvala. Navzočih je 47
               poslank in poslancev, za je glasovalo 46, proti nihče.</p>
               <p><stage>(Za je glasovalo 46.)</stage> <stage>(Proti nihče.)</stage></p>
               <p>Odločamo o uskladitvenem amandmaju k 67. členu. Glasujemo. Hvala lepa. Glasovanje
               moramo zaradi nesklepčnosti ponoviti. Prosim, da tisti, ki niste glasovali, zasedete
               svoja mesta in omogočite nadaljevanje seje. Ponovno glasujemo o uskladitvenem
               amandmaju k 67. členu. Hvala. Navzočih je 50 poslank in poslancev, za je glasovalo
               48, nihče proti.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Glasujemo o uskladitvenem amandmaju k 91. členu. Glasujemo. Navzočih je 55 poslank in
               poslancev, za je glasovalo 48, proti nihče.</p>
               <p><stage>(Za je glasovalo 48.)</stage> <stage>(Proti nihče.)</stage></p>
               <p>Glasujemo o uskladitvenem amandmaju k 99. členu. Glasujemo. Navzočih je 58 poslank in
               poslancev, za je glasovalo 50, nihče proti.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Kar pomeni, da je tudi ta amandma sprejet.</p>
               <p>Glasujemo o uskladitvenem amandmaju k 100. členu. Glasujemo. Navzočih je 59 poslank
               in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Tudi ta amandma je sprejet.</p>
               <p>Glasujemo o uskladitvenem amandmaju k 104. členu. Glasujemo. Navzočih je 57 poslank
               in poslancev, za je glasovalo 49, proti nihče.</p>
               <p><stage>(Za je glasovalo 49.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Glasujemo o uskladitvenem amandmaju k 110. členu. Glasujemo. Navzočih je 58 poslank
               in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o uskladitvenem amandmaju k 111. členu. Glasujemo. Navzočih je
               55 poslank in poslancev, za je glasovalo 50, proti nihče.</p>
               <p><stage>(Za je glasovalo 50.)</stage> <stage>(Proti nihče.)</stage></p>
               <p>Ugotavljam, da je amandma sprejet.</p>
               <p>In še zadnji uskladitveni amandma k 112. členu. Glasujemo. Navzočih je 60 poslank in
               poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Vsi uskladitveni amandmaji so sprejeti.</p>
               <p>Prehajamo na odločanje o zakonu v celoti. Glasujemo. Navzočih je 60 poslank in
               poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>Zaključujem 6. točko dnevnega reda.</p>
               <p>Prehajamo na nadaljevanje <title>7. točke dnevnega reda - tretja obravnava Predloga
                  zakona o javnem naročanju, EPA 1029-IV .</title>
               </p>
               <p>Državni zbor je v torek, 21. novembra 2006, opravil drugo obravnavo navedenega
               predloga zakona. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, je zbor na predlog predlagatelja zakona odločil,
               da bo na podlagi prvega odstavka 138. člena Poslovnika zbora še na tej seji opravil
               tretjo obravnavo predloga zakona.</p>
               <p>Ugotavljam, da v tretji obravnavi niso bili vloženi amandmaji. V zvezi z
               usklajenostjo zakona dajem besedo predstavniku Vlade. Prosim.</p>
            </sp>
            <sp xml:id="SDZ4-Redna-22-2006-11-23.sp318">

               <speaker>MAG. ŽIGA LAVRIČ:</speaker>

               <p>Hvala, gospod podpredsednik. Spoštovane poslanke in poslanci! Tudi pri tem zakonu je
               Vlada pripravila uskladitvene amandmaje, ki so nastali zaradi neusklajenosti med
               Zakonom o javnem naročanju na vodnem, energetskem, transportnem področju in področju
               poštnih storitev zaradi sprejema amandmajev na matičnem delovnem telesu. Tako Vlada
               predlaga uskladitvene amandmaje pri 110., 115. in 116. členu. Hvala.</p>
            </sp>
            <sp xml:id="SDZ4-Redna-22-2006-11-23.sp319">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Imamo zopet kopico, ampak vendarle bistveno manj uskladitvenih
               amandmajev. Najprej imamo uskladitveni amandma k 110. členu. Glasujemo. Navzočih je
               61 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage><stage>(Nihče proti.)</stage></p>
               <p>Amandma je sprejet.</p>
               <p>Odločamo o uskladitvenem amandmaju k 115. členu. Glasujemo. Navzočih je 60 poslank in
               poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Tudi ta amandma je sprejet.</p>
               <p>Vsi amandmaji so bili sprejeti in sedaj odločamo še o zakonu v celoti. Glasujemo.
               Razveljavljam ravnokar opravljeno glasovanje, ker imamo še uskladitveni amandma k
               116. členu. Se opravičujem.</p>
               <p>Najprej glasujemo še o uskladitvenem amandmaju k 116. členu. Glasujemo. Navzočih je
               53 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage> <stage>(Proti nihče.)</stage></p>
               <p>Ponovno glasujemo o zakonu v celoti. Se opravičujem za ta spodrsljaj. Glasujemo.
               Navzočih je 57 poslank in poslancev, za je glasovalo 51, proti nihče.</p>
               <p><stage>(Za je glasovalo 51.)</stage><stage>(Proti nihče.)</stage></p>
               <p>Predlog zakona je sprejet.</p>
               <p>Zaključujem to točko dnevnega reda.</p>
               <p>Prehajamo na <title>nadaljevanje 8. točke dnevnega reda - tretja obravnava predloga
                  zakona o bančništvu, EPA 1090 /IV.</title> Državni zbor je v torek, 21. novembra
               2006, opravil drugo obravnavo navedenega predloga zakona. Ker k dopolnjenemu predlogu
               zakona niso bili vloženi amandmaji, v tretji obravnavi amandmajev ni možno vlagati,
               zato v skladu s 139. členom Poslovnika prehajamo na odločanje o zakonu. Ravnokar sem
               obveščen, da nas je Zakonodajno-pravna služba obvestila, da je zakon zaradi sprejetih
               amandmajev neusklajen, zato je tudi Vlada pripravila uskladitvene amandmaje, ki jih
               imate ta čas že na mizi. Dajem vse uskladitvene amandmaje k 339. členu, 350. členu,
               409.a členu, 409.b členu in 414. členu v morebitno razpravo. Razprave očitno ni,
               potem bomo glasovali o vsakem amandmaju posebej. Najprej o amandmaju k 339. členu.
               Glasujemo. Glasovanje teče. Navzočih je 58 poslank in poslancev, za je glasovalo 53,
               proti nihče.</p>
               <p><stage>(Za je glasovalo 53.)</stage> <stage>(Proti nihče.)</stage></p>
               <p>Amandma je sprejet.</p>
               <p>Glasujemo o uskladitvenem amandmaju k 350. členu. Glasujemo. Glasovanje teče.
               Navzočih je 59 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Amandma je sprejet.</p>
               <p>Glasujemo o uskladitvenem amandmaju k 409.a členu. Glasujemo. Glasovanje teče.
               Navzočih je 59 poslank in poslancev, za je glasovalo 54, proti nihče.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Amandma je sprejet.</p>
               <p>Sledi amandma k 409.b členu. Glasujemo. Glasovanje teče. Navzočih je 57 poslank in
               poslancev, za je glasovalo 52, proti nihče.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Amandma je sprejet.</p>
               <p>In še končno uskladitveni amandma k 414. členu. Glasujemo. Navzočih je 57 poslank in
               poslancev, za je glasovalo 52, nihče proti.</p>
               <p><stage>(Za je glasovalo 52.)</stage> <stage>(Proti nihče.)</stage></p>
               <p>Vsi uskladitveni amandmaji vključno s tem so bili sprejeti.</p>
               <p>In zdaj še glasovanje o zakonu v celoti. Glasujemo. Navzočih je 58 poslank in
               poslancev, za je glasovalo 54, nihče proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Kar pomeni, da je zakon sprejet.</p>
               <p>Zaključujem to točko dnevnega reda.</p>
               <p>In prehajamo na <title>nadaljevanje 10. točke dnevnega reda - to je na tretjo obravnavo
                  Predloga zakona o omejevalnih ukrepih, ki jih Republika Slovenija uvede ali izvaja
                  skladno s pravnimi akti in odločitvami, sprejetimi v okviru mednarodnih
                  organizacij, EPA 1073 /IV.</title> Državni zbor je v torek, 21. novembra letos,
               opravil drugo obravnavo navedenega predloga zakona. Ker k dopolnjenemu predlogu
               zakona niso bili vloženi amandmaji, v tretji obravnavi amandmajev ni možno vlagati,
               zato v skladu s 139. členom Poslovnika prehajamo na odločanje o zakonu. Na podlagi
               petega odstavka 140. člena Poslovnika vas obveščam, da me Zakonodajno-pravna služba
               oziroma Vlada nista opozorili, da bi bil zaradi na matičnem delovnem telesu sprejetih
               amandmajev zakon neusklajen. Glasujemo. Navzočih je 59 poslank in poslancev, za je
               glasovalo 52, proti 1.</p>
               <p><stage>(Za je glasovalo 52.)</stage> <stage>(Proti 1.)</stage></p>
               <p>Kar pomeni, da je predlog zakona sprejet.</p>
               <p>Zaključujem to točko dnevnega reda.</p>
               <p>Prehajamo na <title>nadaljevanje 11. točke dnevnega reda - to je na tretjo obravnavo
                  Predloga zakona o Inženirski akademiji Slovenije, EPA 1077-IV .</title> Tudi tukaj je
               Državni zbor v torek, 21. novembra letošnjega leta, opravil drugo obravnavo
               navedenega predloga zakona. Ker so bili v drugi obravnavi sprejeti amandmaji k manj
               kot desetini členov dopolnjenega predloga zakona, je zbor na predlog predlagateljev
               zakona odločil, da bo na podlagi prvega odstavka 138. člena Poslovnika še na tej
               seji, torej danes opravil tretjo obravnavo predloga zakona. In prehajamo na razpravo
               o vloženih amandmajih. Kot vidimo iz pregleda dne 23.11., je le eden, ki so ga
               vložile poslanske skupine SDS, NSi, SLS in DeSUS, in ga dajem v razpravo. Gre za
               amandma k 3. členu. Želi kdo razpravljati? Vidim, da nihče. Razpravo zaključujem in
               dajem ta amandma tudi na glasovanje. Glasujemo. Navzočih je 59 poslank in poslancev,
               za je glasovalo 54, nihče proti.</p>
               <p><stage>(Za je glasovalo 59.)</stage> <stage>(Nihče proti.)</stage></p>
               <p>Kar pomeni, da je amandma k 3. členu sprejet.</p>
               <p>Končali smo z odločanjem o amandmajih oziroma amandmaju. Na podlagi petega odstavka
               140. člena Poslovnika vas obveščam, da me Zakonodajno-pravna služba oziroma Vlada
               nista opozorili, da bi bil zakon neusklajen zaradi sprejetih amandmajev oziroma
               amandmaja. Zato lahko preidemo na glasovanje o zakonu v celoti. Vidim, da ni
               prijavljenih obrazložiteljev glasov, zato glasujemo. Hvala lepa. Ugotavljam, da je
               navzočih 58 poslank in poslancev, za je glasovalo 54, nihče proti.</p>
               <p><stage>(Za je glasovalo 54.)</stage> <stage>(Proti nihče.)</stage></p>
               <p>Kar pomeni, da je zakon sprejet. S tem zaključujem to točko dnevnega reda.</p>
               <p>Vam pa želim lep in prijeten večer. Prekinjam 22. sejo Državnega zbora, ki jo bomo
               nadaljevali jutri zjutraj ob 10. uri. Lahko noč. <stage type="time">(SEJA JE BILA PREKINJENA 23.
                  NOVEMBRA 2006 OB 19.24.)</stage>
               </p>
            </sp>
         </div>
      </body>
   </text>
</TEI>