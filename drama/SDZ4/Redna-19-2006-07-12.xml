<?xml version="1.0" encoding="UTF-8"?><TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude" xml:id="SDZ4-Redna-19-2006-07-12">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|93824B7CF0614DFEC12571AF002C4FC6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=IV&amp;type=sz&amp;uid=93824B7CF0614DFEC12571AF002C4FC6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ4-Redna-19-2006-07-12.DZ" n="19">
               <name>Redna</name>
               <date when="2006-07-12"/>
            </setting>
         </settingDesc>
         <particDesc>
            <listOrg>
               <org xml:id="SDZ4-Redna-19-2006-07-12.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="4" notBefore="2004-10-22" notAfter="2008-10-15">
                        <label>4. mandat (2004-2008)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>


            <head>DRŽAVNI ZBOR REPUBLIKE SLOVENIJE</head>
            <stage type="session">nadaljevanje 19. seje</stage>
            <stage type="date">(12. julij 2006)</stage>
            <stage type="chairman">Sejo je vodil dr. Marko Pavliha, podpredsednik državnega zbora.</stage>
            <stage type="time">Seja se je pričela ob 9.00 uri.</stage>


            <sp xml:id="SDZ4-Redna-19-2006-07-12.sp1">

               <speaker>PODPREDSEDNIK DR. MARKO PAVLIHA:</speaker>

               <p>Dobro jutro vsem skupaj, čeravno nas je za peščico, kotv kakšni polinezijski,
               mikronezijski državi, ampak kakorkoli že, nadaljujemo z 19. sejo državnega zbora
               Republike Slovenije. Obveščen sem, da so zadržani in se današnje seje ne morejo
               udeležiti naslednji poslanci: dr. Slavko Gaber, Janko Veber, Miran Jerič in Milenko
               Ziherl do 14. ure.</p>
               <p>Prehajamo na <title xml:id="SDZ4-Redna-19-2006-07-12.title1">4. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O SODELOVANJU DELAVCEV PRI UPRAVLJANJU EVROPSKE ZADRUGE.</title> Za razpravo imamo na
               voljo 40 minut. Predlog zakona je v obravnavo zboru predložila vlada Republike
               Slovenije. Predstavnika še ni, ampak v skladu s prakso predlagam, da prvo poslušamo
               poročilo matičnega delovnega telesa, med tem se nam bo pa verjetno pridružil tudi
               minister oziroma kdo drugi. Gospod Brenčič, beseda je vaša.</p>
            </sp>
            <sp xml:id="SDZ4-Redna-19-2006-07-12.sp2">

               <speaker>STANISLAV BRENČIČ:</speaker>

               <p>Hvala za besedo, gospod podpredsednik. Matično delovno telo državnega zbora,
               pristojno za področje dela, družine, socialne zadeve in invalide, je predlog zakona o
               sodelovanju delavcev pri upravljanju evropske zadruge obravnaval na 17. redni seji
               29.6. Člani in članice odbora so kot gradivo za sejo prejeli predlog zakona in pa
               mnenje zakonodajno-pravne službe. Ker predstavnika predlagatelja ni, bom v kratkem
               povzel besede, ki jih je namenil predstavnik predlagatelja članom in članicam odbora.</p>
               <p>Predstavnica predlagatelja državna sekretarka na ministrstvu za delo, družino,
               socialne zadeve, gospa Cotmanova je v uvodni predstavitvi predloga zakona poudarila,
               da je temeljni cilj, ki ga želi doseči predlagani predlog zakona, prenos zahtev
               direktive Sveta Evrope, z dne 22. julij 2003 v dopolnitvi statusa evropske zadruge,
               glede udeležbe delavcev in s tem uskladitve naše zakonodaje s pravnim redom Evropske
               unije.</p>
               <p>Direktiva in posledično tudi predlog zakona združujeta dve temeljni načeli,
               sporazumno urejanje udeležb delavcev na ravni evropske zadruge in načeloma ohranitev
               obstoječe ravni o udeležbi delavcev. Namen direktive namreč je, da ustanovitev
               evropske zadruge ne pomeni odprave ali zmanjšanja obstoječih načinov sodelovanja
               delavcev pri upravljanju v okviru pravnih oseb, ki so udeležene pri ustanovitvi
               takšne zadruge. Direktiva je zelo tehnične narave in v večini zahteva neposreden
               prenos svojih določb v slovenski pravni red.</p>
               <p>Zakonodajno-pravna služba državnega zbora je v skladu s poslanstvom te službe pri
               obravnavi predlogov zakona, predlog zakona proučila in k številnim členom tudi podala
               konkretne pripombe.</p>
               <p>K predlogu zakona ni bilo vloženih amandmajev, s strani kvalificiranih
               predlagateljev, prav tako ni bilo posebne razprave o posameznih materialnih določbah
               predloga zakona. Odbor je v skladu z mnenjem zakonodajno-pravne službe in predlogom
               predlagatelja na podlagi osmega odstavka 131. člena poslovnika državnega zbora
               oblikoval in sprejel vrsto amandmajev oziroma številne amandmaje k vrsto členom in
               tako tudi odpravil slabosti v zakonu, v predlogu zakona kot jih je ugotovila
               zakonodajno-pravna služba. Vsi sprejeti amandmaji so sestavni del predloga
               dopolnjenega zakona. Hvala lepa.</p>
            </sp>
            <sp xml:id="SDZ4-Redna-19-2006-07-12.sp3">

               <speaker>PODPREDSEDNIK DR. MARKO PAVLIHA:</speaker>

               <p>Hvala tudi vam. Sledi predstavitev stališč poslanskih skupin. Besedo ima mag.
               Žnidaršič v imenu DeSUS-a.</p>
            </sp>
            <sp xml:id="SDZ4-Redna-19-2006-07-12.sp4">

               <speaker>MAG. FRANC ŽNIDARŠIČ:</speaker>

               <p>Spoštovani podpredsednik, kolegice in kolegi! Poslanska Skupina DeSUS bo zakon,
               torej vladni predlog zakona o evropskih zadrugah podprla. Ugotavljamo, da predlagani
               zakon prenaša zelo tehnično naravnano evropsko direktivo v naš pravni red, in sicer v
               smislu enotne ureditve nove pravne organizacijske oblike evropske zadruge, ki bo
               izključno urejala tiste pravice in udeležbo delavcev pri upravljanju evropske
               zadruge, ki se navezujejo na obveščanje, posvetovanje in soodločanje delavcev. S tem
               se tako združita sedanja obstoječa raven udeležbe delavcev kot sporazumno urejanje
               udeležbe delavcev na evropski ravni v smislu zagotavljanja članov posebnega
               pogajalskega telesa. Ostalo, kamor se uvršča metodo, način volitev, imenovanje
               predstavnikov delavcev iz posamezne države v posebna pogajalska telesa in organe
               predstavništev delavcev, pa direktiva prepušča nacionalni zakonodaji. Tako so
               udeležene pravne osebe dolžne pokriti vse nastale stroške v zvezi z delovanjem tega
               telesa. Po našem vedenju se ta zakon dopolnjuje z dvema sorodnima, že usklajenima
               zakonoma, in sicer zakonom o gospodarskih družbah in zakonom o sodelovanju delavcev
               pri opravljanju evropske delniške družbe, s katerima se tako zaokrožuje sodoben
               evropski model gospodarskih družb.</p>
               <p>V poslanski skupini DeSUS smo prepričani, da bomo z omenjenim predlogom zakona
               spodbujali sprejetje oziroma sklepanje sporazuma delavcev pri upravljanju evropske
               zadruge v okviru zagotavljanja pravic delavcev do čezmejnega obveščanja, posvetovanja
               in soodločanja, tako doma kot v tujini oziroma drugih evropskih državah članicah.
               Prav tako se zavedamo, da je ob vsem tem opravljanju potrebno zagotoviti tako varstvo
               predstavnikov delavcev kot tudi medsebojno sodelovanje predstavnikov s poslovodstvom,
               organom vodenja in nadzora ter nenazadnje pristojnost delovnega sodišča glede
               morebitnih sporov. Torej sodelovanje delavcev pri soupravljanju evropske zadruge
               zadeva statusno urejenost in preglednost pogajalskega postopka ter tako predstavlja
               novo nadnacionalno pravno organizacijsko obliko v evropskem merilu. Glede na vse
               povedano bo naša poslanska skupina, kot že rečeno, zakon podprla. Hvala lepa.</p>
            </sp>
            <sp xml:id="SDZ4-Redna-19-2006-07-12.sp5">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu SDS bo govoril gospod Marinič.</p>
            </sp>
            <sp xml:id="SDZ4-Redna-19-2006-07-12.sp6">

               <speaker>BRANKO MARINIČ:</speaker>

               <p>Hvala lepa za besedo, spoštovani podpredsednik, spoštovani minister, kolegice in
               kolegi! S predlogom zakona se v pravni red Republike Slovenije prenaša direktiva
               sveta 2003, 72-ES, z dne 22. julija 2003 o dopolnitvi statuta evropske zadruge glede
               udeležbe delavcev. Direktiva in posledično tudi predlog zakona združujeta dve
               temeljni načeli. Sporazumno urejanje udeležbe delavcev na ravni evropske zadruge, v
               nadaljevanju SCE in načelo ohranitve obstoječe ravni udeležbe delavcev. Ustanovitev
               evropske zadruge ne pomeni odprave ali zmanjšanja obstoječih načinov sodelovanja
               delavcev pri upravljanju v okviru pravnih oseb, ki so udeležene pri ustanovitvi take
               zadruge. Predlog zakona v osnovi spodbuja sklepanje sporazuma o sodelovanju delavcev
               pri upravljanju SCE, ki zagotavlja pravice delavcev do čezmejnega obveščanja,
               posvetovanja in soodločanja s sedežem v naši državi in tudi v primeru, da se le
               udeležene pravne osebe, odvisne družbe in podružnice del SCE-ja s sedežem v drugi
               državi, za katero velja direktiva, pri čemer je izhodišče čim večje zagotavljanje
               pridobljenih pravic delavcev. V primeru, da sporazum ni dosežen, zakon določa
               minimalen obseg sodelovanja delavcev pri upravljanju, standardna pravila, ki naj bi
               delavcem zagotovila učinkovito čezmejno obveščanje in posvetovanje, soodločanje pa
               le, če je obstajalo v eni ali več pravnih osebah udeleženih pri ustanovitvi evropske
               zadruge. Zakon ob upoštevanju direktive vsebuje določena pravila, ki morajo biti
               zagotovljena pri imenovanju oziroma volitvah članov posebnega pogajalskega telesa,
               samo metodo, način volitev in imenovanja pa direktiva v celoti prepušča nacionalnim
               zakonodajam. Predlog zakona smiselno povzema rešitve iz zakona o evropskih svetih
               delavcev in zakona o sodelovanju delavcev pri upravljanju evropske delniške družbe,
               predstavnike delavcev iz Republike Slovenije v posebno pogajalsko telo izvoli zbor
               delavcev na tajnih volitvah, pravico predlagati kandidate pa imajo sveti delavcev,
               reprezentativni sindikati v udeleženi pravni osebi in zadevni, odvisni od družbe, ter
               podružnici ter najmanj 50 delavcev v udeleženi pravni osebi in zadevni odvisni družbi
               ter podružnici. Zakon vsebuje tudi določbe, ki se ne nanašajo na načela sodelovanja
               med poslovodstvom SCE in organi vodenja ali nadzora na eni strani, ter predstavniki
               delavcev na drugi strani. Poleg tega ureja tudi vprašanja spoštovanja zaupnosti
               informacij ter varstvo predstavnikov delavcev. V nacionalnih zakonodajah držav članic
               je potrebno urediti tudi varstvo predstavnikov delavcev, in sicer na enak način,
               kakor to velja za predstavnike delavcev v nacionalnih družbah, enako varstvo, kakršno
               velja za člane svetov delavcev po zakonu o sodelovanju delavcev pri upravljanju in
               zakonu o delavnih razmerjih. Kot rečeno, predlog zakona o sodelovanju delavcev pri
               upravljanju evropske zadruge bomo v Slovenski demokratski stranki podprli.</p>
            </sp>
            <sp xml:id="SDZ4-Redna-19-2006-07-12.sp7">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Žnidaršič ima proceduralni predlog.</p>
            </sp>
            <sp xml:id="SDZ4-Redna-19-2006-07-12.sp8">

               <speaker>MAG. FRANC ŽNIDARŠIČ:</speaker>

               <p>Hvala lepa. Jaz bi se v okviru tega mojega proceduralnega predloga želel opravičiti
               gospodu ministru, ki sem ga spregledal ob svojem nastopu, da je v dvorani in ga toplo
               pozdravljam v imenu poslanske skupine. Pač, nisem pogledal tisto smer in ga nisem
               pozdravil, čeprav je red in olika, da se predstavi vladne predstavnike. Hvala lepa.
           </p>
            </sp>
            <sp xml:id="SDZ4-Redna-19-2006-07-12.sp9">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Res, da je ta postopkovni predlog silno nenavaden, ampak jaz mislim, da
               od preveč olike glava ne boli, tako da seveda pozdravljam tovrstno intervencijo.
               Hkrati pa najavljam ministrov nastop po končani predstavitvi stališč poslanskih
               skupin, to je zopet neobičajno, ampak glede na to, da je minister prišel sem, mislim,
               da je prav, da mu damo besedo, če ni seveda kakšnega ugovora. Če ni kakšnega
               posebnega ugovora raznih posameznikov, bom seveda to storil v dvomu. Po poslovniku je
               to seveda možno, mora pa podati stališče, kadar o tem glasuje državni zbor, nikjer po
               poslovniku ne piše, da mora biti takšni vrstni red kot je v scenariju. Besedo ima
               mag. Sajovic v imenu LDS.</p>
            </sp>
            <sp xml:id="SDZ4-Redna-19-2006-07-12.sp10">

               <speaker>MAG. BORUT SAJOVIC:</speaker>

               <p>Hvala lepa, gospod predsedujoči, za besedo. Spoštovane kolegice in kolegi. Pozdrav
               tudi gospodu ministru. Jaz bom v tem predpočitniškem času predstavitev poslanskega
               kluba kar močno skrajšal, saj je bilo bistveno o tem zakonu, ki je tehnične narave,
               povedano že s strani mojih predhodnikov in pa kolegov in pa zadev ne gre ponavljati.
               Poudaril bom samo bistveno.</p>
               <p>Poslanski klub Liberalne demokracije Slovenije zakon o sodelovanju delavcev pri
               upravljanju evropske zadruge podpira, saj ocenjujemo, da je dobra podlaga za dosego
               cilja to pa je prenos zahtevanih direktiv sveta evropske skupnosti o dopolnitvi
               statuta evropske zadruge glede udeležbe delavcev in pa s tem uskladitve naše
               zakonodaje v bistvu samo s pravnim redom Evropske unije.</p>
               <p>Glavni poudarek je, da z novo evropsko direktivo ustanovitev evropske zadruge ne
               pomeni niti ne odpravlja zmanjševanja obstoječih načinov sodelovanja delavcev pri
               upravljanju v okviru pravnih oseb, ki sodelujejo pri ustanovitvi take zadruge.
               Direktiva je dokaj dosledna in formalno nacionalnim zakonodajam ne prepušča kaj dosti
               manevrskega prostora. Nekaj svobode je le pri volitvah in imenovanju predstavnikov
               delavcev v pogajalska telesa in pa seveda nekaj vpliva je tudi nacionalne zakonodaje
               na samo metodo in pa način izvedbe volitev. Imenovanje predstavnikov pa direktivo v
               celoti prepušča nacionalnim zakonodajam, zato tako kot večina v tem parlamentu tudi v
               poslanskem klubu LDS predlagamo in ocenjujemo, da je zakon dobra podlaga za sprejem.
               Hvala lepa.</p>
            </sp>
            <sp xml:id="SDZ4-Redna-19-2006-07-12.sp11">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Han v imenu Socialnih demokratov.</p>
            </sp>
            <sp xml:id="SDZ4-Redna-19-2006-07-12.sp12">

               <speaker>MATJAŽ HAN:</speaker>

               <p>Lep dan tudi z moje strani, spoštovani gospod predsednik, spoštovani minister,
               spoštovani državni zbor!</p>
               <p>Predlog zakona o sodelovanju delavcev pri upravljanju evropske zadruge, ki je pred
               nami, pomeni neke vrste implementacijo Direktive Sveta Evrope 2003/72 v naš pravi
               red. Po zagotovilih predlagatelja je direktiva podrobna do te mere, da posamezne
               države nimajo veliko manevrskega prostora ob njeni implementaciji. V poslanski
               skupini Socialnih demokratov bomo predlog zakona podprli. Sodelovanje delavcev pri
               upravljanju ne le evropske zadruge, ampak nasploh je za nas zelo, zelo pomembno, saj
               gre za temelj industrijske demokracije. Žal pa trenutna slovenska vlada očitno ne
               deli našega mnenja. V novem zakonu o gospodarskih družbah, ki ga omenja tudi v uvodni
               obrazložitvi tega zakona, je namreč ob uvajanju družbe v enotirnem sistemu
               upravljanje, delavsko soupravljanje, uredila na bistveno nižji ravni kot velja za
               družbe z dvotirnim sistemom upravljanja. Socialni demokrati smo na to takrat
               opozarjali in vložili tudi ustrezne amandmaje, a smo pri koaliciji naleteli na gluha
               ušesa. Vlada je takrat obljubila, da gre le za začasno ureditev, ki bo trajno
               izboljšana z novo novelo zakona o soupravljanju delavcev pri upravljanju. Socialni
               demokrati smo ustrezno novelo zakona vložili, vendar ga je koalicija takrat zavrnila
               z obljubo, da bo vlada v kratkem pripravila tako imenovano celovito rešitev.</p>
               <p>Danes sprejemamo zakon, ki bo zagotovil ustrezno sodelovanje delavcev pri
               upravljanju evropske zadruge, ki bo pravno organizacijska oblika na ravni Evropske
               unije. V Evropski uniji je delavsko soupravljanje vrednota in Evropska unija očitno
               bolje skrbi za razvoj industrijske industrije kot pri nas. Še sreča, da je tako, saj
               sedanja vlada za sodelovanje delavcev pri upravljanju v domačih družbah nima takšnega
               posluha. Obljubljeno novelo zakona o sodelovanju delavcev pri upravljanju, ki bo
               uredil delavsko soupravljanje v gospodarskih družbah z enotirnim sistemom
               upravljanja, namreč še vedno čakamo. Prav tako še vedno čakamo na obljubljeno
               zakonsko ureditev sodelovanja delavcev pri upravljanju zavodov. Gre za velik segment,
               kjer delavskega soupravljanja sploh nimamo urejenega. Čeprav je celo ustavno sodišče
               ugotovilo, da imajo tudi zaposleni v zavodih pravico participacije pri upravljanju.
               Direktiva, ki jo s tem zakonom implementiramo, stavi na sporazumno urejanje obsega
               delavskega sodelovanja pri upravljanju. Če s sporazumom ni dosežen, določa le
               standardna pravila, ki naj bi delavcem zagotovila učinkovito čezmejno obveščanje in
               posvetovanje, soodločanje pa le, če je obstajalo v eni ali več pravnih osebah
               udeleženih pri ustanovitvi evropske zadruge. Zato je tudi za razvoj industrijske
               demokracije na ravni Evropske unije pomembno, da imamo v vseh slovenskih gospodarskih
               pravnih organizacijskih oblikah gospodarskih družb visoko stopnjo soupravljanja.
               Socialni demokrati vlado tudi ob tej priložnosti sprejemanja zakona, ki ureja
               sodelovanje delavcev pri upravljanju v evropski zadrugi, pozivamo, da tako kot je
               obljubila, pripravi ustrezne zakone, ki bodo delavsko soupravljanje uredili še na
               področjih, ki sem jih že prej omenil. Kot sem pa že povedal, bomo v poslanski skupini
               Socialnih demokratov predlagani zakon podprli. Hvala lepa.</p>
            </sp>
            <sp xml:id="SDZ4-Redna-19-2006-07-12.sp13">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu NSi bo spregovoril mag. Capuder.</p>
            </sp>
            <sp xml:id="SDZ4-Redna-19-2006-07-12.sp14">

               <speaker>MAG. FRANC CAPUDER:</speaker>

               <p>Hvala lepa gospod podpredsednik. Gospod minister, poslanke in poslanci. Zakon o
               sodelovanju delavcev pri upravljanju evropske zadruge in udeležbe delavcev pri tem
               prinaša zahtevi direktive sveta 2003/72 v naš pravni red. Predlog zakona v osnovi
               spodbuja sklepanje sporazuma o sodelovanju delavcev pri upravljanju evropske zadruge,
               ki zagotavlja pravico delavcev do obveščanja, posvetovanja in soodločanja v evropski
               zadrugi s sedežem v naši ali tuji državi. Temeljno izhodišče je čim večje
               zagotavljanje pridobljenih pravic delavcev. V primeru da sporazum ni dosežen, zakon
               določa minimalni obseg sodelovanja delavcev oziroma kot jih imenuje direktiva,
               standardna pravila pri upravljanju evropske zadruge. Zakon vsebuje določena pravila,
               ki morajo biti zagotovljena pri imenovanju oziroma volitvah članov posebnega
               pogajalskega telesa, metodo in način volitev ter imenovanja pa direktiva v celoti
               prepušča nacionalnim zakonodajam. V našem primeru sta to zakon o evropskih svetih
               delavcev in zakon o sodelovanju delavcev pri upravljanju evropske delniške družbe. V
               Novi Sloveniji bomo zakon podprli.</p>
            </sp>
            <sp xml:id="SDZ4-Redna-19-2006-07-12.sp15">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še poslednji ima besedo gospod Brenčič, v imenu SLS.</p>
            </sp>
            <sp xml:id="SDZ4-Redna-19-2006-07-12.sp16">

               <speaker>STANISLAV BRENČIČ:</speaker>

               <p>Hvala lepa še enkrat za besedo. Vsem še enkrat pozdrav.</p>
               <p>Predmetni zakon je praktično zakon dvojček z malo nazaj sprejetim zakonom v tem
               parlamentu o soupravljanju delavcev v evropski delniški družbi in je praktično
               namensko in vsebinsko identičen temu zakonu. Zato poslanska skupina nima nobenih
               pomislekov, da zakona ne bi podprla, praktično smo kot članica Evropske unije dolžni
               spoštovati direktivo, zato je ta zakon praktično vsebinski in tehnični prenos te
               direktive v naš pravni red. Mi bomo zakon podprli. Hvala.</p>
            </sp>
            <sp xml:id="SDZ4-Redna-19-2006-07-12.sp17">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Končali smo s predstavitvijo stališč poslanskih skupin. In na tem mestu
               sem dolžan opravičilo gospodu Mogetu, ker dejansko izhaja iz prvega odstavka 66.
               člena, da lahko predstavnik vlade, samo na začetku poda svoje poročilo. Zato se bom
               odločil takole. Gospodu ministru bom dal besedo, če nihče ne ugovarja, če ugovarja,
               mu besede ne bom dal. Zato sprašujem, ali kdo ugovarja? Prosim, gospod Moge imate
               proceduralni...</p>
            </sp>
            <sp xml:id="SDZ4-Redna-19-2006-07-12.sp18">

               <speaker>RUDOLF MOGE:</speaker>

               <p>Ugovarjam zaradi tega, ker naj se državni zbor spoštuje in ta red in poslovnik takšen
               kot je, samo zaradi tega, mislim pa, da njegova beseda ni potrebna, saj se vidi, da
               skoraj vsi podpirajo ta zakon in bo zagotovo sprejet.</p>
            </sp>
            <sp xml:id="SDZ4-Redna-19-2006-07-12.sp19">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, kot rečeno, ker ugovarjate, ministru besede ne bom dal. Končali smo s
               predstavitvijo. In ker k dopolnjenemu predlogu zakona ni bilo vloženih amandmajev, ni
               možna razprava o členih. Zato razpravo zaključujem in s tem tudi drugo obravnavo
               predloga zakona. V skladu s 139. členom poslovnika, bo zbor glasovanje o zakonu
               opravil v petek, 14. julija 2006, v okviru glasovanj. S tem prekinjam to točko
               dnevnega reda.</p>
               <p>Pozdravljam ministra mag. Drobniča in seveda pozdravljam tudi ministra dr. Bručana,
               ki se nam je med tem časom pridružil.</p>
               <p>Prehajamo na <title xml:id="SDZ4-Redna-19-2006-07-12.title2">6. TOČKO DNEVNEGA REDA - TO JE NA DRUGO OBRAVNAVO PREDLOGA ZAKONA
                  O PRESKRBI S KRVJO.</title> Za razpravo imamo dve uri in 15 minut. Predlog zakona je
               v obravnavo zboru predložila vlada Republike Slovenije, zato dajem gospodu ministru
               mag. Bručanu besedo, prosim.</p>
            </sp>
            <sp xml:id="SDZ4-Redna-19-2006-07-12.sp20">

               <speaker>MAG. ANDREJ BRUČAN:</speaker>

               <p>Lep pozdrav, spoštovane poslanke in poslanci, predsedujoči! Področje preskrbe s krvjo
               je bilo do sedaj urejeno z zakonom o preskrbi s krvjo iz leta 2000. Po tem letu je
               prišlo do sprememb v odnosu Republike Slovenije do Evropske skupnosti in v pravnem
               redu tudi Evropske skupnosti, ki se nanaša na preskrbo s krvjo, zato je bilo potrebno
               pripraviti nov zakon, ki vključuje določila evropskega pravnega reda. Direktiva
               2002/98 ES, evropskega parlamenta in Sveta Evropske skupnosti in direktiva 2004/33
               ES, evropskega parlamenta in Sveta Evropske skupnosti ter tehnični direktivi evropske
               komisije. Temeljno načelo zakona je zagotoviti standarde kakovosti in varnosti pri
               izbiranju, preizkušanju, predelavi, shranjevanju in razdeljevanju človeške krvi, pa
               tudi komponent krvi, kot je določeno v zgoraj navedenih direktivah. S tem se
               postavljajo merila evropske skupnosti za kakovost in varnost pri transfuziji krvi.</p>
               <p>V predlogu zakona o preskrbi s krvjo je tako določeno, da bo potrebno za vpeljavo,
               vzdrževanje in dopolnjevanje celovitega sistema kakovosti imenovati pristojno pravo
               osebo, ki bo odgovorna za izvajanje zakona na področju kakovosti in varnosti preskrbe
               s krvjo vključno s sistemom hemovigilance. Te naloge bo opravljala javna agencija
               Republike Slovenije za zdravila, medicinske pripomočke, v okviru katere se bo
               oblikovala posebna organizacijska enota za kri. Ta bo zadolžena tudi za izvajanje
               rednih inšpekcijskih nazorov ter bo moralo v primeru hudega neželenega dogodka ali
               hude neželene reakcije ali sum nanje, odrediti ustrezne ukrepe.</p>
               <p>Uveljavitev zakona o preskrbi s krvjo bo vplivala na cene krvnih pripravkov, ker
               zakon zahteva vzpostavitev, vzdrževanje in izboljševanje sistema kakovosti, rednega
               izobraževanja osebja ter zagotavljanja in vzdrževanja informacijskega sistema ter s
               tem povzroči povečanje tudi dela administrativnega dela in vsakodnevnih prevozov krvi
               in krvnih pripravkov. Na območju Republike Slovenije je predviden en sam
               transfuzijski zavod, ki je javni zavod, odgovoren za zbiranje, testiranje in
               predelavo krvi in krvnih pripravkov ne glede na predvideni namen uporabe ter za
               njihovo predelavo, shranjevanje, razdeljevanje in zdravljenje, kadar so namenjeni za
               transfuzijo.</p>
               <p>Zakon določa tudi oblikovanje transfuzijskega centra, poleg tega zavoda, ki je v
               bolnišnici odgovoren za zbiranje krvi, testiranje, predelavo izbrane krvi v krvne
               komponente in njihovo shranjevanje. Izvaja predtransfuzijsko testiranje in
               bolnišnične transfuzijske dejavnosti ter bolnišnice in druge uporabnike oskrbujejo s
               krvjo in krvnimi pripravki. Tako transfuzijski zavod kot center, morata za svoje
               delovanje pridobiti dovoljenje s strani Javne agencije Republike Slovenije za
               zdravila in medicinske pripomočke, ki preveri ali izpolnjujeta vse z zakonom
               predpisane zahteve odgovorne osebe, nastali kadri, prostori, oprema in drugi pogoji.</p>
               <p>Zavod Republike Slovenije za transfuzijsko medicino je transfuzijski zavod, ki je na
               državni ravni odgovoren za strokovno raven preskrbe s krvjo in krvnimi pripravki, ter
               povezovanje transfuzijske medicine z bolnišnično dejavnostjo in vodi enoten
               informacijski sistem, kar je zelo pomembno, vodi tudi strokovno izobraževanje in
               razvojno raziskovalno dejavnost ter sodeluje z mednarodnimi organizacijami, zvezami
               in sorodnimi zavodi v drugih državah.</p>
               <p>V naši državi velja kot do sedaj načelo prostovoljnega, anonimnega in neplačanega
               dajanja krvi. Naj omenim, da s tem zakonom ne spreminjamo ureditev iz zakona o
               delovnih razmerjih, po katerih imajo krvodajalci za dan dajanja krvi pravico do
               prostega dne in do nadomestila plače v breme obveznega zdravstvenega zavarovanja.</p>
               <p>Potrebe po krvi v državi določi ministrstvo za zdravje na podlagi letnega načrta
               potreb po krvi. Nacionalni organizator krvodajalskih akcij v Sloveniji je še vedno,
               kot je bilo do sedaj, Rdeči križ Slovenije. Vloga Rdečega križa kot nacionalnega
               organizatorja je bila obravnavana in kot taka potrjena tudi na odboru za zdravstvo
               državnega zbora, kjer je bila kot pomembna dopolnitev sprejeta tudi dolžnost
               vključevanja Rdečega križa v informacijski sistem, ki ga vodi Zavod Republike
               Slovenije za transfuzijsko medicino, ter dolžnost drugih organizatorjev krvodajalskih
               akcij, da pri tej dejavnosti sodelujejo z Rdečim križem Slovenije.</p>
               <p>Prosim za sprejetje zakona, ki bo omogočil po eni strani vpeljavo evropskega reda v
               naš zakonski, pravni sistem, po drugi strani pa tudi dobro delovanje preskrbe s krvjo
               v Republiki Sloveniji. Hvala lepa.</p>
            </sp>
            <sp xml:id="SDZ4-Redna-19-2006-07-12.sp21">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog zakona je obravnaval tudi odbor za zdravstvo, kot matično
               delovno telo. Prosim predsednika odbora gospoda Germiča, da predstavi poročilo.</p>
            </sp>
            <sp xml:id="SDZ4-Redna-19-2006-07-12.sp22">

               <speaker>LJUBO GERMIČ:</speaker>

               <p>Hvala lepa za besedo, gospod podpredsednik. Spoštovani gospod minister s
               sodelavkami, kolegice in kolegi! Odbor državnega zbora Republike Slovenije za
               zdravstvo je na svoji 17. redni seji, 29.6.2006, obravnaval predlog zakona o preskrbi
               s krvjo, ki ga je državnemu zboru Republike Slovenije v obravnavo in sprejem
               predložila vlada Republike Slovenije. Državni zbor je pred tem opravil splošno
               razpravo predloga zakona na svoji 17. redni seji, 21.5.2006, in sprejel sklep, da je
               predlog zakona o preskrbi s krvjo, prva obravnava, primeren za nadaljnjo obravnavo.</p>
               <p>Članice in člani odbora so za sejo odbora poleg predloga zakona prejeli še mnenje
               zakonodajno-pravne službe in mnenje državnega sveta Republike Slovenije, komisije za
               družbene dejavnosti. Zakonodajno-pravna služba je naveden predlog zakona proučila z
               vidika skladnosti z ustavo in pravnim sistemom ter z zakonodajno tehničnega vidika in
               oblikovala pripombe k posameznim členom. Komisija za družbene dejavnosti državnega
               sveta Republike Slovenije je v svojem mnenju podprla cilje predloga zakona, vladi
               Republike Slovenije pa je ob tem predlagala, da dopolni 3. člen in v njem opredeli
               Rdeči križ Slovenije kot nacionalnega organizatorja krvodajalstva. Strinja pa se, da
               ob predpisanih in izpolnjenih pogojih lahko krvodajalske akcije izvajajo tudi drugi
               organizatorji.</p>
               <p>Uvodno obrazložitev k predlogu zakona je podal državni sekretar na ministrstvu za
               zdravje gospod Dorjan Marušič. Poudaril je, da je temeljno načelo zakona zagotoviti
               standarde kakovosti in varnosti pri zbiranju, predelavi, shranjevanju, preizkušanj in
               razdeljevanju človeške krvi in komponente krvi. Osnovo določa direktiva 2002-98
               evropskega parlamenta in sveta Evropske skupnosti in sprememba direktive 2001-83
               evropski parlament in svet Evropske skupnosti sta za usklajevanje z določili
               direktive 22. ...<stage xml:id="SDZ4-Redna-19-2006-07-12.stage5">/Nerazumljivo./</stage> 2004 sprejela še direktivo 2004/33, ki države
               članice zavezuje, da sprejmejo potrebne zakone in druge predpise.</p>
               <p>V predlogu zakona je določeno oblikovanje organizacijske enote v okviru javne
               agencije Republike Slovenije za zdravila in medicinske pripomočke, ki bo kot
               pooblaščeni organ odgovorna za izvajanje zakona na področju kakovosti in varnosti
               preskrbe s krvjo, vključno s sistemom hemovigilance. Tudi inšpekcijski nadzori in
               pregledi, ki se izvajajo v skladu z zakonom o zdravstveni dejavnosti, bodo po
               sprejemu predloga zakona redni in njihovo izvajanje preglednejše. Predstavnica
               zakonodajno-pravne službe je v nadaljevanju poudarila, da so nekatere pripombe
               upoštevane v amandmajih koalicije k členom, na katere pa so opozorili in ni bilo
               vloženih amandmajev, pa pričakujejo utemeljitev predlagatelja.</p>
               <p>V roku, ki ga določa poslovnik so bili predlogu zakona vloženi amandmaji poslanskega
               kluba LDS, poslanske skupine Socialnih demokratov in štirih koalicijskih strank. V
               razpravi o posameznih vloženih amandmajih so bila izrečena različna mnenja in
               predlagane različne rešitve. Člani in članice odbora so na to glasovali o vseh
               vloženih amandmajih predloga zakona in podprli vse amandmaje štirih koalicijskih
               poslanskih skupin, medtem ko niso podprli nobenega amandmaja poslanskega kluba
               oziroma Socialnih demokratov. Odbor je kot svoja sprejel še naslednje amandmaje,
               torej k 10. členu in k 33. členu zakona. V skladu z 128. členom poslovnika državnega
               zbora je odbor nato glasoval še o vseh členih predloga zakona skupaj in jih sprejel.
               Torej s sprejetimi amandmaji jih je vključil v predlog zakona in določil besedilo
               dopolnjenega predloga zakona, ki je danes tudi predmet obravnave. Hvala lepa.</p>
            </sp>
            <sp xml:id="SDZ4-Redna-19-2006-07-12.sp23">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Ker je zbor na 17. seji opravil prvo obravnavo predloga zakona,
               predstavitev stališč poslanskih skupin ni možna. In prehajamo na razpravo o členih in
               vloženih amandmajih, ki jo bomo vodili na podlagi pregleda amandmajev z dne 11.
               julija 2006. Imamo odprte 3 člene in 3 amandmaje. V razpravo dajem 3. člen in amandma
               poslanske skupine Socialnih demokratov. Želi kdo besedo? Prosim. Se opravičujem, ja,
               sem prej mislil, da še nekdo drug. Gospod Kontič ima besedo. Prosim.</p>
            </sp>
            <sp xml:id="SDZ4-Redna-19-2006-07-12.sp24">

               <speaker>BOJAN KONTIČ:</speaker>

               <p>Hvala lepa, gospod podpredsednik, spoštovani gospod minister, kolegice in kolegi.
               Poslanska skupina Socialnih demokratov je že za drugo obravnavo na matičnem delovnem
               telesu pripravila in vložila 4 amandmaje, vse z namenom ohraniti položaj Rdečega
               križa, takšen kot je, kot se je uveljavil do sedaj, tudi v prihodnje na področje
               krvodajalstva. Ocenjujemo, da je Rdeči križ odigral tu zelo pomembno vlogo, da je
               postavil tudi sistem, ki funkcionira in sistem, ki zelo dobro deluje in nisem
               prepričan, da je potreben kakršenkoli poseg na področje, ki se je v preteklosti
               izkazalo za tisto, ki je dajalo dobre rezultate. Vložili smo štiri amandmaje in ni
               nikakršno presenečenje, da so vsi štirje amandmajih bili na matičnem delovnem telesu
               tudi zavrnjeni, zato smo vložili na člene, kjer je to možno in so odprti tudi za
               obravnavo na državnem zboru dva amandmaja.</p>
               <p>Naj spregovorim v tem trenutku skladno s poslovnikom o amandmaju k 3. členu. V njem
               želimo glede na to, da je v tem členu predstavljeno oziroma so predstavljeni
               posamezni izrazi, ki se v tem zakonu uporabljajo in po hitrem pregledu lahko
               ugotovim, da so našteti skoraj vsi izrazi razen tega, ki ga mi želimo uvrstiti v ta
               seznam, ki šteje sicer 27 teh podrobnih opisov posameznih izrazov. Mi želimo, da se
               za točko 15. doda točka 16., kjer opredelimo izraz nacionalni organizator
               krvodajalstva. Zapisali bi, da je nacionalni organizator krvodajalstva Rdeči križ
               Slovenije in je pooblaščen za organiziranje krvodajalski akcij na celotnem teritoriju
               Republike Slovenije ter hkrati daje soglasje ostalim izvajalcem krvodajalskih akcij
               ter koordinira delo med njimi. Pri izvajanju letnega programa krvodajalstva sodeluje
               z ministrstvom za zdravje, vlado, Zavodom Republike Slovenije za transfuzijsko
               medicino in transfuzijskim oddelki ..<stage xml:id="SDZ4-Redna-19-2006-07-12.stage6">/nerazumljivo./</stage>.. bolnišnicah. Vse poslanke in
               poslanci smo tudi prejeli dopis s strani Rdečega križa, ki sicer ne dobesedno, vendar
               pa kljub temu opozarja na to, da bi bilo potrebno te amandmaje sprejeti in v njem se
               ne odraža zadovoljstvo o zakonu oziroma o tekstu zakona, ki je bil sprejet na
               matičnem delovnem telesu.</p>
               <p>Torej, tudi v skladu s prizadevanji Rdečega križa, v skladu z njihovimi interesi sta
               vložena ta dva amandmaja, ki jih predlaga poslanska skupina Socialnih demokratov,
               zato prosim, da bi amandma, ki samo pojasnjuje kaj to je nacionalni organizator
               krvodajalstva, da ta amandma državni zbor tudi sprejme.</p>
            </sp>
            <sp xml:id="SDZ4-Redna-19-2006-07-12.sp25">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Germič.</p>
            </sp>
            <sp xml:id="SDZ4-Redna-19-2006-07-12.sp26">

               <speaker>LJUBO GERMIČ:</speaker>

               <p>Hvala lepa. Še enkrat lep pozdrav. Torej, tudi mi v poslanskem klubu Liberalne
               demokracije bomo podprli amandmaje poslanske skupine Socialnih demokratov k zakonu o
               preskrbi s krvjo in obžalujemo, da to ni bilo storjeno že na matičnem delovnem
               telesu. Jaz mislim, da je potrebno prisluhniti argumentom in z opredelitvijo izrazov
               v tem zakonu opredeliti tudi nacionalnega organizatorja krvodajalstva v Republiki
               Sloveniji.</p>
               <p>Jaz mislim, da je ta zbor lahko počaščen, da bo v zakon opredelil to vsebino iz
               preprostega razloga, kajti krvodajalstvo ima v Sloveniji dolgoletno tradicijo in v
               tej tradiciji je vloga Rdečega križa pravzaprav neizmerno pomembna. In opredelitev
               pojma nacionalnega organizatorja krvodajalstva Rdeči križ v zakon v okviru razložitve
               izrazov, se mi zdi, da bi bila potrditev in priznanje za vse, kar je bilo v celotnem
               obdobju krvodajalstva v okviru Rdečega križa v Sloveniji postorjeno. Zato tudi danes
               lahko govorimo, da imamo krvodajalstvo na nivoju, ki je lahko vzor marsikateri državi
               v okviru Evropske unije in seveda zato predlagam, da tukaj sedaj, če to ni bilo
               storjeno na matičnem delovnem telesu, ob glasovanju izrečemo podporo in izrečemo
               priznanje Rdečemu križu. To je še toliko bolj logično in racionalno, glede na to, da
               v 33. členu zapišemo besedilo, da je nacionalni organizator krvodajalskih akcij Rdeči
               križ. In seveda, ko bomo to zapisali tudi v opredelitvi pojmov, bomo temu tudi
               dejansko lahko verjeli. Seveda tukaj bo potrebno prisluhniti tudi vsem pomislekom, ki
               gredo na to, da v 33. členu, kajti po mojem sta tako amandma k 3. kot 33. členu
               izredno močno povezana, bo potrebno zelo razmisliti o tem, na kakšen način bomo
               širili krog tistih, ki bodo lahko izvajali krvodajalske akcije. Ampak pri amandmaju k
               33. členu se mi zdi, d je potrebno in korektno nagraditi in utemeljeno opredeliti to
               v zakonu in izraziti priznanje za več kot 53-letno delo Rdečega križa na področju
               krvodajalske aktivnosti, zato predlagam seveda, kolegicam in kolegom, da amandma k 3.
               členu podpremo. Hvala lepa.</p>
            </sp>
            <sp xml:id="SDZ4-Redna-19-2006-07-12.sp27">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima prvo gospa Mojca Kucler Dolinar in se vam opravičujem, če ste
               se prej predhodno prijavila, ampak sem spregledal, potem bom dal pa ministru besedo.
               Prosim.</p>
            </sp>
            <sp xml:id="SDZ4-Redna-19-2006-07-12.sp28">

               <speaker>MOJCA KUCLER DOLINAR:</speaker>

               <p>Hvala lepa. Ni problema. Lep pozdrav vsem skupaj, v tej dvorani. Jaz bi najprej rada
               uvodoma povedala, da v naši poslanski skupini Nove Slovenije podpiramo koncept
               predloga zakona, ki sledi standardom kakovosti in pa varnosti pri zbiranju,
               shranjevanju in potem tudi razdeljevanju tako krvi kot krvnih komponent. Kar pa se
               tiče teh amandmajev oziroma amandmaja k 3. in k 33. členu, ter pa tudi dopisa, ki ga
               je na nas naslovil Rdeči križ Slovenije, pa bi rada povedala naslednje.</p>
               <p>Na matičnem odboru smo sprejeli spremembo 33. člena in poleg tega, da je sedaj notri
               jasno navedeno, tako kot je kolega Germič že ugotovil, da je nacionalni organizator
               krvodajalskih akcij Rdeči križ Slovenije, lahko damo jasno sporočilo, ne samo temu
               zboru, temveč tudi vsem ostalim javnostim in Rdečemu križu, da mu nikakor ne želimo
               jemati njegove vloge, ki jo v tem prostoru ima, ne samo slovenskem, temveč tudi
               širšem svetovnem prostoru.</p>
               <p>Kar pa se tiče, moram reči, da nepotrebne bojazni, da bi lahko prišlo do nekega
               nenadzorovanega izvajanja krvodajalskih akcij, pa moram temu res nasprotovati, saj v
               2. členu istega člena, v drugem odstavku istega člena piše, da krvodajalske akcije
               lahko izvedejo v sodelovanju z nacionalnim organizatorjem, kar pa je Rdeči križ, tudi
               drugi organizatorji krvodajalskih akcij in to vprašanje smo odprli že res dodobra na
               matičnem delovnem telesu in kar se tiče organiziranja krvodajalskih akcij, v naši
               poslanski skupini ne vidimo problema, da tukaj ne bi sodelovale in jih organizirale
               tudi druge zainteresirane organizacije, društva, Karitas, šole, ki bi začutile neko
               potrebo ali pa povpraševanje s strani občanov, da akcijo organizirajo. Kot pa vsi
               vemo, pa pri tej akciji sodelujejo predvsem drugi strokovni pristojno organi, ki pa
               skrbijo za standarde kakovosti. Zato bi rada zavrnila to bojazen, da bi karkoli lahko
               to vplivalo na samo kakovost izvajanja krvodajalskih akcij in vsled tega štejemo ta
               amandma, ki je sicer ponovljen in ga imamo danes pred seboj kot nepotreben in smo
               prepričani, da dovolj dobro in dovolj ustrezno dajemo pomen tako Rdečemu križu,
               predvsem pa tudi pomen vsem tistim prostovoljcem, ki se odločajo, da sodelujejo v
               krvodajalskih akcijah.</p>
            </sp>
            <sp xml:id="SDZ4-Redna-19-2006-07-12.sp29">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. K besedi se je še prijavila mag. Potrata.</p>
            </sp>
            <sp xml:id="SDZ4-Redna-19-2006-07-12.sp30">

               <speaker>MAG. MAJDA POTRATA:</speaker>

               <p>Hvala za besedo. Spoštovani gospod podpredsednik, spoštovani gospod minister,
               poslanke in poslanci in pa seveda tudi spremljevalke gospoda ministra!</p>
               <p>Podpiram predlog amandmaja, ki ga je vložila moja poslanska skupina in pričakovala
               bi, če je stvar res tako jasna, razumljiva sama po sebi, če nihče ne vidi ovire za
               to, da bi nacionalni koordinator te dejavnosti bil tudi vnaprej oziroma organizator
               krvodajalstva Rdeči križ, zakaj naj bi to moglo biti zapisano tudi v zakonu, ki ureja
               to krvodajalstvo. Če je tako zaradi mene, lahko tudi Rdeči diamant, po novem. Ampak
               gre preprosto za to, da je v 3. členu zaporednih izrazov, ki se tukaj pojavljajo
               toliko, nabranih je do sedaj 72 pojasnil posamičnih izrazov, nikjer pa ni v resnici
               mogoče najti tega, kdo je tisti, ki prevzema odgovornost nacionalnega organizatorja
               krvodajalstva. Zato bi ta dobra volja, ki je bila tudi tako zalo izražena,
               pričakovana, bila podprta tudi s tem, da bi amandma dobil podporo. Hvala.</p>
            </sp>
            <sp xml:id="SDZ4-Redna-19-2006-07-12.sp31">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Grill.</p>
            </sp>
            <sp xml:id="SDZ4-Redna-19-2006-07-12.sp32">

               <speaker>IVAN GRILL:</speaker>

               <p>Hvala za besedo, gospod predsedujoči. Spoštovani gospod minister s sodelavci!
               Uvodoma bi se želel tako v svojem imenu kot v imenu poslanske skupine Slovenske
               demokratske stranke zahvaliti za vse dosedanje delo in trud na področju krvodajalstva
               in to tako krvodajalcem kot tudi samemu Rdečemu križu Slovenije. Zagotovo mu lahko
               priznamo vso zahvalo in ravno iz tega razloga ima v tem zakonu Rdeči križ Slovenije
               še vedno točno odrejen status kot tudi določbe, ki mu opredeljujejo njegovo vlogo.</p>
               <p>Strinjam se z številnimi sogovorniki, ki priznavajo uspešno in dobro delo Rdečemu
               križu Slovenije v preteklosti pri zbiranju krvi, vendar to nikakor ne pomeni, da ne
               bi mogla biti ta dejavnost v prihodnje organizirana na način, ki bo to stvar nekje
               izvajala še bolj uspešno, še bolj učinkovito in ravno zato ta določba v 33. členu
               določa, da lahko tovrstne akcije izvajajo tudi druge institucije.</p>
               <p>Sam ocenjujem, da ni tukaj nič slabega, da se na ta način Rdečemu križu ne jemlje
               nobena pristojnost, nikakor pa ni po mojem prepričanju smiselno, da ima Rdeči križ
               nad tem monopol, da bo dejansko on sam na tak ali drugačen način skušal potem
               določati, kako naj bi se te akcije izvajale. Strinjam se s tem, da je zagotovo treba
               zagotoviti, da bo vsaka akcija na področju zbiranja krvi in tudi potem hranjenja
               imela dovolj velik strokovni nazor, da se to izvajanje izvaja na način, ki bo
               onemogočalo kakršnokoli možnost okužbe ali celo kakšnih drugačnih zlorab in sam se
               prepričan, da bodo vse te institucije imele tako strokovne kot tudi ostale reference.</p>
               <p>Sam in tudi poslanska skupina Slovenske demokratske stranke smatra, da je takšen
               predlog amandmaja nepotreben, smo tudi na samem odboru to zadevo obrazložili, tudi
               tam, da nismo sprejeli in tudi sedaj takšne vsebine tega amandmaja ne bomo podprli,
               ker smatramo, da ni potrebno, kajti kot smo že omenili, v sodelovanju z Rdečim križem
               Slovenije bo lahko vsaka institucija, ki bo imela dovolj velik strokovni nivo to
               zadevo tudi izvajala, kar smatramo, da je tudi pravilno. Hvala lepa.</p>
            </sp>
            <sp xml:id="SDZ4-Redna-19-2006-07-12.sp33">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Kontič.</p>
            </sp>
            <sp xml:id="SDZ4-Redna-19-2006-07-12.sp34">

               <speaker>BOJAN KONTIČ:</speaker>

               <p>Hvala lepa. Razpravljamo o 3. členu in amandmaju k 3. členu. Kasneje pride na vrsto
               obravnava amandmaja, ki govori tudi o položaju Rdečega križa celo v dveh amandmajih,
               enkrat v zvezi z informacijskim sistemom drugič pa s tem, da bi se krvodajalske
               akcije tudi v prihodnje izvajale tako, da bi bile v soglasju z nacionalnim
               koordinatorjem.</p>
               <p>Zanimivo pri tem amandmaju je, da zgolj pojasnjujemo v sklopu vseh pojasnil dodajamo
               še besedici nacionalni organizator krvodajalstva, ki se sicer v zakonu uporablja, to
               kar je bilo ugotovljeno v predhodni razpravi, ni pa znotraj 3. člena kjer
               pojasnjujemo pojme, med drugimi tudi takšne:</p>
               <p>Bolnišnični transfuzijski odbor je organ, ki nadzira uporabo in ravnanje s krvjo,
               krvnimi pripravki in zdravili iz krvi.</p>
               <p>Kri je polna človeška kri odvzeta od krvodajalca in pripravljena na transfuzijo ali
               nadaljnjo uporabo. Krvodajalec je po strokovnih medicinskih merilih zdrava oseba s
               primerno zdravstveno preteklostjo, ki prostovoljno da kri ali komponente krvi.
               Krvodajalstvo je in tako dalje. Pojasnjujemo vse pojme, ki so v tem zakonu
               uporabljeni, nismo pa pripravljeni, kot sem slišal, podpreti tega, da bi notri v ta
               člen navedli tudi kaj pa pomeni biti nacionalni organizator krvodajalstva. Tega sicer
               najbolj ne razumem in tudi ocene, da amandma ni potreben, najbolj ne razumem. Pri tem
               govorimo o zaslugah Rdečega križa v preteklosti, priznavamo mu tudi možnosti za
               prihodnje, vendar si želimo, da s tem zakonom torej ukinemo monopol, ki ga, kot
               trdite, Rdeči križ pri izvajanju krvodajalstva v Sloveniji ima. Pri tem ponovno
               spregledamo dejstvo, ki pa ga navajamo takrat, ko govorimo o preteklem času, v
               preteklem času ni bilo težav s krvodajalstvom v Sloveniji, v preteklem času ni bilo
               napak na področju krvodajalstva v Sloveniji, v preteklosti ni bilo tudi ne strokovnih
               napak in ni bilo nevarnosti za ljudi, tako tiste, ki so dajali, kot tiste, ki so
               prejemali kri in krvne nadomestke. Torej, nikakršnega tehtnega razloga za to ni, da
               tega ne bi upoštevali.</p>
               <p>Nelogično pa je in to vas opozarjam, nelogično pa je, so vsi pojmi v tem 3. členu
               navedeni, tudi tisti, ki so splošno znani, to, kaj pa pomeni biti nacionalni
               organizator krvodajalstva, tega pa nismo pripravljeni zapisati v ta 3. člen zakona o
               preskrbi s krvjo. Jaz predlagam res še en tehten razmislek do zvečer, ko bomo o tem
               amandmaju glasovali in da ta amandma podpremo in uvrstimo v zakon.</p>
            </sp>
            <sp xml:id="SDZ4-Redna-19-2006-07-12.sp35">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Potrč.</p>
            </sp>
            <sp xml:id="SDZ4-Redna-19-2006-07-12.sp36">

               <speaker>MIRAN POTRČ:</speaker>

               <p>Hvala lepa. Gotovo je prav, da se Rdečemu križu Slovenije priznavajo rezultati, ki
               jih je v zadnjih desetletjih, kar za desetletja gre, po drugi svetovni vojni, dosegel
               pri zbiranju krvi, ki so vzorni v primerjavi z drugimi državami, vzorni po kvaliteti,
               vzorni po organizaciji, vzorni tudi po obsegu, ki je bil ves čas ustrezen in je
               reševal mnoga življenja v Sloveniji.</p>
               <p>Jaz bi rad povedal, da sledim sedaj drugič resno razpravo o zakonu o preskrbi s
               krvjo. Leta 2000 smo jo imeli prvič in da so se takrat že pojavljale zahteve, da je
               kljub sem pohvalam, ki so bile dane Rdečemu križu, treba zagotoviti, da Rdeči križ
               takšne vloge ne bo več imel. Glavna razprava je bila o tem, ali je doslej oziroma do
               takrat imel monopol ali ne in ali naj ga ohrani ali ne. In mi smo se vsi dogovorili,
               da ni razloga, da bi bil to monopol in da drugi ne smejo organizirati zbiranja krvi
               in krvodajalstva, da pa ni tudi nobenega razloga, da krvodajalstvo ne bi bilo še
               naprej organizirano, da se ne bi usmerjalo in da ne bi govorili s pojmom nacionalnega
               koordinatorja krvodajalstva. In vsi tisti, ki govorite, da ta amandma ni potreben, po
               mojih občutkih prihajate s takimi stališči zato, ker bi želeli naslednji korak tudi v
               tem zakonu narediti v zmanjševanju vloge, ne monopola, ker tega ni več, ampak v
               zmanjševanju vloge nacionalnega koordinatorja, ki ima le možnost in vpliv, kako se
               krvodajalske akcije in krvodajalstvo v Sloveniji organizira. Da je kaj razloga za to
               najbrž kaže tudi, jaz bom iskreno povedal, konec koncev smo zato dobili tudi dopis
               vsi poslanci in poslanke od Rdečega križa, da Rdeči križ ta dva amandmaja, amandma k
               3. in 33. členu podpira. In podpira ga zaradi tega, ker se boji, da tudi sedanja
               vladna politika, tudi sedanja politika ministrstva gre v smeri postopnega
               zmanjševanja vloge in možnosti, da bi Rdeči križ še bil resnični nacionalni
               koordinator krvodajalstva. Želi se mu dati vloga, ki bi bila eden od mnogih, mi pa
               vemo, da je tu mnogo kadrov, da je tu mnogo organizacije, da je to tudi, priznam,
               sestavni del financiranja Rdečega križa in preko tega uresničevanja mnogih drugih
               funkcij, ki jih opravlja in da je želja, da se vse to ne daje več in ne zagotavlja
               več kot možnost poslovanja in dela in funkcij Rdečega križa, ampak vseh drugih. Ali
               je za to, da se uveljavijo nekateri interesi to pametno? Ali boste s tem zagotovili
               ponovno rušenje, ne institucije, ampak delovanja, ki je doslej dajalo dobre
               rezultate? Dajte premisliti, ne si pa misliti, da Rdeči križ, njegovi aktivisti, ki
               jih je na stotine in tisoče po Sloveniji ne vedo kaj nepodpora tem amandmajem, ki jih
               tudi Rdeči križ podpira zares pomenijo. Pomenijo željo, da se postopoma vloga Rdečega
               križa na tem področju zmanjšuje in minimizira. Hvala.</p>
            </sp>
            <sp xml:id="SDZ4-Redna-19-2006-07-12.sp37">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Germič.</p>
            </sp>
            <sp xml:id="SDZ4-Redna-19-2006-07-12.sp38">

               <speaker>LJUBO GERMIČ:</speaker>

               <p>Hvala za besedo, gospod podpredsednik, še enkrat. Nekorektno bi bilo, če ne bi
               korektno povedali, da amandma k 3. členu v svojem besedilu jasno pove, da nacionalni
               organizator - kar je ključno, tu ne govorim o koordinatorju, ampak o nacionalnem
               organizatorju, kar je bistveno več. In če je to bistveno več, potem pomeni, da kot
               organizator ima vlogo na eni strani, da prevzema odgovornost na nacionalnem nivoju za
               vse krvodajalske akcije, ki se dogajajo, in je zato korektno, da se opredeli ta
               odgovornost. Kajti lepo je tu danes slišati, da bo nadzor kakovosti in kvalitete v
               okviru izvajanja krvodajalskih akcij sam po sebi zagotovljen. Tu se vprašam, kakšna
               je delitev odgovornosti Rdečega križa in drugega organizatorja, pri čemer Rdeči križ
               sodeluje? Nikjer ni zapisano, v kakšnem obsegu sodeluje. In če bo karkoli narobe,
               kakšna bo delitev odgovornosti med sodelujočim pri organizaciji in organizatorjem? Če
               zapišemo, da je nacionalni organizator dolžan dati soglasje, seveda v tem primeru
               prevzema tisti, ki daje soglasje, tudi odgovornost za samo kakovost izvedbe
               posameznih krvodajalskih akcij. In če bi danes govorili samo o koordinatorju, potem
               bi bilo bistveno enostavneje govoriti tudi skladno s 33. členom o sodelovanju. Ker pa
               govorimo o nacionalnem organizatorju, in tu se prav gotovo strinjamo, tako
               predlagatelj kot poslanci različnih skupin, koalicije in opozicije, saj je koalicija
               na odboru predlagala amandma, ki ga je potem odbor potrdil in je bil spremenjen 33.
               člen. In tu je zdaj bojazen, na kakšen način bodo posamezne vloge med organizatorji,
               ki bodo dobili soglasje oziroma ki bodo v sodelovanju z Rdečim križem izvajali
               določene aktivnosti. In tu je vloga Rdečega križa nedefinirana. In mi samo na to
               opozarjamo, da bi bila dikcija, da Rdeči križ kot nacionalni organizator lahko
               oziroma mora dati soglasje k temu. In to je zapisano v amandmaju k 3. členu in je
               potem logično posledično zapisano tudi v 33. členu, kjer je namesto besede
               "sodelovanje" predlagana beseda "soglasje". In tu je vsebina tesno povezana med obema
               členoma.</p>
               <p>Po mojem mnenju, glede na vlogo Rdečega križa do sedaj in glede na zaupanje v
               zagotavljanje res še višje kakovosti krvodajalstva v Sloveniji, je korektno, da pri
               tem zagotovimo tudi ustrezen nadzor nad zagotavljanjem kakovosti, in da je tu treba
               dati vlogo Rdečemu križu tudi v smislu, da je soglasodajalec za izvajanje akcij tudi
               drugih izvajalcev. Tu nič ne preprečujemo, da drugi ne bi bili tudi izvajalci. Tukaj
               tega ne preprečujemo. Ne vem, zakaj bi, če bi tu zapisali soglasje, da drugi
               izvajalci temu ne morejo pristopiti. Torej, lahko so izvajalci tudi tako, kot je
               zapisano, šole, vojaki ali podjetja, ampak z jasno opredelitvijo odgovornosti. In v
               soglasju z Rdečim križem bo prav gotovo pregledana vrsta aktivnosti, ki jih mora
               nekdo, ki bo izvajal krvodajalsko akcijo, tudi izpolniti. Zato se mi zdi smiselno, da
               podpremo amandma k 3. členu. Hvala lepa.</p>
            </sp>
            <sp xml:id="SDZ4-Redna-19-2006-07-12.sp39">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospa Kucler Dolinar.</p>
            </sp>
            <sp xml:id="SDZ4-Redna-19-2006-07-12.sp40">

               <speaker>MOJCA KUCLER DOLINAR:</speaker>

               <p>Hvala. Gospod Kontič se sprašuje zakaj ni med pojmi naveden tudi Rdeči križ, zakaj
               ne? Zato, ker to je ena izmed dejavnosti, ki jo Rdeči križ opravlja in Rdeči križ ima
               svoj zakon, Zakon o Rdečem križu, kjer so točno utemeljena temeljna določila v zvezi
               z njegovim namenom in v 9. členu v okviru nalog, ki jih opravljajo kot javno
               pooblastilo, je kot v specialnem zakonu, v zakonu v Rdečem križu pod peto alinejo
               navedeno tudi, izvaja akcije za pridobivanje krvodajalcev in organizira krvodajalske
               akcije. Če samo združimo določilo predloga zakona iz 33. člena in 9. člena jasno
               vidimo, da so vse te vaše bojazni res odveč in pravzaprav ne vem, čemu so namen.</p>
               <p>Predvsem pa, gospod Germič je izpostavil vprašanje odgovornosti. Njihova
               odgovornost, njihovo delo je predvsem v organiziranju in kot sem že poudarila, druge
               pristojne službe, drugi pristojni organi skrbijo za nadzor kakovosti krvi, za nadzor
               ali posameznik lahko sploh pristopi dejansko k odvzemu krvi. To bi rada samo
               poudarila, da ne bi po nepotrebnem zavajali javnosti, sicer pa bodo gotovo tudi
               strokovnjaki na to odgovorili.</p>
            </sp>
            <sp xml:id="SDZ4-Redna-19-2006-07-12.sp41">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Bevk.</p>
            </sp>
            <sp xml:id="SDZ4-Redna-19-2006-07-12.sp42">

               <speaker>SAMO BEVK:</speaker>

               <p>Hvala lepa za besedo, gospod podpredsednik, spoštovani zbor. 9. marca 1953 leta, se
               pravi pred 53 leti, so v Zagorju občina, Rdeči Križ in sindikati organizirali prvo
               krvodajalsko akcijo pod pokroviteljstvom Rdečega križa. Takrat se je prvi dan
               udeležilo akcije 9 rudarjev, v naslednjih dneh pa preko 900 krvodajalcev. Leta 1993
               je država z zakonom podelila javno pooblastilo za organizacijo krvodajalskih akcij
               Rdečemu križu Slovenije. Danes je organizacija prostovoljnega krvodajalstva v
               Sloveniji v samem evropskem vrhu. Samo par podatkov: na 1.000 prebivalcev imamo 52
               krvodajalcev. Vsak dan rabimo 400 krvodajalcev in v celem letu se zbere 45.000 litrov
               krvi. Republiški Rdeči križ je s svojimi 56 območnimi organizacijami glavni
               organizator in to skupaj z zavodom Republike Slovenije za transfuzijsko medicino in
               transfuzijskimi oddelki po Sloveniji. Torej, eden izmed ciljev tega zakona je očitno
               razgraditi sistem, ki zelo dobro deluje in skozi stranska vrata ven pripeljati
               Karitas. Ali bomo po zgledu sosednje Avstrije in še nekaterih drugih držav začeli na
               koncu prodajati še svojo lastno kri.</p>
               <p>In na koncu, poslanska skupina Socialnih demokratov že nekaj let dvakrat na leto
               organizirano odide na krvodajalsko akcijo, zato predlagam mojim kolegicam in kolegom
               v drugih poslanskih skupinah, da sledijo našemu zgledu, prav tako pa bi podobno
               akcijo lahko v vladi organiziral tudi gospod minister Bručan, ne pa da razgrajuje
               sistem, ki dobro deluje. Hvala lepa.</p>
            </sp>
            <sp xml:id="SDZ4-Redna-19-2006-07-12.sp43">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Besedo ima gospod Petan.</p>
            </sp>
            <sp xml:id="SDZ4-Redna-19-2006-07-12.sp44">

               <speaker>RUDOLF PETAN:</speaker>

               <p>Hvala za besedo, gospod podpredsednik, gospod minister, spoštovani. Jaz mislim, da
               smo malo zašli in tukaj se zdaj vse suče okoli, oprostite izrazu, neke ideologije.</p>
               <p>To, kar smo slišali zdaj na koncu, ampak res na koncu, prej tega ni bilo, prej nihče
               ni omenjal nobene druge konkretne organizacije, zdaj pa smo. To se pravi, da je
               verjetno tudi namen tega amandmaja v tem smislu. Razprava je šla v napačno pot in vse
               se suče okoli tega, kot da je zdaj Rdeči križ tisti, ki je edini in zveličavni in ima
               največ zaslug za to, da je pri nas vse dobro urejeno. Je, krvodajalstvo je urejeno,
               ampak gremo lepo po vrsti.</p>
               <p>Pri nas velja načelo prostovoljnosti in neplačanega dajanja krvi. Za to nima Rdeči
               križ nobenih zaslug, zato ima zasluge država, prejšnja, če hočete, pa prejšnji sistem
               tudi, zato ker je to nekako vnesel v zakon. To je treba priznati in moramo si biti na
               jasnem. Rdeči križ je pač eden v tem sklopu, ki je pač bil potem pooblaščen, da
               organizira, nihče nič ne trdi, da niso dobro organizirali. Jaz tega nisem rekel in
               tudi ne bom rekel, ampak želim povedati nekaj drugega, tisto, kar je pa bistvo in ta
               današnja diskusija do sedaj ni šla v to smer. Je bila popolnoma zgrešena. In bistvo
               tega našega, bom rekel, uspeha na tem področju je ta prostovoljnost in neplačanost.
               To nam mora biti jasno. To je bila v Sloveniji določena tradicija, se je uveljavilo
               takrat, ko se je uveljavljala, ampak veste, da v drugih državah pa to ni tako,
               prostovoljnost mogoče še, neplačanost pa ne. Ja v tem je ravno bistvo.</p>
               <p>Poglejte, zakon o delovnih razmerjih določa, da ima delavec pravico do odsotnosti z
               dela zaradi darovanja krvi na dan, ko prostovoljno daruje krvi. V tem primeru izplača
               delodajalec nadomestilo plače delavcu v breme zdravstvenega zavarovanja. Gospodje,
               ukinimo mi to v zakonu o delovnih razmerjih, pa boste videli, kaj bo "ratalo" iz
               tega. Jaz pa hočem ravno to povedati, da bistvo uspeha je ravno v tem določilu zakona
               o združenem delu, ki je pač, ne vem od katerega leta, lahko, da je že od leta 1953
               naprej to, mene to nič ne moti, če je takrat, ampak to je bistvo uspeha. To je
               bistvo.</p>
               <p>In kaj hočem zdaj povedati, nam čisto nič ne pomaga, če se mi prepiramo, pa enemu
               damo ekskluzivno pravico, ali pa tudi dvema, če hočete, kar se vi bojite, ali pa tudi
               trem, če bomo ukinili to v zakonu o delovnih razmerjih, potem nam ne noben
               ekskluzivist, pa noben monopolist ne bo mogel nič pomagati, ker se bo verjetno ta naš
               sistem prostovoljnosti in neplačanega dajanja krvi sesul. V tem je bistvo, gospodje,
               zato je ta amandma popolnoma brezpredmeten. Če želimo, da bo to še naprej uspešno, to
               naše poslanstvo krvodajalstva, potem se moramo boriti za to, da bi še poleg tega, kar
               je tu zapisno, še bo zapisano, da bo delodajalec še od tega imel kakšne koristi pri
               zavarovanjih ali karkoli. Potem bomo lahko govorili, da bo to še naprej uspešno
               delovalo tudi v tem današnjem času, ko vemo, da je že vse zmaterializirano. In
               marsikateri delodajalec kljub temu, da je to tako zapisano, začenja razmišljati, ne
               vem, po svoje, ker gleda s svojega zornega kota, zato bo potrebno razmišljati, da bi
               še delodajalcu kaj dali od tega. Jaz ne trdim, nimam nobene ideje, samo govorim, v
               katero smer bo moralo iti razmišljanje, ne pa v to, da bi notri zapisali, da bo eden
               imel monopol, meni je čisto vseeno, kdo je, noben monopol sicer ni dober, ampak to
               zdaj v tem primeru ni pomembno.</p>
               <p>Jaz hočem povedati, da zaradi drevesa ne bomo izgubili gozda, gozd pa je v tem
               primeru to, kar je zapisano v zakonu o delovnih razmerjih. To je bistvo in to bomo
               morali še malce razširit tudi na delodajalca. Še, da bo imel kakšne pravice in
               ugodnosti, jaz ne vem kakšne, ampak čas bo verjetno pokazal, da bo nekaj potrebno
               storiti. Prepir okrog tega, kar se zdaj pogovarjamo, dodeljevati neke ekskluzivne
               pravice, je pa popolnoma mimo konteksta sedanjega časa.</p>
               <p>To sem hotel opozoriti, ne pa to, da bi jaz kritiziral Rdeči križ, bog ne daj, mi na
               kraj pameti ne pride. In sem tudi povedal, da je dobro organizirano, da dobro dela,
               ampak osnovna zadeva zakaj to tudi dobro dela, je pa tu v zakonu o delovnih razmerjih
               in na to se moramo osredotočiti in o tem še kaj razmišljati, pa še tu kaj dodelati,
               ne pa da bomo komu dali ekskluzivne pravice, ki mogoče zdaj niso tako ekskluzivno
               napisane, to je bistvo in srčika problema. Hvala lepa.</p>
            </sp>
            <sp xml:id="SDZ4-Redna-19-2006-07-12.sp45">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Jaz doslej nisem želel nobenega prekinjati zaradi razprave, ampak dajmo
               vseeno malo bolj se osredotočiti na amandma, če se da. Besedo pa ima gospod Bajc.</p>
            </sp>
            <sp xml:id="SDZ4-Redna-19-2006-07-12.sp46">

               <speaker>JOSIP BAJC:</speaker>

               <p>Hvala gospod podpredsednik. Spoštovani gospod minister in sodelavki. Jaz sem
               prepričan, da vemo vsi, o čem razpravljamo danes. Pa moj komentar na to.</p>
               <p>54 krat sem do sedaj dal kri, kar pomeni, da sem dal čez 20 litrov krvi, niti enkrat
               nisem šel zaradi tega, ker me je povabil na to edini pooblaščeni organizator
               krvodajalske akcije, ne izvajalec in nekateri kolegi so razpravljali, kako skrbi za
               kvaliteto, da ne pride do okužbe, ne, za to skrbi nekdo drugi, za to skrbi izvajalec.
               Sam sem se udeležil, kot rečeno, 54 krvodajalskih akcij, pri čemer sem bil, mislim,
               da približno polovico ob organizacijah Rdečega križa, ostalo sem pa daroval kri v
               bolnišnici Izola, neposredno na zavodu za transfuzijo krvi, mislim, da se tako kliče
               ali pa se je vsaj klical tako in štirikrat sem daroval kri, ko sem služil vojsko v
               Nišu.</p>
               <p>Drugo, ko nekateri kolegi govorijo kako je, res je, ampak 1954 leta, kolega Samo, je
               bil edini in do danes praktično edini po zakonu določeni organizator krvodajalskih
               akcij Rdeči križ. Izvaja ga tudi zavod za transfuzijo neposredno brez organizacije
               Rdečega križa. In zakaj sedaj ne reči, tako kot se je zapisalo v 33. členu,
               nacionalni organizator krvodajalskih akcij je Rdeči križ, potem pa še drugi,
               krvodajalsko akcijo lahko izvajajo v sodelovanju z nacionalnim organizatorjem, se
               pravi z Rdečim križem, če smo mu rekli, da ima ta status in vlogo iz prejšnjega, tudi
               drugi organizatorji krvodajalskih akcij. Še enkrat naj ponovim, tudi kaj drugega, če
               ste nekateri kolegi razpravljali kako in ne vem kaj je vse zasluga Rdečega križa,
               tudi verjetno na drugih, ne samo na ti, ampak spomnili se bomo, tisti, ki smo tudi na
               humanitarnem področju delovali, do približno pred 20 leti govoriti o Karitasu je bilo
               bogokletno gospodje, kolegi in kolegice. Bogokletno je govoriti, da lahko še kdo drug
               organizira humanitarne organizacije. Mislim, da so se zadeve tudi na tem področju
               spremenile in je prav, da so se spremenile.</p>
               <p>Naj povem samo še enega od privilegijev nekoga, lahko rečem tudi konkretno Rdečega
               križa. Spomnili se boste, recimo, takrat ko smo nekateri pred 35 leti delali vozniške
               izpite. Samo Rdeči križ je lahko organiziral predavanje, dobili smo neko spričevalce,
               da smo opravili 20 urni tečaj in preizkus iz nudenja prve pomoči. Prav je mogoče v
               tistem trenutku, vendar danes govoriti, da je samo za to sposoben in edini zveličaven
               Rdeč križ, ne vem, če je temu tako. In da ne bi našteval še nekaterih drugih
               področij, kjer imamo neke pooblaščene ali pa neke zveličavne organizatorje in drugim
               ne prepustimo.</p>
               <p>Jaz pravim, če je temu tako, in v največjem primeru tudi je, in gre pohvala tudi
               Rdečemu križu, ampak naj se dokaže z delom tudi v prihodnje, da bo, bom rekel, to
               dosegel, kar nekateri trdite, ali pa tudi delno jaz temu pritrjujem, da je dosegel v
               svojem dosedanjem delu. Ampak dajmo pa možnost tudi drugim, da se pokažejo. Ne gre
               za, še enkrat ponavljam, ne gre pa za izvajanje krvodajalskih akcij, ampak gre za
               organizacijo pri izvedbi krvodajalske akcije. In če poenostavim, mislim pa, da smo
               večinoma tukaj tudi krvodajalci, vsaj prepričan sem tako, Rdeči križ je organiziral
               prostor skupaj z občino, poslal je včasih vabila, da smo šli z avtobusom v Izolo v
               bolnico na odvzem krvi, potem je tam pomagal izpolniti, recimo, po novem vprašalnik,
               ki ima 125 vprašanj, ponavadi ti posodijo tudi očala, ker kadar gremo dajati kri ne
               nosimo svojih očal, ponudil nam je tisto, kar je priboljšek, bom rekel, včasih bil
               tudi kozarec vina, danes je samo čaj in instant kava. Žal, izgleda, ker so rekli, da
               to ni primerno, recimo, če greš v bolnico Izola, pa ti včasih ti organizatorji sami v
               bolnišnici mogoče kaj postrežejo tudi drugega.</p>
               <p>Skratka, kolegice in kolegi, pustimo naj se tudi v prihodnje Rdeči križ dokazuje,
               tudi na tem področju, ampak omogočimo tudi drugim, da se dokazujejo v sodelovanju,
               kot smo rekli tukaj, z nacionalnim organizatorjem krvodajalskih akcij Rdečim križem
               Slovenije. Zato podpredsednik, ne bom podprl tega amandmaja.</p>
            </sp>
            <sp xml:id="SDZ4-Redna-19-2006-07-12.sp47">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu Grillu.</p>
            </sp>
            <sp xml:id="SDZ4-Redna-19-2006-07-12.sp48">

               <speaker>IVAN GRILL:</speaker>

               <p>Še enkrat, hvala za besedo. Tudi sam delim mnenje, da je v Sloveniji izvajanje
               krvodajalstva organizirano na način, ki nam ga lahko zaveda marsikatera država, ampak
               da je ta organizacija takšna kot je, je zagotovo razlog v tem, da je cel sistem tako
               organiziran in ne samo eden delček, kot nekateri tukaj želijo pripisovati Rdečemu
               križu. Moja dva sogovornika oziroma predhodnika sta že pojasnila, da je zelo pomembna
               pri uspešnosti krvodajalstva tudi zavest Slovenk in Slovencev, humanitarnost in pa
               nenazadnje tudi način, da se vsaka taka akcija na nek način "refundira" skozi prosti
               dan. To pomeni, da je cel sistem tak, da se tudi zagotavljajo sredstva, ki omogočajo
               izvajanje teh akcij na način, kakršnega imamo. Me pa na nek način preseneča
               etiketiranje predvsem s strani opozicijskih poslank in poslancev, pa ne samo pri tem
               zakonu, pri kateremkoli ga sprejemamo, da je v vsakem zakonu prisotna neka
               ideologija, da je v vsakem zakonu prisoten neki zelo nameren cilj, da želimo rušiti
               nekaj, kar je bilo dobro in da si želimo na ta način ustvariti sebi ali komu drugemu
               neke privilegije. Jaz o tem ne morem deliti mnenja, kajti če bi bilo temu tako, potem
               bi človeštvo bilo še vedno na stopnji pred nekaj 10 tisoč leti, vemo, da vedno vsak
               strmi k nekim spremembam, ki stvari skušajo izboljšati. Tudi vsak zakon sedaj, sem
               prepričan, da strmi k temu, da stvari izboljšamo in tudi ta zakon je tak, nobeden
               Rdečemu križu Slovenije ne jemlje nekih zaslug iz preteklosti, nobeden ga ne omejuje
               pri njegovem delu tudi vnaprej, je pa prav, da se omogoči tudi drugim, ki so željni
               in sposobni izvajati to akcijo oziroma v sodelovanju z Rdečim križem kot nacionalnim
               organizatorjem in to lahko prispeva samo k izboljšanju te dejavnosti in v nobenem
               primeru ne more stvari poslabšati.</p>
               <p>Tako da, takih argumentov, da je bilo v preteklosti delo Rdečega križa dobro, zakaj
               to spreminjati, da ni bilo napak, zakaj sedaj zopet spreminjati. Takega mnenja jaz ne
               delim, kajti kljub temu, da je v preteklosti dobro delovalo, to ne pomeni, da ni
               možno v prihodnosti stvar še izboljšati. Vsaka stvar je možna, da se izboljšuje in to
               je tudi tukaj. Hvala lepa.</p>
            </sp>
            <sp xml:id="SDZ4-Redna-19-2006-07-12.sp49">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima mag. Klavora.</p>
            </sp>
            <sp xml:id="SDZ4-Redna-19-2006-07-12.sp50">

               <speaker>MAG. VASJA KLAVORA:</speaker>

               <p>Spoštovani podpredsednik, spoštovani minister, kolegice poslanke in poslanci. Vrtimo
               se v nekem začaranem krogu in mislim, da mešamo pojme. Zelo me čudi, da je tolikšna
               debata o tej zadevi in morda se je ravno v svoji razpravi gospod Bajc najbolj
               dotaknil perečega problema. In sicer to, da mešamo organizacijo in odvzem. To je
               popolnoma enostavno. Mešamo organizacijo in odvzem. Sam sem, pravzaprav nisem bil
               krvodajalec, bil sem pa tisti, ki je odločal o tisti krvi, komu jo bomo dali in kdaj
               jo bomo dali. Zato mislim, da so to zelo pomembne stvari in se ne izgubljajmo v
               nebistvenih zadevah, ampak v bistvenih.</p>
               <p>In, če dovolite, nekaj mojih opažanj, kar se tiče Rdečega križa, kapo dol. V vseh
               letih je to bila organizacija, ki je opravila svoje delo, ki ima zaradi madeža v
               bližnji preteklosti kakšno črno piko, naj ne bo kaznovan zaradi tega, kajti to ni
               vodstvo Rdečega križa, to so bili številni, stotine in stotine aktivistov Rdečega
               križa, ki so pošteno in lepo delali. Vsekakor me ne moti, če ima tudi to priznanje,
               da je nacionalni organizator oziroma koordinator pri tej zadevi. Lahko bi to sprejeli
               mirno, mene ta amandma ne moti. Ker pa se naša miselnost tudi iz današnje razprave le
               malo spreminja in se spreminja tudi v glavah tistih, ki bi bili pripravljeni kri
               dajati in niso več časi, ko so šli v četi ali pa v stotniji z zastavo ali pa s
               pesmijo na krvodajalsko akcijo, ko je nekdo to organiziral, so zdaj le malo drugačni,
               te glave, kdo bo dal kri. Jaz nisem tak optimist, da bo preveliko ljudi želelo dati
               kri, nisem prevelik optimist, tudi glede na to, kako se delodajalci obnašajo do
               krvodajalcev in kakšne so te stvari vnaprej, nisem optimist.</p>
               <p>Zato v takem pogledu sprejemam tudi to, da poleg Rdečega križa lahko organizira
               krvodajalske akcije tudi kdo drugi, oprostite, sem bil jasen, organizira, tukaj ni
               nobene nevarnosti, da se bo s krvjo, z odvzemom ali karkoli zgodilo. Prosim vas, te
               pojme je tričetrt razpravljalcev v tej dvorani mešalo; organizacija in odvzem.
               Govorimo o organizaciji. Če bodo organizatorji naslednji, tudi takšni, ki bodo tako
               sposobni kot Rdeči križ, naj konkurirajo, jaz ne bom popravljal besede "konkurirajo",
               naj sodelujejo pri tem, kajti še kako bo kri v bodočnosti potrebna. Hvala.</p>
            </sp>
            <sp xml:id="SDZ4-Redna-19-2006-07-12.sp51">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima še gospod Germič.</p>
            </sp>
            <sp xml:id="SDZ4-Redna-19-2006-07-12.sp52">

               <speaker>LJUBO GERMIČ:</speaker>

               <p>Hvala lepa, gospod podpredsednik. Jaz moram reči, da me nekoliko žalosti razprava,
               kolega Bajc, ki si tako poskušal razlagati in pomen organiziranja krvodajalskih
               akcij. Jaz moram reči, da sem bil ravnatelj ene gimnazije, torej Gimnazije in srednje
               kemijske šole v Rušah in so vsako leto prihajali k meni aktivisti Rdečega križa, ne
               funkcionarji, nihče od tistih plačanih recimo v Rdečem križu, ampak aktivisti na
               terenu, ki so zelo skrbeli za to, da bo izvedena ta krvodajalska akcija. Veste,
               govorimo o tem, govorimo o tem, ne zato, ali je kaka kava ali karkoli bilo rečeno,
               tukaj se mi zdi, da ste podcenjujoče govoril tako na eni strani za tiste, ki dajo kri
               v okviru organizirane akcije, kot do tistih, ki opravijo veliko ur prostovoljnega
               dela, veliko ur prostovoljnega dela zato, da je vse organizirano tako, da lahko pride
               do krvodajalske aktivnosti tistih na eni strani, ki dajo kri in tistih, ki to kri
               jemljejo. Meni je jasno, da je tukaj potrebno strokovno opraviti samo dejanje in da
               tukaj so izvajalci, ki to naredijo, seveda je pa zelo pomembno, zelo pomembno je tudi
               danes, ko govorimo o tem, da v Slovenski prostor dajemo jasno sporočilo, da gojimo
               načelo prostovoljnosti na obeh straneh in da gojimo načelo solidarnosti in se mi zdi,
               da ko podcenjujoče govorimo, ali pa z lahkotnostjo govorimo o tem, kako je
               organizirano krvodajalstvo v Sloveniji, ne dajemo teh dobrih sporočil. Jaz nimam
               dileme o tem, ali je Rdeči križ edini in samo on poklican za organizatorja, nimam
               dileme o tem, da naj bo tudi drugi. Seveda imam pa dilemo o tem, ali bo to učinkovito
               in a veste, jaz sem sam športnik in zlato pravilo v športu je, ne menjavaš ekipe, ki
               zmaguje. Če pa opažamo nepravilnosti, če opažamo možnosti zato, da bo to drugače,
               potem pa to naredimo tako, da seveda bo ta aktivnost imela razvojno dimenzijo in jaz
               se strinjam s kolegom Klavoro, ki pravi, da če bomo prostovoljnost in solidarnost
               manj poudarjali, da je perspektiva mogoče drugačna in to tako na tistih, ki bodo
               organizirali krvodajalsko aktivnost, kot tistih, ki bodo ključni akterji v okviru
               same aktivnosti.</p>
               <p>In seveda, jaz še enkrat poudarjam, gre za amandma, ki govori o tem, da Rdeči križ
               daje soglasje vsem ostalim, ki bodo lahko organizirali krvodajalske akcije, kajti
               sodelovanje je zelo, zelo ohlapen pojem, zelo, zelo ohlapen pojem in prisluhnimo
               tistim, ki nas opozarjajo, opozarjajo, da takšna definicija ni dobra. Jaz si seveda
               želim, da bo število krvodajalcev naraščalo, še bolj pa si želim, da bo potreba po
               krvi čim manjša, kajti na ta način bomo zagotavljali potrebe po krvi na čim bolj
               uspešen način, seveda tu je naš razmislek zakaj je smiselno podpreti ta amandma.
               Hvala lepa.</p>
            </sp>
            <sp xml:id="SDZ4-Redna-19-2006-07-12.sp53">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Kolega Bajc.</p>
            </sp>
            <sp xml:id="SDZ4-Redna-19-2006-07-12.sp54">

               <speaker>JOSIP BAJC:</speaker>

               <p>Hvala, gospod podpredsednik. Kolega Germič, mislim, da ste me napačno razumel v moji
               predstavitvi in ko sem nazorno govoril o kavici sem hotel povedati, ker ste nekateri
               razpravljali in mešali, tako kot je rekel dr. Klavora, organizatorje krvodajalskih
               akcij in izvajalce, zaradi tega sem rekel, kri mi jemlje zavod za transfuzijo krvi,
               da sem prišel, rekel sem, približno 25- ali 30-krat sem pa prišel na povabilo Rdečega
               križa in njegovih prostovoljnih aktivistov. Za uspešnost krvodajalstva ni pomembna
               organiziranost, pač pa naša pripravljenost tu notri, da smo pripravljeni zastonj
               darovati svojo kri.</p>
               <p>Spomnite se, kolegi, tisti, ki ste krvodajalci, kaj se je dogajalo v tistih letih ob
               osamosvojitvi, ko so začeli delodajalci govoriti, ne, nisi upravičen več do izostanka
               tisti dan in tako naprej. Kaj se je zgodilo? Mislim, da se nam je krvodajalstvo
               skoraj prepolovilo! Hvala bogu, tudi po zaslugi Rdečega križa in aktivistov, tako kot
               je kolega Germič rekel, se je to začelo vzpenjati. Vendar sami ste pa rekli, da ne
               nasprotujete, da drugi - zakaj pa ne omogočiti še nekomu, da bo delal na terenu, bom
               rekel pod narekovaji, to propagando, da bo vedno več ljudi pripravljenih prostovoljno
               darovati kri, tudi v primerih, če bodo delodajalci ali pa če bo zakonodaja rekla,
               nisi upravičen do tistega enega dneva izostanka ali ne vem česa. In omogočimo tudi
               drugim! Ne razumem pa tega amandmaja, da bo Rdeči križ kot humanitarna organizacija
               dajal soglasje nekomu drugemu, da bo lahko izvajal organizacijo. Prej bi pričakoval,
               pa morda bi tudi podprl ta amandma, če bi v tem amandmaju pisalo, da je zavod za
               transfuzijo krvi tisti, ki da neko soglasje organizatorju krvodajalskih akcij.</p>
               <p>Spomnim se kot župan, ko sem bil v Postojni, ko so prihajali - recimo, imeli smo
               probleme s prostorom in ne vem s čim vse -, ko so prišli z zavoda za transfuzijo krvi
               pomagati iskat skupaj z Rdečim križem in občino lokacijo oziroma prostore, kjer naj
               bi zavod izvajal krvodajalske akcije.</p>
               <p>Zaradi tega, kolegi, bodimo demokratični, omogočimo tudi drugim, predvsem pa dobimo
               vsi skupaj čim več krvodajalcev! Da bo pa potreba po krvi vedno manjša, mislim, da
               nikoli ne bodo delali plastične krvi in bo vedno potrebna določena količina krvi in
               substanc, ki se jih pripravlja s krvjo. Tako da dajmo omogočiti tudi drugim, da
               dobimo čim več krvodajalcev, in ne prepustiti, tako kot je bilo v preteklem obdobju,
               tega samo eni organizaciji, da to lahko izvaja.</p>
            </sp>
            <sp xml:id="SDZ4-Redna-19-2006-07-12.sp55">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo ima gospod Kokalj.</p>
            </sp>
            <sp xml:id="SDZ4-Redna-19-2006-07-12.sp56">

               <speaker>ANTON KOKALJ:</speaker>

               <p>Sicer je bilo že vse povedano, ampak glede na to, da trg s krvjo očitno postaja
               zanimiv in da bo verjetno tudi počasi začelo krvodajalce zanimati, kako ta "trgovina"
               poteka, se lahko tudi kdaj zgodi, da bi iz takih ali drugačnih razlogov motivacija za
               krvodajalstvo začela padati. Zato je treba poskrbeti, da bo čim več tistih, ki bodo
               stimulirali krvodajalce za to, da bodo kri dali. Mislim, da monopol na tem področju
               nikakor ni dober. In v tem smislu amandma, ki ga predlaga Liberalna demokracija,
               pravzaprav poskuša obdržati nek monopol. Vemo pa, da monopol zmanjšuje konkurenčnost,
               ta zmanjšuje potem tržnost, predvsem količino krvodajalcev. In mislim, da je treba
               narediti vse, da se zagotovi, da bo čim več krvodajalcev na trgu, če temu tako rečem.
               Vsekakor pa Rdeči križ s tem ni onemogočen v ničemer.</p>
               <p>Če bo ohranjal in izboljševal svoje dobro ime bodo ljudje gotovo tudi na pobudo
               Rdečega križa še naprej se udeleževali njihovih akcij, vsekakor pa so izkušnje
               Rdečega križa lahko pomoč tudi tistim organizacijam, ki se čutijo poslane, da pri tem
               plemenitem delu pomagajo. Zato je resnično težko podpreti tak amandma, ker Rdečega
               križa v nobenem primeru ne postavlja v noben depriviligiran položaj, ampak omogoča,
               da se vključujejo v to še drugi. In pravzaprav Rdečemu križu tudi pomaga, da svoje
               znanje in izkušnje tudi razdeli tistim organizacijam, ki vidijo to poslanstvo.</p>
            </sp>
            <sp xml:id="SDZ4-Redna-19-2006-07-12.sp57">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister imate besedo.</p>
            </sp>
            <sp xml:id="SDZ4-Redna-19-2006-07-12.sp58">

               <speaker>MAG. ANDREJ BRUČAN:</speaker>

               <p>Gospod predsedujoči, poslanke in poslanci! Hvala za besedo. Ministrstvo za zdravje
               ne podpira tega amandmaja. Namreč zdi se nam, da je ta amandma nepotreben. Po drugi
               strani pa amandma, po katerem bi lahko Rdeči križ ob predlaganem besedilu odločal,
               kdo poleg njega lahko še organizira krvodajalske akcije, pomeni dejansko nek monopol,
               ki ni priporočljiv. Danes me je presenetila razprava, moram reči, v zvezi
               nepoznavanja ali neločevanja med organizatorjem in izvajalcem. Te stvari so dosti
               dobro jasne in tudi napisane v zakonu o Rdečem križu. Tam so stvari tudi dobro
               razmejene. Stvari so dobro opredeljene v 33. členu, še posebej z amandmajem, ki ga je
               sprejel odbor za zdravstvo in zato ni potrebe po posebni opredelitvi v 3. členu
               zakona. In tudi 10. člen je te stvari že nekako uredil z dodatki.</p>
               <p>Jaz mislim, da v bistvu ni nobene potrebe za sprejem tega amandmaja. Proti
               monopolizmu, proti monopolom pa v smislu čim boljše konkurence itak nekako svet po
               svoje deluje. Število krvodajalcev pa mora biti ravno prav, ne preveliko, ne
               premajhno, količina krvi mora biti primerna. Zato je treba k temu stremeti in v
               kolikor bo informacijski sistem, ki bo omogočal kontrolo med posameznimi
               organizatorji krvodajalskih akcij mislim, da je stvar s tem zagotovljena v prihodnje
               v najboljši možni obliki. Hvala.</p>
            </sp>
            <sp xml:id="SDZ4-Redna-19-2006-07-12.sp59">

               <speaker>PODPREDSEDNIK DR. MARKO PAVLIHA:</speaker>

               <p>Zaključujem razpravo o 3. členu in pričujočemu amandmaju. V razpravo dajem 10. člen
               ter amandma poslanskih skupin SDS, NSi, SLS in DeSUS. Želi kdo besedo? Zaključujem
               razpravo. V razpravo dajem še 33. člen ter amandma poslanske skupine Socialnih
               demokratov. Želi kdo besedo? Gospod Kontič.</p>
            </sp>
            <sp xml:id="SDZ4-Redna-19-2006-07-12.sp60">

               <speaker>BOJAN KONTIČ:</speaker>

               <p> Hvala lepa, gospod podpredsednik. V bistvu smo razpravo o tem členu odprli že pri
               3. členu, gre za razliko oziroma amandma, s katerim se predlaga, da se sodelovanje
               nadomesti s soglasjem. Vsa opozorila, ki so šla v to smer, kako slabo je, če bi Rdeči
               križ bil oziroma imel monopol nad organiziranjem krvodajalstva, je seveda povsem
               odveč, ker že sedaj ni tega monopola, že sedaj lahko drugi organizirajo in tako bo
               obstalo tudi v prihodnje tudi po tem zakonu.</p>
               <p>Pomembno pri tem je, da Rdeči križ pri tem ima kot nacionalni organizator
               krvodajalstva določeno besedo. Naloga nacionalnega organizatorja krvodajalskih akcij
               je bdenje nad izvajanjem le teh, preprečitev nekontroliranega izvajanja krvodajalskih
               akcij, da se število organizatorjev ne bi preveč povečalo, zaradi česar bi lahko
               slovensko krvodajalstvo zapadlo v krizo namesto, da bi se razvijalo, so zapisali v
               Rdečem križu Slovenije pa tudi minister za zdravje pravi, da je potrebno ravno pravo
               število krvodajalcev, ne preveč in ne premalo, tako je verjetno tudi z organizatorji
               krvodajalstva. Kot sem dejal si ne želim, da bi tudi področje organiziranja
               krvodajalstva postala tržna dejavnost. Želim si, da bi tako kot v preteklosti lahko
               čez nekaj časa ugotavljali, da imamo v Sloveniji dobro organizirano krvodajalstvo, da
               bomo priznali, da ni bilo monopola, da bomo pa priznali tudi tistim, ki so dobro
               organizirali, da so to zadevo dobro izpeljali. Prej je bilo povedano, da je Samo Bevk
               vnesel ideologijo v razpravo, ker je omenil Karitas kot prvi razpravljavec, pa temu
               ni tako, Karitas je bila omenjena že pred njim v tej razpravi, pa nič hudega.</p>
               <p>Torej, mi si želimo s tem amandmajem doseči predvsem to, da Rdeči križ kot
               nacionalni organizator krvodajalstva ohrani vlogo, ki jo ima in s tem tudi zagotovi
               kvalitetno organizacijo v prihodnje. Jaz ne pristajam na to tezo oziroma trditev, da
               tudi, če je nekaj dobro, je treba spreminjati. Seveda je možno, da se zadeve
               izboljšujejo, ampak kdo jih lahko izboljša, tisti, ki je v preteklosti že pokazal, da
               zna na tem področju dobro delovati. Predlagam podporo temu amandmaju s strani poslank
               in poslancev državnega zbora.</p>
            </sp>
            <sp xml:id="SDZ4-Redna-19-2006-07-12.sp61">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Potrata.</p>
            </sp>
            <sp xml:id="SDZ4-Redna-19-2006-07-12.sp62">

               <speaker>MAG. MAJDA POTRATA:</speaker>

               <p>Hvala. Zlasti minister, ki je zdravnik mi bo verjetno pritrdil, da vsaka sprememba ni
               nujno sprememba na bolje. Ko sem ga v poslanskem vprašanju spraševala o strategiji
               preskrbe s krvjo, sem to vprašanje zastavila takrat, ko smo se na slovenskem ozemlju,
               zlasti v severovzhodni Sloveniji soočili z drugimi organizatorji in izvajalci
               krvodajalskih akcij, ki so plačali za plazmo. Odgovora o strategiji nisem dobila zelo
               obsežnega ali poglobljenega, zagotovilo je samo bilo, da bo tudi v prihodnje
               krvodajalstvo temeljilo na prostovoljnosti in ne plačljivosti in da smo Slovenci
               samozadostni kar zadeva krvodajalstvo.</p>
               <p>Ker je bil omenjen 33. člen in kjer je minister se skliceval na to, da ne znamo, da
               je tu dobro definirana razlika, bi opozorila, da ravno v tem členu ni tako jasno
               postavljena razlika, ker je tudi organizatorju pripisano, da izvaja krvodajalsko
               akcijo, tako da, dajmo potem, ko že govorimo o tem, zadeve le natančno poimenovati.
               Mislim pa, da bi bilo prav ravno pri tako zelo občutljivi stvari nacionalno
               organizacijo zaradi preglednosti, zaradi nemožnosti vdorov in zlorab, ki se jih
               zadnje čase tako zelo bojimo vendarle prepustiti enemu, ki pa seveda da možnost
               organizacije tudi drugim in s tem tudi izvajanja. Mislim, da je amandma korektno
               vložen in če bi bili nameni dobri in zahvale resne, potem bi sprejeli in podprli tak
               amandma.</p>
            </sp>
            <sp xml:id="SDZ4-Redna-19-2006-07-12.sp63">

               <speaker>PODPREDSEDNIK DR. MARKO PAVLIHA:</speaker>

               <p>Hvala. Gospod Bajc.</p>
            </sp>
            <sp xml:id="SDZ4-Redna-19-2006-07-12.sp64">

               <speaker>JOSIP BAJC:</speaker>

               <p>Hvala, gospod podpredsednik. Jaz sicer nisem dobil pisma, ki ga je citiral kolega
               Kontič od Rdečega križa, ne vem zakaj, lahko bi pa prinesel kakšno zlato medaljo
               Rdečega križa, ki sem jo prijel kot organizator in kot krvodajalec. Zakaj uporabljam
               izjavo kolega Kontiča? Zaradi tega, ker se mi zdi vsaj eno tisto kar ste prebral,
               kolega Kontič, ni pristojnost organizatorja, ampak je pristojnost izvajalca
               krvodajalskih akcij, to je pa Zavod za transfuzijo krvi. In strinjam se pa z razpravo
               kolegice Majde, ki pravi, da v 33. členu zgleda, da na odboru, ko je bil sprejet ta
               amandma, niste ali pa niso ločili organizatorjev od izvajalcev in se je zapisalo, da
               je nacionalni izvajalec krvodajalskih akcij Rdeči križ, ne, je samo organizator. Ja,
               piše, krvodajalske akcije lahko izvaja, Rdeč križ ne izvaja krvodajalskih akcij,
               ampak organizira in tako naprej.</p>
            </sp>
            <sp xml:id="SDZ4-Redna-19-2006-07-12.sp65">

               <speaker>PODPREDSEDNIK DR. MARKO PAVLIHA:</speaker>

               <p>Jaz bom zelo hvaležen, kolega, če mi pustite, da jaz vodim sejo. Gospod Kontič,
               želite besedo? Dobro, nimate več časa, točno. Zaključujem razpravo. O amandmajih bomo
               s časovnim potekom seje zbora odločali danes v okviru glasovanj, pol ure po
               prekinjeni 16. točki dnevnega reda oziroma najkasneje ob 21. uri in 25 minut. S tem
               prekinjam to točko dnevnega reda. Pozdravljam ministra in sodelavke!</p>
               <p>Prehajamo na <title xml:id="SDZ4-Redna-19-2006-07-12.title3">7. TOČKO DNEVNEGA REDA - DRUGA OBRAVNAVA PREDLOGA ZAKONA O
                  SPREMEMBAH IN DOPOLNITVAH ZAKONA O TUJCIH.</title>
               </p>
               <p>Za razpravo imamo na voljo 40 minut.</p>
               <p>Predlog zakona je v obravnavo zboru predložila vlada Republike Slovenije.
               Predstavnika vlade vabim, da poda dodatno obrazložitev. Prosim.</p>
            </sp>
            <sp xml:id="SDZ4-Redna-19-2006-07-12.sp66">

               <speaker>MAG. ZVONKO ZINRAJH:</speaker>

               <p>Dober dan! Hvala lepa za besedo, gospod podpredsednik. Spoštovane poslanke in
               poslanci, kolegice in kolegi! Dovolite mi, da vam v kratkem predstavim predlog zakona
               o spremembah in dopolnitvah zakona o tujcih, s katerim bodo v slovenski pravni red
               prenesene tri direktive Evropske unije, ki urejajo izdajo dovoljenja za prebivanje
               žrtvam trgovine z ljudmi, raziskovalcem in študentom. Hkrati pa je predlog zakona
               tudi usklajen z novim zakonikom o schengenskih mejah.</p>
               <p>Dodan je nov razlog za izdajo dovoljenja za začasno prebivanje za državljane tretjih
               držav, ki so žrtve trgovine z ljudmi, ki se jim dovoljenje izda v primeru, če bodo
               sodelovali kot priče v kazenskem postopku. Poleg tega je posebej urejena izdaja
               dovoljenja oziroma zadrževanja v Republiki Sloveniji v času tako imenovane
               stabilizacijske dobe oziroma dobe okrevanja, ko se pravzaprav žrtev šele odloča o
               tem, ali bo sodelovala kot priča v kazenskem postopku.</p>
               <p>Predlog zakona ureja izdajo dovoljenja za začasno prebivanje zaradi opravljanja
               raziskovalnega dela. Prav tako je zagotovljena tako imenovana mobilnost
               raziskovalcev, ki imajo v drugi državi članici Evropske unije izdano dovoljenje za
               prebivanje za raziskovalca in želijo za določen čas, torej do treh mesecev, prebivati
               na območju druge članice, s čimer bo mogoče raziskavo opravljati v več državah
               istočasno oziroma hkrati.</p>
               <p>S predlogom zakona se dopolnjuje možnost prebivanja tujcu zaradi študija, kar je
               urejeno že s sedaj veljavnim zakonom. Dopolnitev bo omogočala vsem, ki v Sloveniji
               prebivajo na podlagi dovoljenja za začasno prebivanje zaradi študija, da v času
               veljavnosti tega dovoljenja opravljajo tudi delo, in sicer zaradi kritja stroškov
               študija.</p>
               <p>Predlog zakona se usklajuje, kot sem prej omenil, tudi z novim zakonikom o
               schengenskih mejah, na način, da se ohranjajo določbe, ki so enake kot v zakoniku, v
               določenem delu pa se določbe spremenijo tako, da napotijo na uporabo tega zakonika.</p>
               <p>Na novo je tudi določeno, da ima državljan tretje države zoper zavrnitev vstopa
               možnost pritožbe, kar po sedanji ureditvi ni mogoče.</p>
               <p>Predlog zakona poleg prisilne odstranitve na novo ureja tudi prostovoljno
               odstranitev tujca iz države v primerih, ko tujec v postopku odstranitve sodeluje s
               policijo.</p>
               <p>Za mladoletne tujce brez spremstva staršev, ki nezakonito vstopijo ali nezakonito
               bivajo v Republiki Sloveniji je poleg nastanitve v centru za tujce na novo urjena
               možnost nastanitve tudi drugje, seveda, pod nadzorstvo organa socialnega varstva,
               kadar je takšna nastanitev za njih, se pravi za mladoletnike, primernejša. Hvala
               lepa.</p>
            </sp>
            <sp xml:id="SDZ4-Redna-19-2006-07-12.sp67">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa mag. Zinrajhu, državnemu sekretarju. Predlog zakona je obravnaval tudi
               odbor za notranjo politiko, javno upravo in pravosodje. Prosim predsednico odbora
               gospo Kucler Dolinar, da predstavni poročilo.</p>
            </sp>
            <sp xml:id="SDZ4-Redna-19-2006-07-12.sp68">

               <speaker>MOJCA KUCLER DOLINAR:</speaker>

               <p>Hvala, predsedujoči. Lep pozdrav državnemu sekretarju, kolegom poslancem in
               kolegicam poslankam! Odbor državnega zbora za notranjo politiko, javno upravo in
               pravosodje je na 23. redni seji obravnaval kot matično telo zakon o spremembah in
               dopolnitvah zakona o tujcih. Predstavnik predlagatelja, minister za notranje zadeve,
               Dragutin Mate je k členom predloga zakona podal dopolnilno obrazložitev, v kateri je
               poudaril, da je temeljni razlog, ki je narekoval pripravo predloga zakona, uskladitev
               zakona o tujcih s pravnim redom EU in tudi vsebinski prenos treh direktiv ter
               zakonika o Scheeengenskih mejah v naš pravni red. Predstavnica zakonodajno-pravne
               službe je povedala, da so pripombe iz pisnega mnenja njihove službe ustrezno
               upoštevanje z amandmaji, ki so jih vložile poslanske skupine SDS, Nove Slovenije, SLS
               in DeSUS-a. K predlogu zakona je podala pisno mnenje tudi komisija državnega sveta za
               politični sistem, iz katerega izhaja, da komisija predlog zakona podpira, je pa
               izpostavila nekatere rešitve oblikovane v zvezi z nekaterimi členi predloga zakona.</p>
               <p>Na sami seji odbora so sodelovali tudi predstavniki UNCHR-ja in mirovnega inštituta
               ter predstavnica slovenske filantropije. Predstavniki navedenih institucij so sicer
               pozdravili uskladitev veljavnega zakona z evropsko zakonodajo glede žrtev trgovine z
               ljudmi, kot nove kategorije ranljive osebe, hkrati pa so opozorili tudi po njihovem
               mnenju na nekatere vprašljive oziroma problematične vidike predlaganih sprememb in
               dopolnitev v zvezi z vprašanjem suspenzivnosti pravnega sredstva, žrtve trgovine z
               ljudmi, nadalje vprašanje v zvezi z mladoletniki.</p>
               <p>Na izražene pomisleke nevladnih organizacij je v nadaljevanju podal pojasnila
               predstavnik predlagatelja, ki je poudaril, da Slovenija spoštuje vse mednarodne
               konvencije in direktive na tem področju, ter zagotovil, da tudi predlagane določbe te
               novele predstavljajo ustrezen in celoten vsebinski prenos direktiv v delu, ki se
               nanašajo na zakon o tujcih v naš pravni red. Opozoril pa je, da nekaterih pripomb
               nevladnih organizacij ni bilo mogoče upoštevati čisto iz formalnega vidika, ker se ne
               nanašajo na zakon o tujcih, temveč na področje, ki ga ureja zakon o azilu.</p>
               <p>Glede postopka z mladoletnimi tujci brez spremstva staršev ali drugih zakonitih
               zastopnikov, ki nezakonito vstopijo ali ki nezakonito prebivajo v naši državi je
               poudaril, da mladoletnika v nobenem primeru ni mogoče vrniti matični državi, dokler
               mu ta ne zagotovi primernega sprejema, v nobenem primeru pa se mladoletnika brez
               spremstva ne sme vrniti drugi državi v nasprotju z mednarodnimi konvencijami.</p>
               <p>Dodatna pojasnila je dal tudi glede predlagane rešitve, ko je tujcu, ki mu je bil
               zavrnjen vstop v Republiko Slovenijo dana pravica do pritožbe. Tu gre za uvedbo nove
               možnosti v skladu s schengenskim zakonikom, po katerem se lahko oseba, ki ji je bil
               zavrnjen vstop v schengenski prostor, pritoži na to odločitev. Pojasnil je, da se
               tujec v tem primeru ne nahaja na ozemlju Republike Slovenije, zato je od rešitve
               pritožbe odvisno, ali se mu omogoči vstop ali ne.</p>
               <p>Članice in člani odbora glede na pojasnila predstavnika predlagatelja predloga
               zakona niso podprli predlogov nevladnih organizacij, ki so bili povzeti v amandmajih
               poslanskega kluba LDS in poslanca Mirana Potrča, amandmaja poslanskega kluba LDS in
               poslanca Mirana Potrča k 4. členu, po kateri bi pritožba zoper odločitev zadržala
               izvršitev, pa sta bila umaknjena, saj sta predlagatelja amandmajev se zadovoljila s
               pojasnili, ki jih je v tem kontekstu podal predlagatelj zakona. Odbor je sprejel
               amandmaje poslanskih skupin SDS, NSi, SLS in DeSUS tre ob koncu glasoval tudi o vseh
               členih zakona skupaj ter jih sprejel.</p>
            </sp>
            <sp xml:id="SDZ4-Redna-19-2006-07-12.sp69">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Sledi predstavitev stališč poslanskih skupin. Prvi ima besedo gospod
               Petan v imenu SDS.</p>
            </sp>
            <sp xml:id="SDZ4-Redna-19-2006-07-12.sp70">

               <speaker>RUDOLF PETAN:</speaker>

               <p>Hvala za besedo gospod podpredsednik. Predstavnika vlade, kolegice in kolegi! Zadnja
               sprememba zakona o tujcih je iz konca leta 2005, torej velja šele dobrega pol leta.
               Vzrok za tako hitro ponovno spremembo pa je sprejetje treh direktive Sveta Evrope, in
               sicer o dovoljenju za prebivanje za državljane Sveta Evrope. Za prebivanje
               državljanov tujih držav, ki so žrtve trgovine z ljudmi direktiva o pogojih za sprejem
               državljanov tretjih držav za namene študija, izmenjave učencev in za primere
               usposabljanja in pa direktive o posebnem postopku za dodelitev vstopa državljanov
               tretjih držav za namene znanstvenega raziskovanja. Omenjeno vsebino pa je potrebno
               postaviti v kontekst funkcioniranja Evropske unije s poudarkom na migracijah.</p>
               <p>Pravni red Evropske unije ureja režim enotnega upravljanja zunanjih meja držav
               članic in tudi na tem področju je bila sprejeta nova uredba o pravilih gibanja oseb
               preko meja. Uredba je v sklopu zakonika o schengenskih meja in celovito ureja
               prehajanje preko meja, kot je prehod zunanjih meja, nadzor meje, pogoji za vstop,
               človeški viri, sredstva za nadzor meje, način kontrole in podobno. Zaradi tega se
               tudi kategorije tujcev, ki so omenjene, obravnavajo drugače in to je predmet te
               novele.</p>
               <p>Za tujce, ki so žrtve trgovine z ljudmi se izdaja prvega dovoljenja za začasno
               prebivanje ureja drugače kot za ostale tujce državljane tretjih držav, in sicer enako
               kot izdaja dovoljenja ureja tudi direktiva s katero se zakon o tujcih usklajuje. Na
               novo pa je s predlogom zakona tudi določeno, da se žrtve trgovine z ljudmi v času
               stabilizacijske dobe oziroma dobe okrevanja v kateri se žrtev trgovine z ljudmi
               odloča o tem ali bo sodelovala kot priča v kazenskem postopku trgovine z ljudmi
               dovoli zadrževanje v Republiki Sloveniji.</p>
               <p>Za dovolitev vstopa državljanov tretjih držav za namene znanstvenega raziskovanja je
               s predlogom zakona o tujcih posebej na novo opredeljena tudi izdaja dovoljenja za
               začasno prebivanje, zaradi opravljanja raziskovalnega dela. In se razlikuje od
               dovoljenja, ki se državljanom tretjih držav izdaja iz razloga zaposlitve ali dela.
               Urejena je tudi mobilnost raziskovalcev, ki imajo v drugi državi članici izdano
               dovoljenje za prebivanje za raziskovalca.</p>
               <p>Zakon o tujcih, ki ureja izdajo dovoljenja za začasno prebivanje zaradi študija se
               tudi spreminja vsebina, med drugim je državljanom tretjih držav, ki bi v naši državi
               prebivali na podlagi dovoljenja za začasno prebivanje zaradi študija v času
               veljavnosti tega dovoljenja po novem dovoljeno opravljati tudi dela zaradi kritja
               stroškov študija. Zaradi navedenega je spremenjena tudi določba veljavnosti zakona,
               ki določa, da lahko tujec v Republiki Sloveniji prebiva le v skladu z namenom, zaradi
               katerega mu je bilo izdano dovoljenje. S predlaganim zakon se poimenovanje vrst
               vizumov v celoti uskladi s schengenskem pravnim redom tako, da se namesto vizuma za
               vstop opredelita nova vizum za kratkoročno bivanje in vizum za dolgoročno bivanje. Na
               novo pa je opredeljena tudi možnost podaljšanja vizuma za kratkoročno bivanje.</p>
               <p>Delno je spremenjena tudi ureditev odstranitve iz države tujca, ki v Republiki
               Sloveniji prebiva nezakonito. Poleg prisilne odstranitve je na novo urejena tudi
               prostovoljna odstranitev tujca iz države v primerih, ko je le ta pripravljen
               sodelovati s policijo.</p>
               <p>V poslanski skupini bomo podprli omenjeno novelo, ker uvaja določeno fleksibilnost
               posameznih kategorij ljudi tujcev za vstop v našo državo in to za primere, ki so bili
               omenjeni, zato bomo v poslanski skupini podprli omenjen zakon. Hvala.</p>
            </sp>
            <sp xml:id="SDZ4-Redna-19-2006-07-12.sp71">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospo Lavtižar Bebler prosim, da predstavi stališče LDS.</p>
            </sp>
            <sp xml:id="SDZ4-Redna-19-2006-07-12.sp72">

               <speaker>DARJA LAVTIŽAR BEBLER:</speaker>

               <p>Hvala za besedo, gospod podpredsednik. Torej, sprememba zakona je zaradi prenosa treh
               direktiv v naš pravni red potrebna. V poslanskem klubu LDS podpiramo vključitev
               tujcev, ki so bili žrtve trgovine z ljudmi, kot posebne kategorije ranljivih oseb, ki
               jim je omogočeno pridobiti dovoljenje za začasno prebivanje. Podpiramo tudi možnost
               posebne obravnave žrtev trgovine z ljudmi, ki jim je omogočeno zadrževanje v
               Republiki Sloveniji. V poslanskem klubu LDS pa obžalujemo, da pri tem posebne
               pozornosti nismo posvetili tudi mladoletnikom brez spremstva staršev ali drugih
               zakonitih zastopnikov, zato smo v skladu z opozorili predstavništva visokega
               komisariata za begunce v Sloveniji, slovenske filantropije, Amnesty International in
               mnogih drugih nevladnih organizacij pripravili amandmaje, ki kot posebno ranljivo
               skupino ljudi obravnavajo prav mladoletnike brez spremstva staršev ali drugih
               zakonitih zastopnikov. Gre za zelo majhno število mladoletnih oseb. Nevladne
               organizacije poročajo, da gre pri mladoletnikih, žrtvah trgovine z ljudmi, brez
               spremstva staršev ali drugih zakonitih zastopnikov za 5 do 10 oseb letno. Pa vendar
               so koalicijski poslanci našim amandmajem nasprotovali in tako so žal ti členi, h
               katerim smo vložili amandmaje, ostali zaprti. Spet primer torej, ko amandmaji, čeprav
               zelo smiselni in utemeljeni, niso bili sprejeti samo zato, ker jih je vložila LDS,
               ali pa tudi zato, ker otroci, zato ker so tujci in ne naši, niso vredni naše posebne
               skrbi.</p>
               <p>Poslanski klub LDS bo kljub vsemu povedanemu zakon podprl. Hvala.</p>
            </sp>
            <sp xml:id="SDZ4-Redna-19-2006-07-12.sp73">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Kokalj, v imenu Nove Slovenije.</p>
            </sp>
            <sp xml:id="SDZ4-Redna-19-2006-07-12.sp74">

               <speaker>ANTON KOKALJ:</speaker>

               <p>Lep pozdrav vsem! Kot je bilo že omenjeno, so predlagane spremembe in dopolnitve
               zakona o tujcih posledica upoštevanja evropske zakonodaje, omenjenih direktiv ter
               uredbe o zakoniku skupnosti o pravilih, ki urejajo gibanje oseb prek meja, v tako
               imenovanem zakoniku o schengenskih mejah. Prav tako pa zakon odpravlja nekatere
               pomanjkljivosti zakona o tujcih, ki so se pokazale pri samem izvajanju.</p>
               <p>Zakon prinaša poenostavitev postopka tudi za tiste sezonske delavce, ki želijo
               pridobiti dovoljenje za začasno prebivanje zaradi zaposlitve ali dela.</p>
               <p>Da bi lažje izpeljali kazenske postopke proti storilcem kaznivih dejanj, ki izvajajo
               nedovoljeno trgovino z ljudmi, se dodaja nov razlog za izdajo dovoljenja za začasno
               prebivanje tistim tujcem, ki so žrtve trgovine z ljudmi in se odločijo, da bodo
               sodelovali v samem postopku z organi pregona.</p>
               <p>Na novo je opredeljena tudi izdaja dovoljenja za začasno prebivanje zaradi
               opravljanja raziskovalnega dela. Dovoljenje se izda za največ eno leto, do treh
               mesecev pa lahko raziskovalec prebiva v Republiki Sloveniji na podlagi dovoljenja, ki
               ga je pridobil v drugi državi članici. S tem se spodbuja mobilnost raziskovalcev,
               hkrati pa se olajšuje vsakokratno pridobivanje dovoljenj. Tujci, ki pridobijo vizum
               na podlagi namena znanstvenega ali raziskovalnega dela, bodo imeli možnost, da s
               seboj pripeljejo tudi ožje družinske člane.</p>
               <p>Tujci, ki vstopajo v Republiko Slovenijo zaradi študija, bodo imeli možnost
               opravljanja določenega dela zaradi kritja stroškov študija. Njihov položaj se tako
               izenačuje z našimi študenti, tako da si lahko pridobijo dodatna sredstva, s katerimi
               lažje opravljajo študij.</p>
               <p>Mladoletni tujci pridobivajo s spremembami zakona alternativno prebivanje v centrih
               za tujce. Po novem bodo lahko bivali tudi drugje, seveda pod nadzorom organov
               socialnega varstva, kadar je taka nastanitev za mladoletnike primernejša in se jih
               tako izključi iz škodljivega socialnega okolja.</p>
               <p>Na novo so urejeni tudi stroški prisilne odstranitve tujca iz države. Stroške
               solidarno nosi fizična ali pravna oseba, ki je tujcu omogočila pridobitev vizuma, če
               ni izkazovala pravega namena vstopa tujca. Marsikdaj se namreč zgodijo navidezne
               pogodbe o zaposlitvi, ki se sklenejo z namenom, da tujec vstopi v državo, dejansko pa
               tega dela ne opravlja in dela na črno ali pa odide v kako drugo državo članico
               Evropske unije.</p>
               <p>Zakon, kot sem omenil, se usklajuje s schengenskim pravnim redom in prinaša tudi dve
               novi vrsti vizumov.</p>
               <p>V naši poslanski skupini Nove Slovenije bomo predlagane rešitve podprli.</p>
            </sp>
            <sp xml:id="SDZ4-Redna-19-2006-07-12.sp75">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. V imenu SLS bo govoril gospod Bajc.</p>
            </sp>
            <sp xml:id="SDZ4-Redna-19-2006-07-12.sp76">

               <speaker>JOSIP BAJC:</speaker>

               <p>Spoštovana predstavnika vlade, kolegice in kolegi, lep pozdrav! Novelo zakona o
               tujcih je potrebno sprejeti predvsem zaradi uskladitve zakona z direktivami evropske
               unije in zakonom o schengenski meji, torej zaradi uskladitve s predpisi Evropske
               unije. Poleg tega pa novela zakona prinaša tudi odpravljanje nekaterih
               pomanjkljivostih, ki so se pokazali v praksi ob izvajanju sedaj veljavnega zakona o
               tujcih.</p>
               <p>Najpomembnejša vsebinska novost obravnavane novele zakona je določitev novega
               razloga za izdajo dovoljenja za začasno prebivanje tujcev iz držav nečlanic Evropske
               unije v Sloveniji, če gre za posameznike ali posameznice, ki so žrtev trgovine z
               ljudmi in so kot priče pripravljene sodelovati v kazenskem postopku trgovine z
               ljudmi. Takšno rešitev v Slovenski ljudski stranki pozdravljamo. Verjetno se vsi
               premalo zavedamo, da je vloga Slovenije na področju trgovine z ljudmi vse prej kot
               zanemarljiva. Slovenija v tem smislu nastopa predvsem kot država tranzita in včasih
               tudi kot ciljna država. Po navedbah urada za enake možnosti naj bi bila na področju
               trgovine z ženskami za namene spolnega izkoriščanja v Sloveniji celo država izvora.
               Upamo, da bo predlagana rešitev prispevala tako k cilju zaščite žrtev trgovine z
               ljudmi kot tudi uspešnemu odkrivanju in k večji preiskanosti kaznivih dejanj v zvezi
               s trgovino z ljudmi.</p>
               <p>Uskladitev z evropskim pravom prinaša tudi dovolitev vstopa in bivanja državljanov
               tujih držav, ko gre za znanstveno raziskovanje, študij, izmenjavo učencev ali
               prostovoljno delo. Nova ureditev na tem področju je tudi sicer pomembna za Slovenijo,
               saj nam omogoča tudi drugim državljanom drugih držav, da se bodo lažje odločali za
               raziskovalno delo ali študij v Sloveniji. Posredno bo to omogočilo na eni strani
               pridobitev oziroma pritegnitev dodatnih tujih strokovnjakov, na drugi strani pa tudi
               širjenje našega znanja od države nečlanice Evropske unije.</p>
               <p>Glede pogojev postopka in razlogov za zavrnitev vstopa v državo, ko gre za
               državljane tujih držav, novela zakona napotuje na uporabo zakona o schengenski meji.
               V skladu s schengenskem zakonikom se kot novo uvaja pravno sredstvo v primeru, ko je
               določeni osebi zavrnjen vstop v schengenski prostor. Ta oseba ima možnost pritožbe,
               odrešitve v kateri je odvisno, ali je vstop v državo dovoljen ali ne. Takšna rešite
               je v skladu z Evropsko zakonodajo, obenem pa smo prepričani, da predstavlja tudi
               zadostno pravno varstvo tujcev, ki vstopajo v našo državo. Zakon sicer prinaša
               finančne posledice za javna sredstva, glede na to, da se bodo sredstva porabila
               zlasti za zaščito temeljnih človekovih pravic, je njihova poraba po mnenju Slovenske
               ljudske stranke več kot upravičena. Poslanci poslanske skupine Slovenske ljudske
               stranke bomo predlagano novelo zakona podprli.</p>
            </sp>
            <sp xml:id="SDZ4-Redna-19-2006-07-12.sp77">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod Zagorac bo predstavil stališče SNS.</p>
            </sp>
            <sp xml:id="SDZ4-Redna-19-2006-07-12.sp78">

               <speaker>BOŠTJAN ZAGORAC:</speaker>

               <p>Hvala za besedo, spoštovani predsedujoči. V Slovenski nacionalni stranki bomo
               predlog zakona o spremembah in dopolnitvah zakona o tujcih podprli. V bistvu ne
               preostane nič drugega, kot smo slišali od vseh mojih predgovornikov, gre za
               implementiranje direktiv Evropske skupnosti v slovensko zakonodajo.</p>
               <p>Mislim, da je bilo pri predstavitvah stališč narejenega že dovolj rezimeja o tem,
               kaj zakon govori, kaj zakon predvideva in čemu je namenjen, zato bom sam preskočil ta
               del in nam mogoče celo privarčeval nekaj časa. Zanimivo je to, da se nihče ni
               dotaknil finančnih posledic omenjenega zakona. Zakon predvideva, bi rekel, tam okoli
               130 do 140 milijonov slovenskih tolarjev finančnih posledic. Najbolj bode v oči
               dejstvo, da se bodo sredstva prerazporejala znotraj postavk ministrstva za notranje
               zadeve, kar se mi zdi v redu, ker gre znotraj matičnega ministrstva in pa ministrstva
               za zdravje. Tukaj pa je zadeva malo drugačna. Ministrstvo za zdravje po zadnjih tako
               v javnosti znanih zadevah ravno ni ministrstvo, kjer bi se finance lahko jemale
               stran, kvečjemu bi se lahko dodajale za rešitve težav, ki se pojavljajo na tem
               ministrstvu, zato bom prav z zanimanjem oziroma bomo v Slovenski nacionalni stranki
               prav z zanimanjem spremljali, iz katerih postavk ministrstva za zdravje bo pa denar
               za implementacijo zakona o tujcih šel oziroma kje bomo ta denar ministru za zdravje
               vzeli, ko vemo, da je že zdaj v finančni stiski. Pri tem zakonu je res, da je
               potrebno v zakon vnesti določene direktive iz Evropske unije, kar sem povedal že na
               začetku. Predlog zakona pozdravljajo tudi v UNHCR in je v zadnjem letu to eden prvih
               zakonov, ki ga ta institucija ne kritizira. Kakšna pa je možnost zlorab pri tem
               zakonu? Predvsem bi se rad dotaknil statusa raziskovalca. Vemo, da že doma dostikrat
               pride do zlorab tega statusa s strani prosilcev. Bojim se, da je tukaj v zakonu
               dikcija zastavljena tako, da se bodo te zlorabe lahko, bom rekel, kopičile ali celo
               ponavljale oziroma se bodo povečale, zato tudi pričakujem s strani ministrstva za
               notranje zadeve in pa tudi seveda ministrstva za šolstvo, znanost in tehnologijo, da
               bodo tukaj še posebej pozorni, ko bo šlo za podeljevanje statusa tujca. Še enkrat bi
               rad poudaril, finančne posledice, ki se jih ni do sedaj v svojem uvodu dotaknil
               nihče, so tiste, ki bodejo najbolj v oči. Jemati ministrstvu za zdravstvo, ki je po
               vseh javnih primerih že tako ali tako zadolženo več kot preveč, se mi zdi s strani te
               vlade popolnoma nesmiselno in samo čas bo pokazal, ali smo imeli prav ali. Se mi zdi,
               da bo temu ministrstvu zelo težko jemati finančna sredstva. Hvala lepa.</p>
            </sp>
            <sp xml:id="SDZ4-Redna-19-2006-07-12.sp79">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Zadnji bo govoril gospod Rezman, v imenu DeSUS-a.</p>
            </sp>
            <sp xml:id="SDZ4-Redna-19-2006-07-12.sp80">

               <speaker>VILI REZMAN:</speaker>

               <p>Hvala lepa. Stališča poslanskih skupin doslej so pokazala, da je zakon oziroma
               predlog zakona, kakor je pripravljen, vreden podpore, in doživel jo bo tudi s strani
               poslanske skupine DeSUS. Torej mi podpiramo predlog, čeprav bi bili še bolj
               zadovoljni, ko bi bil sprejet vsaj kakšen izmed amandmajev, ki so bili predlagani in
               ki jim je po vsebini poslanska skupina DeSUS sicer naklonjena.</p>
               <p>V principu pa itak gre za neke vrste zakonodajno-pravno rutino, ki jo opravljamo v
               državnem zboru, ko pač usklajujemo naš pravni red s tistim, kar nam nalaga kot obvezo
               pravo EU. Gre torej za uskladitev treh direktiv in uredbe oziroma zakonikov
               schengenski meji in vse te implementacije pomenijo nekaj, kar je tudi z naše strani
               vredno podpore. Morda je prav omeniti, da se je vlada to pot odzvala korektno tako
               časovno kot po vsebini. To pot nas torej ne tišči časovna stiska, nismo v kakšni
               zamudi in ne sprejemamo zakonodaje za nazaj, kar se včasih dogaja. Prav je tudi, da
               se po vsebini strinjamo s tem, kar je bilo opravljenega, ne samo zaradi
               implementacije evropskih direktiv in uredbe, ampak tudi za voljo tega, ker se je
               sočasno odpravilo še nekaj slabosti, ki jih je pač predlagatelj opazil pri izvajanju
               zakona o tujcih.</p>
               <p>Mi menimo, da gre s tem za povečano zaščito schengenske meje, da gre za to, da se
               tistim, ki so žrtve, pomaga bolj kot je bilo doslej, da se omogoča in daje prispevek
               k pospeševanju razvoja tudi s temi okviri, s temi pogoji, ki govorijo o tem, kdo,
               kako, koliko časa lahko pri nas bodisi raziskuje bodisi tudi dobrodelno dela. Zaradi
               teh pozitivnih lastnosti se poslanska skupina DeSUS solidarizira s predlagano novelo.</p>
               <p>Treba je najbrž poudariti, da je to pot doživel predlog tudi odobravanje s strani
               UNCHR, kljub nekaterim pomislekom in dodatnim predlogom, pa vendar zdi se pomembno,
               kajti ta usklajenost s stališči med ministrstvom in UNCHR doslej ni bila vsakodneven
               pojav.</p>
               <p>V poslanski skupini bomo torej podprli ta predlog zakona. Žal nam je, da ni bilo
               kakšno od dopolnil sprejeto, zlasti tisto, ki govori o dodatni zaščiti mladoletnih
               otrok, ampak kljub temu je zakon pripravljen dovolj dobro, da zasluži podporo.</p>
            </sp>
            <sp xml:id="SDZ4-Redna-19-2006-07-12.sp81">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem se je predstavitev stališč poslanskih skupin tudi končala. Ker k
               dopolnjenemu predlogu ni bilo vloženih amandmajev, ni možna razprava o členih, zato
               jo zaključujem in s tem tudi drugo obravnavo predloga zakona. V skladu s poslovnikom
               bo zbor glasovanje o zakonu opravil v petek, 14. julija, v okviru glasovanj. S tem
               prekinjam to točko dnevnega reda. Pozdravljam oba predstavnika ministrstva.</p>
               <p>Prehajamo na <title xml:id="SDZ4-Redna-19-2006-07-12.title4">8. TOČKO DNEVNEGA REDA - DRUGA OBRAVNAVA PREDLOGA ZAKONA O
                  PREVZEMIH.</title> Ravnokar se nam je pridružil tudi minister mag. Vizjak, ki ga tudi
               vabim za dodatno obrazložitev. Prosim.</p>
            </sp>
            <sp xml:id="SDZ4-Redna-19-2006-07-12.sp82">

               <speaker>MAG. ANDREJ VIZJAK:</speaker>

               <p>Hvala lepa, spoštovani podpredsednik. Spoštovane poslanske in poslanci! Prevzemna
               zakonodaja, ki je danes v drugem branju pred vami, podaja pomemben sistemski
               normativni okvir, povezan tako z aktivnostmi na trgu vrednostnih papirjev kot tudi z
               lastniško korporacijsko komponento prava družb. Obstoječi zakon o prevzemih izkazuje
               vrsto pomanjkljivosti in tranzicijskih posebnosti, ki zahtevajo ustrezno prenovo tudi
               v luči priložnosti za kapitalski trg Republike Slovenije. Hkrati pa je seveda
               Slovenija kot članica Evropske skupnosti dolžna uskladiti svojo nacionalno zakonodajo
               in implementirati v svoj pravni red tudi ustrezne direktive Evropske skupnosti in
               zato je pomembno, da ta prevzemna zakonodaja tudi upošteva vse sprejete direktive na
               tem področju, zlasti pa implementira direktivo o prevzemnih ponudbah, katere rok za
               implementacijo se je iztekel 20. maja tega leta. Izjemno pomembno se mi zdi
               poudariti, da so urejene rešitve v zakonodaji v skladu z mednarodnimi standardi, ki v
               prevzemno zakonodajo vnašajo bolj enakovredno in transparentno vlogo vseh akterjev,
               vključno z državo, ter boljše varovanje interesov vseh in še posebej, poudarjam, še
               posebej manjšinskih delničarjev.</p>
               <p>Naj omenim zgolj nekaj ključnih novosti, ki so v tej prevzemni zakonodaji oziroma v
               zakonu o prevzemih, glede na dosedanjo ureditev in nekatere tudi posebne ureditve, ki
               dvigajo standard in močneje urejajo prevzemno zakonodajo v tem zakonu, glede na
               zahteve Evropske direktive. Najprej se mi zdi pomembno poudariti področje uporabe,
               kajti tu je poleg minimalnega standarda iz direktive za javne delniške družbe predlog
               zakona določal obvezno uporabo določb zakona tudi za večje nejavne delniške družbe,
               katerih delovanje je zaradi nekonsolidiranega lastništva in njihove finančne moči
               podobno delovanju javnih delniških družb. Pomembno je, da se na novo definirajo tudi
               osebe, ki delujejo usklajeno in določajo izpodbitne in neizpodbitne domneve
               usklajenega delovanja. Krog oseb, za katere se domneva, da delujejo usklajeno je
               širši, in v določenih primerih obstaja domneva, da osebe delujejo usklajeno. Na
               strani prevzemnika pa je, da izpodbija te domneve usklajenega delovanja. Pomembne so
               določbe, ki določajo, kaj je pravična cena, ki jo ponudi prevzemnik v prevzemni
               ponudbi, in ta ne sme biti nižja od najvišje cene, po kateri so prevzemnik ali osebe,
               ki z njim delujejo usklajeno, pridobivali vrednostne papirje v obdobju 12 mesecev
               pred objavo ponudbe. Varstvo pravične cene je zagotovljeno še eno leto po prevzemni
               ponudbi.</p>
               <p>Nadalje so določeni jasno in pregledno tudi roki v prevzemnem postopku.</p>
               <p>Zelo pomembne, kar zadeva zlasti male delničarje in tudi sicer, so zahteve po
               informiranju vseh strank in še posebej predstavnikov delavcev o vseh ključnih
               elementih, povezanih s prevzemno ponudbo.</p>
               <p>Na novo so določene tudi sankcije za kršitve. Pomembno se mi zdi poudariti tudi
               mirovanje glasovalnih pravic iz vseh delnic. To pomeni, da kršitelj na skupščini ne
               bo mogel oziroma smel uresničevati glasovalnih pravic, če je kršil zakon.</p>
               <p>Nadalje je dobila agencija za trg vrednostnih papirjev bistveno širšo in aktivnejšo
               legitimacijo za vložitev izpodbojne tožbe, zlasti v primeru, da ciljna družba
               prevzemniku omogoči uresničevanje glasovalnih pravic v nasprotju z zakonom.</p>
               <p>Zakon o prevzemih nadgrajuje tudi sedanjo ureditev obrambnih mehanizmov. Tako
               nadalje opredeljuje tudi dvig zneskov glob. S prehodnimi določbami se ustrezno
               urejajo tudi zatečena stanja v zvezi z obstoječimi izjemami in usklajenimi ravnanji.
               S tem želimo na nek način tudi prikazati kakšno parkirišče in se nekoliko jasneje in
               transparentneje opredeliti tudi do tega trenutnega zatečenega stanja ob uveljavitvi
               zakona.</p>
               <p>Na koncu tega uvoda želim poudariti, da je pri pripravi sodelovala zelo široka
               skupina strokovnjakov. Menim, da je zakon zelo dober in novo poglavje v prevzemni
               zakonodaji v Sloveniji. Z veseljem tudi ugotavljam, da je to prvi zakon, ki je prišel
               tudi kot test Partnerstva za razvoj in je bil usklajevan in je usklajen tudi s
               partnerji iz Socialne demokracije.</p>
               <p>Vlada oziroma ministrstvo za gospodarstvo je argumentirano zavrnilo amandmaje, ki se
               danes v plenarni obravnavi ponovno pojavljajo. Na odboru za gospodarstvo so bili že
               predloženi in zavrnjeni z enakimi argumenti, ki jih bomo v nadaljevanju tudi
               ponovili. Tudi sedaj menimo, da so nepotrebni, in jih zaradi tega tudi ne podpiramo.
           </p>
            </sp>
            <sp xml:id="SDZ4-Redna-19-2006-07-12.sp83">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Predlog zakona je obravnaval odbor za gospodarstvo kot matično delovno
               telo. Prosim predsednika odbora gospoda Ferija Horvata, da predstavi poročilo.
               Prosim.</p>
            </sp>
            <sp xml:id="SDZ4-Redna-19-2006-07-12.sp84">

               <speaker>FRANC (FERI) HORVAT:</speaker>

               <p>Hvala za besedo, gospod podpredsednik. Spoštovani minister s sodelavcem, kolegice in
               kolegi! Odbor za gospodarstvo je kot matično delovno telo obravnaval predlog zakona
               na 19. seji, 28.6.2006. Odbor je bil seznanjen z mnenjem zakonodajno-pravne službe.
               Pretežni del pripomb zakonodajno-pravne službe je bil upoštevan s sprejetjem
               amandmajev odbora, ki so vgrajeni v dopolnjeni predlog. Odbor je bil tudi seznanjen z
               mnenjem državnega sveta Republike Slovenije. Seznanjen je bil s predlogoma za
               amandmaje vseslovenskega združenja malih delničarjev. Teh dveh amandmajev odbor ni
               povzel. Seznanjen je bil s predlogom za amandma ljubljanske borze. Ta predlog borze
               je upoštevan v predlogu zakona. Odbor je obravnaval vložene amandmaje. Sprejel je
               amandma poslanskih skupin SDS, SD, Nove Slovenije, SLS in DeSUS k 64. členu, ni pa
               sprejel amandmajev poslanskega kluba LDS. Glede na to, da poročilo zelo podrobno
               opisuje in povzetke vsebine mnenj, pripomb, kot tudi samo razpravo na odboru, ki je
               trajala kar dobre tri ure, ne boste jezni, da ne bom podrobno tukaj interpretiral
               tega poročila, ker ga imate pred seboj. Sprejeti amandmaji so vključeni v dopolnjeni
               predlog zakona, ki je sestavni del tega poročila. Predlagam v imenu odbora, da
               predlog zakona sprejmete. Hvala.</p>
            </sp>
            <sp xml:id="SDZ4-Redna-19-2006-07-12.sp85">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa, tudi za prihranek časa. Sledi predstavitev stališč poslanskih skupin, in
               sicer ima prvi besedo kolega mag. Cvikl v imenu LDS.</p>
            </sp>
            <sp xml:id="SDZ4-Redna-19-2006-07-12.sp86">

               <speaker>MAG. MILAN M. CVIKL:</speaker>

               <p>Hvala lepa, gospod predsedujoči. Gospod minister, poslanke in poslanci! V poslanskem
               klubu Liberalne demokracije Slovenije menimo, da je potreben nov sistemski zakon o
               prevzemih. Pri tem sistemskem zakonu je potrebno upoštevati vse, kar se je na
               področju prevzemne zakonodaje naredilo v okviru EU. Potrebno je tudi upoštevati nekaj
               let izkušenj v času tranzicije v naši družbi. Če tudi verjamemo,da je zakon potreben,
               pa ocenjujemo, da pomembno vprašanje specifike lastniškega preoblikovanja, ki bi ga
               moral ta zakon urediti na ta način, da bi veliko natančneje z višjim standardom
               uredil menedžerske odkupe, to s predlogom zakona ni ustrezno urejati. Mi namreč
               ocenjujemo, da bi zakon moral urejati tudi postopek za odkup vrednostnih papirjev
               družb, ki po zakonu o trgu vrednostnih papirjev niso opredeljene kot javne družbe, in
               vrednostne papirje, ki jih pridobivajo člani uprav oziroma nadzornih svetov. To
               pravimo zato, ker potem, ko smo v Sloveniji izvedli lastninsko preoblikovanje s
               transformacijo bivše družbene lastnine v imenovano lastnino in ko smo v posameznih
               družbah dobili na eni strani delničarje, na drugi strani menedžment in ostale,
               predvsem seveda kupce in pa dobavitelje posameznih storitev, ocenjujemo, da je zaradi
               specifike slovenske zakonodaje potrebno urediti ključni konflikt, ki ga imajo
               menedžerji v posameznih družbah. Menedžerji na eni strani delujejo kot menedžerji, na
               drugi strani pa seveda želijo, in to je njihov legitimni interes, postati pretežni
               lastniki. In v Liberalni demokraciji ne razumemo, zakaj vlada, vladajoča koalicija,
               ki je v preteklih letih tudi v tej dvorani državnega zbora na veliko, v narekovaju,
               "kritizirala" problem insajderstva, zakaj ta vladajoča koalicija ne želi v tem zakonu
               uvesti dodatnega standarda, ki bi zaščitil vse, predvsem pa tiste, ki nimajo vseh
               informacij, in to so mali delničarji. Bojimo se, da zakon, ki preprosto pravi,
               urejamo stvari, kot so v okviru Evropske unije, v okviru Evropske unije pa ni
               konflikta med menedžerji, ki bi želeli postati lastniki, ker so lastniki že znani
               vnaprej, ne razumemo, zakaj vlada, vladajoča koalicija ne želi ustvariti višjega
               standarda, ki bi preprečil zlorabo notranjih informacij. To je dejstvo, da imajo
               menedžerji dvojno vlogo. In dejstvo tudi je, da bi morali v skladu z zakonom o
               gospodarskih družbah delovati predvsem v dobro vseh delničarjev. Ker pa želijo, in
               rekel sem, to je legitimni interes, krepiti svojo vlogo lastnikov, lahko pride do
               zlorab. Mi ne pravimo, da prihaja vedno do zlorab, lahko pa pride do zlorab, in sicer
               zato, ker v zakonu ni jasno povedano, kaj so dolžnosti uprave, menedžerjev in ni
               dovolj jasno, na kakšen postopek se v primeru družb, ki niso po zakonu o trgu
               vrednostnih papirjev opredeljene koz javne družbe, izvaja prevzem. Mislimo tudi, da
               ni ustrezna samo določba v zakonu o gospodarskih družbah, ki pravi, da je prepovedano
               dajanje posojil s strani družbe prevzemnice, ampak ocenjujemo, da bi bilo potrebno v
               tem zakonu prepovedati financiranje nakupa podjetij oziroma program odplačevanja
               kreditov, preprečiti, da bi to izvajala prevzemna družba. Zato bomo v nadaljevanju
               seveda branili nekaj amandmajev in v odvisnosti od odločitve pri teh amandmajih se
               bomo odločali o tem, ali zakon podpreti ali ne. Če amandmaji ne bodo sprejeti, če
               vladajoča koalicija ne bo sledila nekaterim našim pripombam in v večji meri zaščitila
               malih delničarjev pri zakonu o prevzemih, potem zakona ne moremo podpreti in bo ta
               zakon predvsem postal zakon, kako spodbujati menedžerske odkupe, ne pa zaščititi male
               delničarje, kar je vsebina zakona povsod v tržnem gospodarstvu. Hvala lepa.</p>
            </sp>
            <sp xml:id="SDZ4-Redna-19-2006-07-12.sp87">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Naslednji ima besedo gospod Feri Horvat v imenu SD.</p>
            </sp>
            <sp xml:id="SDZ4-Redna-19-2006-07-12.sp88">

               <speaker>FRANC (FERI) HORVAT:</speaker>

               <p>Hvala za besedo. Poslanke in poslanci poslanske skupine socialnih demokratov bomo
               predlog zakona podprli. Ocenjujemo, da gre za zelo pomemben zakon, ki bo prispeval k
               razvoju slovenskega trga kapitala. Predlog v veliki meri sledi mednarodnim
               standardom, vključno z direktivo EU o prevzemnih ponudbah. Posebej pomembna se nam
               zdi zagotovitev večje preglednosti pri poteku prevzemov, kar doslej pogosto ni bil
               slučaj. Prav tako je izjemno pomemben enakopraven položaj vseh akterjev in boljše
               varovanje interesov delničarjev, še posebej malih delničarjev, ki so bili doslej
               pogosto marginalizirani, de ne rečem celo, tudi izločeni. Važno je obveščanje vseh
               strank in še posebej predstavnikov delavcev, dobro je, da so dokaj podrobno
               predpisani postopki, vključno z roki v prevzemnem postopku. Glede na dosedanje
               izkušnje in tudi izigravanja, ki so se dogajala, je koristna natančnejša opredelitev
               povezanih oseb in oseb, ki delujejo usklajeno. Za uresničitev ciljev zakona in
               njegovo učinkovito izvajanje je izjemno pomembna krepitev vloge agencije za trg
               vrednostnih papirjev, in to ne le post festum, ampak v samem prevzemnem postopku
               oziroma procesu. Zato smo Socialni demokrati v okviru partnerskega usklajevanja, o
               katerem je že govoril uvodoma gospod minister, posebno pozornost posvetili 64. členu.
               Z zadovoljstvom ugotavljamo, da sta predlagatelj, se pravi vlada in koalicija sta
               prisluhnila našim argumentom in tako je bil pripravljen in sprejet skupni amandma
               koalicijskih poslanskih skupin in poslanske skupine SD, ki določa aktivnejšo vlogo za
               trg vrednostnih papirjev. To se med drugim odraža v določbah, da agencija poleg
               vložitve izpodbojne tožbe po uradni dolžnosti ali na zahteve oseb, ki lahko po zakonu
               o gospodarskih družbah vložijo tožbo, z odločbo prepove prevzemniku uresničevati
               glasovalne pravice v ciljni družbi in prepove ciljni družbi uresničitev teh pravic v
               primeru kršenja zakona konkretno predvsem 63. člena. Dejstvo je, da če bi namreč vse
               prepustili, tako kot je bilo prvotno predvideno, samo sodnim postopkom, ki jih lahko
               nekdo sproži ali pa tudi ne, in vemo, da so dolgotrajni, da dejansko to ne zagotavlja
               učinkovitega izvajanja zakona. To nalaga seveda agenciji zelo odgovorno in zahtevno
               in tudi obsežno delo, vendar po našem trdnem prepričanju, zagotavlja učinkovitejše
               izvajanje zakona. Ob koncu bi rekel to, da je zelo koristno, da je predlagatelj
               vključil širok krog ustanov in posameznih strokovnjakov v pripravo zakona. To res
               zahteva več časa in napora od predlagatelja, vendar po izkušnjah in tudi po tej
               izkušnji končno vodi do boljših rešitev in bi tako prakso bilo dobro uporabiti tudi
               pri pripravi drugih, zlasti zahtevnih zakonov. Hvala lepa za pozornost.</p>
            </sp>
            <sp xml:id="SDZ4-Redna-19-2006-07-12.sp89">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Besedo dajem gospodu Mikoliču, da predstavi stališče NSi.</p>
            </sp>
            <sp xml:id="SDZ4-Redna-19-2006-07-12.sp90">

               <speaker>MARTIN MIKOLIČ:</speaker>

               <p>Lepo pozdravljeni, spoštovani podpredsednik, predstavnik vlade, spoštovane kolegice
               in kolegi! Vstop Slovenije v Evropsko unijo ter načrtovane gospodarske reforme
               zahtevajo na področju zakonodaje o prevzemih novo, današnjemu času primerno ureditev.
               Ureditev prevzemov v skladu z mednarodnimi standardi je osnova za učinkovito zaščito
               malih vlagateljev tudi pri nas v Sloveniji. Prav gotovo se vsi strinjamo, da mora
               biti zagotovljeno varstvo vlagateljev na trgu vrednostnih papirjev, zato je treba
               odpraviti vse tranzicijske posebnosti, ki jih vsebuje obstoječi zakon, ki je bil
               sprejet ob zaključku procesa lastninskega preoblikovanja. Veljavni zakon vsebuje
               notranje neusklajene definicije, ki otežujejo nadzor. Veliki igralci na trgu kapitala
               lahko po obstoječi zakonodaji manipulirajo v veliko primerih na škodo malih
               vlagateljev. V preteklosti je ta zakon omogočal nesankcionirano parkiranje delnic ter
               nepregleden prevzem nadzora nad delniško družbo, seveda brez javne ponudbe za male
               delničarje.</p>
               <p>Zaradi zelo pomembne materije za slovenski gospodarski in finančni prostor v
               poslanski skupini Nove Slovenije z zadovoljstvom pozdravljamo celovito rešitev
               prevzemne zakonodaje oziroma novi zakon, ki ga je v parlamentarno proceduro poslala
               vlada Republike Slovenije.</p>
               <p>Predlagatelj zakona je pripravil rešitev, s katero se Slovenija lahko pridruži tako
               imenovani skupini držav, ki imajo moderno, predvsem pa učinkovito prevzemno
               zakonodajo. Predlagan je sodoben pravni okvir prevzemne zakonodaje, ki je usklajen z
               zahtevami evropske direktive ter vsebinsko in pravnosistemsko usklajen z drugo
               zakonodajo na področju prava družb ter prava vrednostnih papirjev in finančnega
               prava.</p>
               <p>V poslanski skupini Nove Slovenije podpiramo rešitve tako imenovane modelne
               prevzemne zakonodaje, ki so pravzaprav popolnoma logične, kot je ta, da se vsi
               delničarji enako obravnavajo, da je obvezna prevzemna ponudba pri doseganju
               prevzemnega praga, da je dolžnost razkritja podatkov vključenih akterjev, da mora
               biti omejitev nekaterih obrambnih dejanj, ki bi preprečevala prevzem. Predlog novega
               zakona o prevzemih izhaja iz teh načel, jih izpopolnjuje in dodaja vrsto novih
               institutov, kot so zasnova oblikovanja deleža glasovalnih pravic, institut oseb, ki
               delujejo usklajeno, pravične cene, možnost uporabe obrambnih mehanizmov in tako
               dalje. Veliko časa se je na zasedanju matičnega delovnega telesa namenilo določbi 4.
               člena ter amandmaju poslanskega kluba LDS k 4. členu in z njim povezanim predlogom
               amandmaja za novo 2.a poglavje kot še neka nadgradnja v interesu varovanja malih
               delničarjev. V poslanski skupini Nove Slovenije se strinjamo, da privatizacija v
               Sloveniji še ni zaključena in ne moreš popolnoma zanikati, da so menedžerji v
               priviligiranem položaju v primerjavi z malimi delničarji, saj imajo veliko več
               informacij ter vpliv na razvoj podjetja. Temu bo vedno tako, je bil argument
               predlagatelja za prihodnji čas. V Novi Sloveniji bi dodali še čas, ki je za nami, čas
               ko se je vršilo lastninsko preoblikovanje, čas tako imenovanih divjih privatizacij in
               čas marsikaterih nenormalnih menedžerskih odkupov. Samo za opozorilo, da nas ne bi
               skrbela samo prihodnost, z namenom, da bi čim prej pozabili, kaj vse se je dogajalo
               na tem področju v preteklosti.</p>
               <p>V Novi Sloveniji bomo predlagani zakon podprli. Hvala.</p>
            </sp>
            <sp xml:id="SDZ4-Redna-19-2006-07-12.sp91">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče SLS bo predstavil gospod Janc.</p>
            </sp>
            <sp xml:id="SDZ4-Redna-19-2006-07-12.sp92">

               <speaker>KRISTIJAN JANC:</speaker>

               <p>Hvala lepa. Spoštovani podpredsednik, predstavnik vlade, kolegice in kolegi!
               Veljavni zakon o prevzemih je postal z vidika nadaljnjega razvoja kapitalskega trga v
               Sloveniji nezadosten in v določenih delih tudi zastarel. Zadnja novela veljavnega
               zakona je bila sprejeta pred letom 2000. Po tem letu je Slovenija postala članica
               Evropske unije in s tem je naš trg postal del skupnega evropskega trga. Nov zakon o
               prevzemih je potreben tudi zaradi direktive evropske skupnosti o prevzemih, katere
               rok za implementacijo je v naš pravni red je že potekel.</p>
               <p>V poslanski skupini Slovenske ljudske stranke posebej pozdravljamo dejstvo, da je
               bil zakon o prevzemih pripravljen ob sodelovanju velikega števila institucij in
               strokovnjakov, ki so na različne načine povezani s to prevzemno zakonodajo. Takšen
               način priprave zakonodaje nedvomno zagotavlja, da se zakoni pripravljajo kvalitetno,
               strokovno, upoštevajoč tudi izkušnje stroke kot tudi drugih udeležencev na določenem
               področju. Pripravljeni zakon je torej dober, kvaliteten in omogoča dosegljive cilje,
               katerim je sledil predlagatelj. Menimo tudi, da bi morali v pripravo vseh
               pomembnejših zakonov vključiti čim širši krog strokovne in druge zainteresirane
               javnosti. Trg kapitala v Sloveniji je danes še premalo razvit. K temu v veliki meri
               prispeva tudi zastarela prevzemna zakonodaja. Prilagoditev prevzemne zakonodaje
               evropske direktive pa prinaša implementacijo sodobnega okvira in načel prevzema
               zakonodaje. Predlagane rešitve bodo omogočile večjo preglednost in boljši nadzor nad
               kršitvami prevzemnih pravil. Pomembna novost je tudi določitev enakih pogojev za vse
               subjekte na trgu kapitala. S tem se izenačuje status vseh subjektov, torej
               odpravljajo se izjeme, ki jih zlasti glede na uporabe prevzemnega praga določa sedaj
               veljavni zakon. Slovenija se je že zdavnaj zavzela za tržno gospodarstvo, sedanja
               vlada pa je napovedala tudi umik države iz gospodarstva. Odprava omenjenih izjemam
               vsekakor predstavlja pomemben premik v tej smeri. V zadnjih mesecih smo se v
               Sloveniji soočili s težavami malih delničarjev in dejstvom, da njihovi interesi niso
               ustrezno zaščiteni.</p>
               <p>Predlagani zakon v celoti sledi načelu zaščite interesov vseh, še posebej teh
               manjšinskih delničarjev. Se pa verjetno vsi zavedamo, da dobra zakonodaja sama po
               sebi še ničesar ne rešuje, ključni predpogoj za učinkovito prevzemno zakonodajo bo
               nadzor nad njenim izvajanjem, kot je v svojem mnenju posebej poudaril tudi državni
               svet Republike Slovenije. Tukaj bo temeljno vlogo imela agencija za trg vrednostnih
               papirjev, ki ji zakon nalaga tudi dodatne naloge. Agencija bo morala izvrševati
               nadzor po tem zakonu dosledno, saj je to edini način, da se bo zakon tudi učinkovito
               izvajal. S sprejemom zakona o prevzemih se bo stanje na kapitalskem trgu v Sloveniji
               normaliziralo. Postalo bo po našem mnenju tudi bolj transparentno, posledično pa
               zaradi bolj stabilnih razmer na trgu, lahko pričakujemo dodatni interes tujega
               kapitala za nastopanje na slovenskem trgu.</p>
               <p>V poslanski skupini Slovenske ljudske stranke bomo torej ta zakon podprli. Hvala
               lepa.</p>
            </sp>
            <sp xml:id="SDZ4-Redna-19-2006-07-12.sp93">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Stališče DeSUS-a bo predstavil mag. Žnidaršič.</p>
            </sp>
            <sp xml:id="SDZ4-Redna-19-2006-07-12.sp94">

               <speaker>MAG. FRANC ŽNIDARŠIČ:</speaker>

               <p>Spoštovani predsedujoči, predstavnik vlade in spoštovani kolegi!</p>
               <p>V naši poslanski skupini menimo, da je bistvo implementacije evropske direktive o
               prevzemih, ponudbah v naš pravni red, ki tako zahteva ustrezno prenovo in uskladitev
               oziroma ureditev prevzemov v skladu z mednarodnimi standardi, v smislu večje in
               boljše preglednosti slovenskega kapitalskega trga. Ostale pomembne spremembe se
               nanašajo predvsem na določitev skupnega pooblaščenca in zbiranje pooblastil, posebno
               revizijo, uveljavljanje odškodninskih zahtevkov in ureditev statusa manjšinskih
               delničarjev. Po našem prepričanju takšen zakon predstavlja celovito sistemsko prenovo
               prevzemne materije, s katerim dosegamo prenovljen slovenski trg kapitala. Tako z
               uvedbo nekaterih novih institutov popravljamo oziroma odpravljamo pomanjkljivosti
               tranzicijskega obdobja, za katerega je veljala neenakopravna obravnava vseh
               delničarjev. In ravno zaščita interesov vseh, še zlasti malih delničarjev, je ključna
               zadeva tega zakona. S tem po našem vedenju to pomeni enako obravnavo vseh delničarjev
               in informiranje ter obveščanje le-teh, določitev pravične cene, preglednost
               prevzemnega postopka in upoštevanje vseh pogojev prevzemne pogodbe oziroma ponudbe,
               ter ne nazadnje varstvo, tudi pravno pridobljenih pravic. S takšnimi zakonskimi
               rešitvami, se bomo pridružili skupini držav, z moderno razvitim in učinkovitim trgom
               kapitala. Glede večjih pristojnosti agencije za trg vrednostnih papirjev in
               pristojnih sodišč kot nadzorna organa, pa opozarjamo, da bodo ta razširjena
               pooblastila terjala zagotovitev dodatnih finančnih sredstev. Prenovljena prevzemna
               zakonodaja po našem mnenju vsekakor predstavlja sistemsko celoto v okviru delovanja
               trga vrednostnih papirjev, kot tudi lastniške korporacijske strukture. Zdi se nam
               izjemno pomembno, da so vsi kriteriji, vključeni v prevzemno igro, enakopravno
               obravnavani in s tem povezano transparentnostjo tako postopka, kot tudi glavnih
               prevzemnikov, menedžerjev in države. Preko prakse oziroma uporabe bomo priča tako
               imenovani boljši prevzemni zakonodaji.</p>
               <p>V naši poslanski skupini zato ocenjujemo, da bodo prihodnji menedžerski odkupi
               potekali bolj korektno in ustrezno, predvsem pa transparentno in v skladu s pravili.
               Glede na povedano naša poslanska skupina zakon podpira. Hvala.</p>
            </sp>
            <sp xml:id="SDZ4-Redna-19-2006-07-12.sp95">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. In še zadnji bo predstavil stališče SDS Stane Pajk.</p>
            </sp>
            <sp xml:id="SDZ4-Redna-19-2006-07-12.sp96">

               <speaker>STANE PAJK:</speaker>

               <p>Spoštovani minister s sodelavci, spoštovane poslanke in poslanci! Sedaj veljavni
               zakon je bil sprejet leta 1997. Ta čas sovpada z zaključkom procesa lastninskega
               preoblikovanja podjetij. V tem času se je pričel razvijati sekundarni trg vrednostnih
               papirjev. Posledično se je pokazala potreba po pravni ureditvi postopkov za prevzeme
               gospodarskih družb. Ko danes gledamo sedaj veljavni zakon s časovno distanco,
               ugotovimo, da ima vrsto pomanjkljivosti in tranzicijskih posebnosti. Uporabniki so ga
               na trgu kapitala večkrat izigravali na škodo malih delničarjev in vlagateljev.
               Veljavni zakon je nujno treba prenoviti tako, da bo skladen z evropsko zakonodajo s
               tega področja, saj je Republika Slovenija sestavni del notranjega trga kapitala v
               Evropski uniji. Upoštevati je treba direktivo o prevzemnih ponudbah 2004/25ES, ki
               ureja prevzemno aktivnost. Obstoječi zakon ni skladen z omenjeno direktivo. Rok za
               implementacijo je bil 20. maj 2006 in je že potekel. Eden od razlogov, da se spremeni
               obstoječi zakon, je tudi, da je prenova prevzemne zakonodaje vključena v okvir
               gospodarskih in socialnih reform za povečanje blaginje v Sloveniji, ki ga je vlada
               Republike Slovenije sprejela konec preteklega leta. Ukrep številka 22 govori o težnji
               po razvitem trgu kapitala in načrtovanem umiku države iz upravljanja in lastništva
               slovenskih podjetij. Odpraviti je treba posebnosti iz tranzicije.</p>
               <p>Omenil bi še nekaj glavnih načel in ciljev, ki jih zakon zasleduje. Prenovljeni
               zakon mora doseči vsebinsko in pravnosistemsko usklajenost z drugo zakonodajo na
               področju prava družb, prava vrednostnih papirjev in finančnega prava. Za vse subjekte
               na trgu je treba postaviti enaka pravila igre, brez izjem; v okvir regulirane
               prevzemne aktivnosti poleg javnih družb zajeti tudi ustrezen segment nejavnih družb;
               oblikovati ustrezno obveščanje in raven deleža glasovalnih delnic in prevzemnega
               praga; učinkovito zasnovati koncept oseb, ki delujejo usklajeno; oblikovati
               učinkovite nadzorne in postopkovne mehanizme ter globe za sankcioniranje kršiteljev.</p>
               <p>Slovenska demokratska stranka bo predlog zakona o prevzemih podprla. Hvala.</p>
            </sp>
            <sp xml:id="SDZ4-Redna-19-2006-07-12.sp97">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. S tem smo tudi končali s predstavitvijo stališč poslanskih skupin.</p>
               <p>Prehajamo na razpravo o treh členih in treh vloženih amandmajih, ki jo bomo vodili
               na podlagi pregleda amandmajev z dne 11. julija 2006. V razpravo dajem 10. člen in
               amandma poslanske skupine LDS. Zaključujem razpravo. Hvala lepa.</p>
               <p>V razpravo dajem 22. člen in ponovno amandma poslanskega kluba LDS. Mag. Cvikl.
               Prosim.</p>
            </sp>
            <sp xml:id="SDZ4-Redna-19-2006-07-12.sp98">

               <speaker>MAG. MILAN M. CVIKL:</speaker>

               <p>Mi predlagamo, da se amandma k 22. členu podpre. Mi namreč ocenjujemo, da če ne bo
               sprejet amandma, bi prišlo do izigravanja osnovnega namena zakona. Ta namen zakona je
               imetnikom, ki presežejo prevzemni prag, naložiti, da dajo javno ponudbo za odkup
               vrednostnih papirjev, da skratka vsi mali delničarji imajo pravico prodati svoje
               delnice, da ne ostanejo zaklenjeni v družbah, ki so formalno že prevzete. Naj dam
               primer. Najlepši primer tega posla je posel Mercator. Tam sta dve družbi skupaj s
               tretjo družbo delovali usklajeno, prešli preko prevzemnega praga zaradi tako
               imenovanega konceptiranega delovanja in bi morali 64.000 malim delničarjem Mercatorja
               dati prevzemno ponudbo. To, kot veste, se ni naredilo, ampak se je brez prevzemne
               premije tema dvema družbama, očitno zaradi drugih razlogov, razlogov, povezanih s
               prevzemom nekaterih drugih časopisnih podjetij, omogočilo, da to transakcijo izvede.
               Zakon je v svojem 22. členu navedel cel kup razlogov, ki dajejo izjemo, ko ni
               potrebno dati prevzemne ponudbe in mi predlagamo, da se posamezne te določbe črtajo.
               Mi menimo, da je potrebno črtati 3. točko v prvem odstavku tega člena, ki pravi, da
               ni potrebno dati prevzemne ponudbe, kadar se izvaja združitev ali delitev delniške
               družbe z zamenjavo za vrednostne papirje pravne osebe, ki je zaradi združitve ali
               dodelitve prenehala, če namen združitve ali delitev ni bil prevzem ciljne družbe. To
               je samo eden od netransparentnih mehanizmov, s katerim se tisti, ki dajejo ponudbo za
               prevzem, izogibajo obveznosti, ki jo zakon nalaga, da morajo ponuditi vsem malim
               delničarjem možnost odkupa njihovih delnic. Tukaj gre za to, da če to naredimo,
               preprosto če boste sprejeli naš amandma, potem boste preprečili netransparentne
               možnosti prevzema, če pa amandmaja ne boste sprejeli, potem pa seveda je več kot
               jasno, da vladajoča koalicija očitno tudi z nekaterimi partnerji preprosto spodbuja
               netrasparentnost v prevzemni zakonodaji. Zaradi teh razlogov seveda menimo, da bi
               bilo korektno sprejeti amandma. Mi smo amandma oblikovali na pobudo vseslovenskega
               združenja malih delničarjev, združenja, ki se že nekaj časa muči, da bi bilo sprejeto
               kar nekaj zakonov, ki bi omogočali, ne samo v tem zakonu, tudi z ostrejšo zakonodajo
               pri zakonu o gospodarskih družbah ter s sprejemom zakona o zaščiti malih delničarjev
               v primeru pravnih naslednic pooblaščenih investicijskih družb, zato menimo, da so
               seveda ti predlogi amandmajev utemeljeni in nas bo zelo veselilo, kako bo bo gospod
               Vizjak oziroma vlada gospoda Janša razložila, zakaj ni potrebno predlaganih izjem
               črtati iz samega zakona. Toliko v obrazložitev amandmaja. Hvala.</p>
            </sp>
            <sp xml:id="SDZ4-Redna-19-2006-07-12.sp99">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Gospod minister, prosim.</p>
            </sp>
            <sp xml:id="SDZ4-Redna-19-2006-07-12.sp100">

               <speaker>MAG. ANDREJ VIZJAK:</speaker>

               <p>Hvala lepa. Spoštovani poslanec, z veseljem odgovorimo na vaša vprašanja. Naj pa
               uvodoma poudarim, da je vlada oziroma ministrstvo za gospodarstvo pri pripravi tega
               zakona sodelovala z združenjem malih delničarjev. Njihov prispevek h kakovosti tega
               teksta je velik. Jaz se jim zahvaljujem za to sodelovanje. Vrsta njihovih pripomb je
               upoštevanih. Zato želim le poudariti, da na nekaterih točkah seveda nismo mogli priti
               skupaj in lahko, da je to ena izmed njih.</p>
               <p>LDS predlaga, da se v 22. členu črtajo 4 točke prvega odstavka, ki definirajo
               pravzaprav osebe, ki je dosegla prevzemni prag in ni dolžna dati prevzemne ponudbe. V
               dveh točkah izmed teh štirih je tako ali tako prevzemna ponudba dana, saj govorimo o
               drugi osebi, kot je prevzemnik. Prevzemna ponudba je dana v primeru 4. in 5. točke.
               Ker je prevzemna ponudba dana, je zaščita vseh ostalih delničarjev seveda upoštevana,
               zato se čudim, čemu bi ti dve točki kakorkoli sploh dali slutiti predlagatelju
               amandmaja, da gre za neko izigravanje prevzemnih postopkov prevzemnih ponudb. In se
               prav res čudimo tej utemeljitvi.</p>
               <p>Pri točki 3 in pa 6 gre pa pravzaprav za primere, ki nimajo nobenega opravka s
               prevzemom, sicer imamo pa tako ali tako varovalko v 4. členu, ki sankcionira oziroma
               nadgrajuje te določbe in nastane obveznost dati prevzemno ponudbo po tem zakonu ob
               prvi nadaljnji pridobitvi teh vrednostnih papirjev, razen če prevzemnega praga seveda
               ni moč doseči. In o čem govorita torej ti dve točki? Najprej govorita o izvedbi
               združitve ali delitve delniške družbe z zamenjavo za vrednostne papirje pravne osebe,
               ki je zaradi združitve ali delitve prenehala. Spoštovani poslanec, če to mislite, da
               je možno, gre za čisto praktično rešitev v primeru nastanka delniških družb z
               združitvijo ali delitvijo, o čemer morata soglašati dve skupščini z 2/3 večino na
               obeh straneh in ni moč nikakor v tem primeru govoriti o prevzemu in zato je to tudi
               opredeljeno kot izjema. Pri točki 6, to se pravi četrti izmed štirih izjem, pa
               govorimo o pridobitvi vrednostnih papirjev, ki so bili izločeni kot vložki pri
               ustanovitvi ali povečanju njenega osnovnega kapitala. Se pravi, če nekdo z vložkom in
               če ima položaj holdinške družbe. Tako da tudi tukaj v tem primeru je več kot očitno,
               da ne moremo govoriti o prevzemu, zato tudi to obravnavamo kot izjemo, ne samo zaradi
               praktičnosti, ampak tudi smiselnosti in logičnosti zadev.</p>
               <p>Te izjeme so prisotne tudi v drugi primerljivi prevzemni zakonodaji, na primer v
               Avstriji, v Angliji in nikakor ne predstavljajo posega v pravice malih delničarjev.
               Omogoča jih tudi direktiva o prevzemnih ponudbah in nikakor ni moč govoriti o nekem
               by passu ali kakršnemkoli namernem preseganju siceršnjih določb zakona o prevzemih.
           </p>
            </sp>
            <sp xml:id="SDZ4-Redna-19-2006-07-12.sp101">

               <speaker>PODPREDSEDNIK DR. MARKO PAVLIHA:</speaker>

               <p>Hvala lepa. Mag. Cvikl, prosim.</p>
            </sp>
            <sp xml:id="SDZ4-Redna-19-2006-07-12.sp102">

               <speaker>MAG. MILAN M. CVIKL:</speaker>

               <p>Mene veseli, da je minister tako prepričan v svoj prav, ampak veste, gospod
               minister, tako točka 3 kot točka 6 sta povezani z vprašanjem, kaj je in kaj ni bil
               namen prevzemnika. In mi ne pravimo nič drugega, v primeru, recimo, tako imenovane
               združitve, res je, da sta dve družbi s 75% večino odločili o tem, ampak četrtina
               delničarjev obeh družb pa o tem ni rekla nič. Če dve skupini delničarjev, ki vsaka
               obvladuje po 75% obeh družb, ti dve družbi združita, bodo mali delničarji ostali
               zaklenjeni. In samo za to gre. In zato mi pravimo, da če pride do preboja prevzemnega
               praga pri združevanju družb, potem naj ti tako imenovani prevzemniki dajo javno
               ponudbo tistim, ki ostanejo zaklenjeni v teh dveh družbah, ki sta sedaj združeni.
               Prvi primer.</p>
               <p>In drugi primer so holdingi. Vprašanje holdingov. Vprašanje holdingov je v osnovi
               povezano s tem, ali pravzaprav posamezne ciljne družbe na holdinge prenašajo nekatera
               lastniška upravičenja in se potem seveda na tem holdingu, ki sicer obvladuje dve
               družbi, vendarle ne izvede tisto, kar bi bilo logično izvesti, ko bi po splošnih
               pravilih bi bil presežen prevzemni prag in bi bilo potrebno dati objavi prevzemne
               ponudbe. In to so vse specifičnosti, ki so se v slovenski praksi že izvajale, žal
               niso bile zaradi vrste razlogov, tudi zaradi tega, ker zakonodaja tega ni urejala,
               pravilno citirane in pravilno sankcionirane, in zato je veliko malih delničarjev
               ostalo zaklenjenih v družbah. In to, kar vi sedaj predlagate, samo dajete dodatne
               razloge, dajete zakonsko podlago, da bo v omenjenih primerih prihajalo do tega, da
               mali delničarji ne bodo mogli pri teh družbah oditi. Ker to velikokrat tudi niso
               javne delniške družbe, pravzaprav nimajo nobenega izhoda, ampak bodo preprosto svoje
               premoženje izgubile. In gospod minister, to je vaš cilj. Vaš cilj pri tem zakonu o
               prevzemih je koncentriranje lastništva. In seveda bodo v nekaj letih največji
               lastniki postali tisti, ki so danes menedžerji, ki bodo zlorabljali notranje
               informacije. To je vprašanje filozofije, ki jo vsaka vladajoča koalicija želi
               razvijati, ko oblikuje določeno gospodarstvo. Vi ste se odločili, da boste z zakonom
               o prevzemih v veliki meri olajšali netransparentne menedžerske prevzeme. In mi ne
               pravimo nič drugega, če to menedžerji želijo, dva izključujoča pogoja morata biti.
               Prvi pogoj, da bi moral pri tem sodelovati zunanji revizor, ki ni povezan s temi.
               Tega niste sprejeli. In drugi pogoj, da se ne morejo uporabljati finančna sredstva
               ciljne družbe, da bodo menedžerji, se pravi s tujim denarjem izsilili ali izvedli
               prevzem. In to gospod minister, ste zanikali in zavračali tako na odboru za
               gospodarstvo in to zavračate tudi danes. Mi samo pravimo, amandma, ki ga predlagamo,
               bo v večji meri zaščitil male delničarje. Vi preprosto ne upoštevate, da je pretežni
               del družb nejavnih družb, da jih ne silimo iti na borzo, kjer bi se oblikovala cena.
               To vlada v celoti deluje, ker gospod minister Bajuk, na primer, zaustavlja en drug
               zakon o zaščiti malih delničarjev pri pooblaščenih investicijskih družbah, s katerim
               bi dosegli, da bi te družbe postale mali delničarji in bi seveda mali delničarji
               raznih aktiv in tako naprej lahko skozi vrednotenje cene na borzi dobili pravo
               nadomestilo za vložek, ki ga imajo. In to seveda boste pri zakonu o prevzemih
               omogočali v primeru družb, ki bodo iz tega izločene. Zato smo predlagali amandmaje.
               Glasovanje o teh amandmajih bo pač pokazalo, kakšna je filozofija te vlade. In
               filozofija te vlade je podpiranje netransparentnih menedžerskih prevzemih na stroške
               ciljne družbe. Kdo bo plačal? Plačali bodo mali delničarji. Da bom bolj plastičen,
               gospod minister. Vam je verjetno poznanih kar nekaj slovenskih gradbenih podjetij, ki
               jih trenutno obvladujejo družbe pooblaščenke. In v teh družbah pooblaščenkah imajo
               pomembno besedo menedžerji. V nekaj letih se bo na podlagi tega zakona povsem
               legitimno zgodilo, da bo iz nekega gradbenega podjetja XY postalo gradbeno podjetje
               Z, s poimenovanjem podjetja po menedžerjih, ki so danes ključni delničarji v družbah
               pooblaščenkah. Mali delničarji, ki so velikokrat tudi zaposleni v teh družbah, pa
               bodo najprej ostali brez ustreznega nadomestila za svojo delnico in v naslednji fazi
               ostali tudi brez službe. To je filozofija, ki jo peljete. In mi ne pravimo nič
               drugega. Ne nasprotujemo temu, da bodo menedžerji v večji meri postali delničarji v
               teh družbah. Želimo samo zagotoviti transparentne pogoje. Teh transparentnih pogojev
               v zakonu o prevzemih ni. To dokazujete tudi s tem, ko nasprotujete amandmaju k 22.
               členu, zato ne moremo tega podpreti, ker po našem mnenju bistveno spreminja lastniško
               strukturo v slovenskih družbah. In v nekaj letih bodo mali delničarji, volivci in
               volivke, to ustrezno ocenjevali, ko se bodo o tem odločali na volitvah. Vmes pa bo
               vse to legitimno, gospod minister, vse bo legitimno. Legitimno bo to, da bodo glavni
               delničarji v družbah pooblaščenkah postali glavni delničarji v slovenskih družbah, ki
               jih trenutno obvladujejo družbe pooblaščenke. Je to tisto, kar ste napovedovali v
               svojih predvolilnih programih? Mislim, da ni.</p>
            </sp>
            <sp xml:id="SDZ4-Redna-19-2006-07-12.sp103">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Mikolič.</p>
            </sp>
            <sp xml:id="SDZ4-Redna-19-2006-07-12.sp104">

               <speaker>MARTIN MIKOLIČ:</speaker>

               <p>Hvala. V poslanski skupini Nove Slovenije predlagani amandma...</p>
            </sp>
            <sp xml:id="SDZ4-Redna-19-2006-07-12.sp105">

               <speaker>PREDSEDNIK FRANCE CUKJATI:</speaker>

               <p>Oprostite, gospod Mikolič, gospod minister se je javil, pa boste za njim dobili
               besedo. Izvolite.</p>
            </sp>
            <sp xml:id="SDZ4-Redna-19-2006-07-12.sp106">

               <speaker>MAG. ANDREJ VIZJAK:</speaker>

               <p>Seveda je treba reagirati na te očitke, ki so povsem netočni, pravzaprav zlonamerni
               in na nek način, glede na to, da gre za značilnega opozicijskega poslanca, tudi
               razumljivi.</p>
               <p>Naj poudarim zgolj to, da je prevzemna zakonodaja idealna priložnost, da soočimo
               tudi sprenevedanje nekaterih, saj je Liberalna demokracija oziroma so poslanci
               Liberalne demokracije pred nekaj meseci vložili v parlamentarno proceduro svoj zakon
               in iz te primerjave lahko vidimo definitivno danes to sprenevedanje. Kar nekaj teh
               rešitev, ki jih obravnavamo pri amandmaju k 22. členu, je pravzaprav identičnih s
               tistim, kar so tudi oni sami predlagali takrat. Res me čudi, da je sedaj to naš
               odraz. Gre pravzaprav za logične zaključke, ki so posledica tudi specifik v nekaterih
               primerih in olajšajo seveda delo. Še enkrat bi poudaril, cela prevzemna zakonodaja je
               zasnovana na enakovredni obravnavi vseh delničarjev, še posebej pa se prevzemna
               zakonodaja ukvarja z malimi delničarji. Gre za transparentno, gre za dodaten standard
               informiranosti zlasti malih delničarjev. In kaj je več kot transparenten postopek, ki
               zagotavlja polno informiranost, od zlorab katerihkoli akterjev, ki želijo prevzeti
               družbo in seveda tudi menedžmenta. Jaz nikakor ne želim okvalificirati prevzem
               menedžerjev kot nekaj slabega. To je lahko zgolj opcija, zato ne vem, zakaj bi
               zapletali in onemogočali prevzem ljudem, ki vodijo podjetje. Morajo prevzem narediti
               na pregleden način, morajo prevzem narediti na tak način, da ne zlorabljajo notranjih
               informacij oziroma da so vsi mali delničarji ustrezno obveščeni, in ta standard je s
               tem zakonom narejen. Poglejte, samo, če se sprehodimo na rešitve, ki jih je
               predlagala Liberalna demokracija, kakšen nižji standard, glede na predlagane, je
               glede povezanih oseb. Vi ste celo kopico oseb smatrali vnaprej, kot da delujejo
               nepovezano, s tem omogočate v prihodnje parkirišča, omogočate te anomalije, ki očitno
               marsikomu na vaši strani koristijo, da se dogaja tudi vnaprej. Mi smo šli na izjemno
               visok standard, glede povezanih oseb. Danes tukaj, če bi bilo to res, kar je bilo
               tukaj očitano, da nam ni za pregledno in transparentno zakonodajo, potem bi izločili
               kot izjeme, tako kot ste vi pred leti to napravili, SOD in KAD. SOD in KAD sta zajeta
               v tej prevzemni zakonodaji, ker nam je cilj in želja, da tudi država spoštuje to
               zakonodajo in da tudi država transparentno in seveda v skladu z najvišjimi standardi
               to počne. Skratka, v celoti in odločno zavračamo te špekulacije, kaj je ključni
               namen. In še enkrat poudarjam, da izjeme, ki so opredeljene v 22. členu in o katerih
               je predmet tega amandmaja in ni predmet tega amandmaja ne MBO-ji ne družbe
               pooblaščenke in tako naprej, to je seveda preseganje določb tega konkretnega
               amandmaja. Zato, še enkrat poudarjam, te izjeme, ki so seveda opredeljene, so
               prisotne tudi v drugih zakonodajah, drugih državah in nikakor seveda ne predstavljajo
               zaobitje prevzemne zakonodaje, nikakor ne predstavljajo kakršenkoli poseg v pravice
               malih delničarjev. Pa še nekaj glede NBO-jev, če bi bili tako prepričani, da so te
               določbe konsistentne, bi jih verjetno še enkrat predlagali v amandmajski obliki
               ...<stage xml:id="SDZ4-Redna-19-2006-07-12.stage7">/Nerazumljivo./</stage>... pa tega niste storili, ker ste verjetno spoznali, da so povsem
               mimo, ne samo, da so mimo, ampak so tudi v celoti zgrešene.</p>
            </sp>
            <sp xml:id="SDZ4-Redna-19-2006-07-12.sp107">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl, replika. Izvolite.</p>
            </sp>
            <sp xml:id="SDZ4-Redna-19-2006-07-12.sp108">

               <speaker>MAG. MILAN M. CVIKL:</speaker>

               <p>Najprej bi rad povedal, da gospod minister zavaja, gospod minister dobro ve, da v
               drugi obravnavi, dolgo ste bili poslanec, ni možno vložiti amandmajev na člene, ki so
               zaprti in te člene ste zaprli na odboru, ker seveda niste sprejeli, niti niste bili
               pripravljeni sprejeti niti člena, ki bi prepovedal eksplicitno finančno pomoč
               podjetjem. To je ključno, gospod minister. Mi smo v zakonu o prevzemih, ki je bil
               zavrnjen, predlagali celotno poglavje o prevzemu drugih družb, ki seveda uvaja
               nadstandard in tega smo tudi v drugi obravnavi dali na glasovanje na odbor za
               gospodarstvo. Na vašo željo ob vašem spodbujanju je ta nadstandard, ki bi seveda
               urejala MBO, ki bi urejal menedžerske odkupe, ki bi urejal družbo pooblaščenke, bil
               vržen iz zakona in seveda ni mogoče, gospod minister, dolgo ste bili poslanec, na teh
               sedežih ste sedeli, v drugi obravnavi vlagati amandmaje. Ker pa seveda ni
               nadstandarda, je pa potrebno pri 22. členu zaostriti situacijo, ki se lahko zgodi,
               kadar seveda bi družbe, ki niso posebej urejene, prevzemno zakonodajo seveda na nek
               način preprosto skušale izigravati.</p>
               <p>Zato menimo, da zakon o prevzemih, če ne sprejmete amandmaja k 22. členu in ker
               niste sprejeli prepovedi o financiranju, ker niste sprejeli nadstandarda, seveda ni
               primeren zakon in bo omogočil točno to, kar sem napovedoval. Omogočal bo to, kar ste
               povedali, menedžerske prevzeme, ampak, gospod minister, na netransparenten način, na
               škodo malih delničarjev, na škodo tistih, ki so danes v družbah pooblaščenkah, na
               škodo tistih, ki bodo seveda raznoraznih takšnih ali drugačnih finančnih holdingov
               združevali, pa bodo seveda ostali med tisto skupino 25% delničarjev, ki pač seveda
               nimajo ob združevanju kaj povedati na skupščini. To je cela vsebina tega amandmaja in
               seveda, lepo vas prosim, zavajate tukaj, ker dobro veste, da v drugi obravnavi teh
               amandmajev, ki smo jih imeli v zakonu o prevzemih, ki ste ga zavrnili, zakona, ki smo
               ga mi predlagali, ni mogoče ponovno vložiti. Hvala.</p>
            </sp>
            <sp xml:id="SDZ4-Redna-19-2006-07-12.sp109">

               <speaker>PREDSEDNIK FRANCE CUKJATI:</speaker>

               <p>Hvala. Minister ste se javil k razpravi. Izvolite.</p>
            </sp>
            <sp xml:id="SDZ4-Redna-19-2006-07-12.sp110">

               <speaker>MAG. ANDREJ VIZJAK:</speaker>

               <p>Jaz mislim, da glede na to, da ste že na odbor predlagali dokaj nekonsistentno
               poglavje o MBO-jih, bi lahko tudi tu recimo z 22. členom, ki je bil odprt, predlagali
               celo novo poglavje MBO-jev, seveda bi zadeva bila prav tako nekonsistentna, kot je
               bila takrat in to je poslovniško možno, ne govoriti, da to ni možno, možno je, vendar
               ste pač spoznali svojo zmoto in jaz sem vesel tega spoznanja.</p>
               <p>Kar se tiče finančne pomoči podjetnika, kar širite te svoje zadeve pri tem 22.
               členu. Finančna pomoč podjetjem pri teh prevzemih je prepovedana v najširši možno
               obliki, to dela že zakon o gospodarskih družbah in vsi judikati govorijo, so že
               pravzaprav narejeni in govorijo tem v prid. Finančna pomoč je prepovedana, ne zdi se
               nam pa smiselno v vsaki ponovni zakonodaji prepovedati prepovedano. To se pravi bomo
               v vsakem zakonu zapisali, da je krasti prepovedano, ker je to kaznivo dejanje. In
               zato se mi res ne zdi konsistentno ponavljati določbe zakona o gospodarskih družbah,
               ki bistveno širše opredeljujejo prepoved finančne pomoči podjetjem.</p>
            </sp>
            <sp xml:id="SDZ4-Redna-19-2006-07-12.sp111">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl, vpisal sem vas za razpravo. Jaz bom duel prekinil. Besedo ima
               gospod Mikolič.</p>
            </sp>
            <sp xml:id="SDZ4-Redna-19-2006-07-12.sp112">

               <speaker>MARTIN MIKOLIČ:</speaker>

               <p>Hvala za besedo spoštovani predsednik. Sicer, mi, spoštovani predsednik, ni najbolj
               jasno, da ste mi prej vzeli besedo kljub temu, da ste mi jo dali prej, preden se je
               minister javil za besedo.</p>
               <p>Poglejte, v poslanski skupini Nove Slovenije predlaganega amandmaja ne bomo podprli.
               Predvsem se mi zdi popolnoma nelogično oziroma ne vidim nobenih argumentov, zakaj bi
               recimo točko 6. iz tistega prvega poglavja izločili, kot izjeme pri obveznosti dati
               prevzemne ponudbe, predvsem med ostalim tudi z vidika, kot poslanski kolega gospod
               Cvikl razlaga, da v smislu zaščite malih delničarjev. Spoštovani kolega Cvikl, oba
               sva bila prisotna na seji matičnega delovnega telesa in me sedaj čudi, bil je
               prisoten predstavnik malih delničarjev, vem, da je večkrat, ko je dobil besedo,
               pohvalil predlagane rešitve, pohvalil je tudi to sodelovanje med ministrstvom in
               predstavniki malih delničarjev pri pripravi tega zakona. To je bilo jasno povedano z
               njegove strani na matičnem delovnem telesu, zato me malo čudi, kot da sedaj z vašim
               predlogom nekako posegate tam, kjer so pravzaprav mali delničarji zadovoljni. Pa še
               enkrat pravim, ne vidim argumenta zraven tistega četrtega oziroma 5. točke konkretno,
               kar je popolnoma nelogično, da bi točko 6. izločili. Hvala.</p>
            </sp>
            <sp xml:id="SDZ4-Redna-19-2006-07-12.sp113">

               <speaker>PREDSEDNIK FRANCE CUKJATI:</speaker>

               <p>Hvala. Želite repliko? Izvolite, gospod Cvikl.</p>
            </sp>
            <sp xml:id="SDZ4-Redna-19-2006-07-12.sp114">

               <speaker>MAG. MILAN M. CVIKL:</speaker>

               <p>Repliko na gospoda Mikoliča. Glejte, gospod Mikolič, gospod minister je sam povedal,
               vseslovensko združenje malih delničarjev je vložilo ta amandma in tudi minister je
               povedal, da se pri tej točki niso uskladili, niso se pa uskladili, ker se niso
               uskladili v tistem ključnem vprašanju, kako se ureja prevzem drugih družb. In zato,
               ker ni bilo urejeno s posebnim poglavjem, minister, ne z amandmajem k 22. členu,
               ampak s posebnim poglavjem, ki bi uredil prevzem družb, ki niso na borzi, prevzem
               družb, ki niso javne družbe, smo želeli uvesti nadstandard in nadstandard je tisto,
               kar je glede na splošne določbe zakona o gospodarskih družbah potrebno dodati. Zakon
               o gospodarskih družbah prepoveduje posojila in garancije, ne prepoveduje pa, citiram
               "sklepanja drugih poslov med družbo in osebo iz tega zakona, ki bi imel podoben
               učinek", če hočete skrito pogodbo, avanse dobaviteljev, skonto kupcev in tako naprej
               in to je vsebina tukaj in zato seveda smo mi predlagali nadstandard, predlagali
               prepoved uporabe finančne pomoči in revizorja, ki bo seveda te posle pregledal. Vse
               to je vlada in vladajoča koalicija zavrnila.</p>
            </sp>
            <sp xml:id="SDZ4-Redna-19-2006-07-12.sp115">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Pajk.</p>
            </sp>
            <sp xml:id="SDZ4-Redna-19-2006-07-12.sp116">

               <speaker>STANE PAJK:</speaker>

               <p>Hvala. Tudi sam ne morem podpreti tega amandmaja, ker bi porušil sistem obstoječega
               zakona. Prej sem poslušal kolega Cvikla, ki pravi, da če firma A in firma B se
               združita, seveda združijo se lahko, če ima vsaka firma po 75% večino v skupščini in
               ostaja 25% manjšina, ampak ta manjšina je že bila v firmi A ali v podjetju A in v
               podjetju B tako da, ta manjšina ostaja. Biti manjšinski delničar ni najbolj prijetna
               stvar, ker seveda nimaš večine na skupščini, ampak ravno s tem transparentnim
               obveščanjem s skrbjo za malega delničarja na drugih ravneh, da je obveščen, predvsem
               obveščen, da kaj se dogaja z delniško družbo, je to omogočeno, da ni oškodovan.</p>
               <p>Seveda mislim, da ta zakon dobro ureja, dobro ureja stanja, da ne more priti več do
               parkiranja delnic kot je to prihajalo do sedaj in tudi menedžerski odkupi so bili v
               preteklosti problem in sprašujem se, zakaj niso že pred 12 leti, ko so ugotovili, da
               nekateri po starem, po sedaj veljavnem zakonu izkoriščajo menedžerske odkupe, z
               menedžerskimi odkupi izkoriščajo male delničarje, zakaj niso takrat vložili novele
               zakona in bi preprečili marsikakšno divje lastninjenje, ki je seveda s časom postalo
               legitimno in so določeni ljudje prišli do velikih denarjev na, bi rekel milo rečeno,
               netransparenten način. Mislim, da ta zakon dobro preprečuje v nadaljevanju take
               ekscese, zato bi bil zakon, ki je predlagan porušen, če bi sprejemali vsak amandma,
               ki ga predlaga Liberalna demokracija. Hvala.</p>
            </sp>
            <sp xml:id="SDZ4-Redna-19-2006-07-12.sp117">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Hvauc.</p>
            </sp>
            <sp xml:id="SDZ4-Redna-19-2006-07-12.sp118">

               <speaker>SREČKO HVAUC:</speaker>

               <p>Gospod predsednik, hvala lepa. No, glavni strahovi, ki vejejo iz Liberalne
               demokracije, kar se tiče tega zakona, in kar izkazujejo tudi skozi amandmaje, so ti,
               da jih skrbi za male delničarje, češ da vlada samo verbalno podpira te male
               delničarje, dejansko pa ne naredi ničesar. Zato, če hočemo razpravljati o tem
               amandmaju in tudi širše o zakonu, bo treba glede teh malih delničarjev najprej nekaj
               povedati.</p>
               <p>Po mojem imamo dve vrsti malih delničarjev: tiste, ki imajo nekaj delnic, ki so jih
               pač pridobili s privatizacijo v času tranzicije, več ali manj ali pa skoraj nič
               vredne, in drugo vrsto malih delničarjev, ki so še vedno mali delničarji v večini
               primerov, ali pa tudi ne, ki so pa skozi menedžerski odkup, skozi divjo privatizacijo
               prišli do enormnega bogastva. Majhen delež v nekem, recimo, velikem podjetju, kot je
               Mercator, je lahko mimogrede vreden milijardo ali pa dve. In mene je strah oziroma
               sem skoraj prepričan, da ta velika skrb za te male delničarje velja ravno tej skupini
               malih delničarjev, ki sem jih ravnokar omenil. In ne morem sprejemati take
               dvoličnosti, ko je dolga leta zakonodaja to dopuščala, nekateri so šli celo še preko
               roba, pa se jim nič ni zgodilo. Danes pa se poskuša na vse načine zaščititi neke zelo
               sporno pridobljene pozicije - ob tem, da je zakon boljši, kot je bil stari, in je
               tudi evropsko primerljiv in usklajen. Zato ne vidim nobenega razloga, da bi
               predlagani zakon spreminjali, in zato tega amandmaja k 22. členu tudi ne nameravam
               podpreti, podprl pa bom seveda zakon.</p>
               <p>Pa še nekaj. V času tržnega gospodarstva, v katerem živimo, v odprti Evropi, kjer je
               prost pretok kapitala, ne vidim nobenih problemov, kar se tiče nekih notranjih
               odkupov, menedžerskih odkupov in tudi sicer prevzemov, če je seveda to na
               transparenten, pregleden način in če je to regulirano z zakonom, tako kot je tu
               predvideno, in če to nekdo tudi striktno nadzira, kar je tudi predvideno s tem
               zakonom. Zato mislim, da je zakon dober in ga je treba podpreti. Hvala.</p>
            </sp>
            <sp xml:id="SDZ4-Redna-19-2006-07-12.sp119">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Cvikl.</p>
            </sp>
            <sp xml:id="SDZ4-Redna-19-2006-07-12.sp120">

               <speaker>MAG. MILAN M. CVIKL:</speaker>

               <p>Hvala lepa. Glejte, gre za to - če želite razumeti, zakaj smo predlagali amandma k
               22. členu, v redu, če pa ne, pa tudi v redu. Toda poanta, ki jo mi želimo povedati
               vladajoči koaliciji, je naslednja. Mi imamo specifično lastniško strukturo, pri
               kateri imajo menedžerji dvojno vlogo. To ni klasična struktura, kjer so lastniki
               firme kot v Belgiji - bom dal primerček - mali delničarji in je ta firma na borzi in
               imaš najeto delovno silo, pač pa ima pretežni del slovenskih firm lastniško
               strukturo, ki jo v veliki meri obvladujejo družbe pooblaščenke, kjer so največji
               delničarji v teh družbah pooblaščenkah menedžerji. Firme ne gredo na borzo, zato
               imamo malo tržno kapitalizacijo, niso dolžni iti na borzo, ampak imamo menedžerje, ki
               imajo dve nalogi: ena je optimiranje rezultata za vse delničarje, druga pa je - vsi
               smo krvavi pod kožo - optimiranje rezultata za samega sebe. Z zakonom, ki ga
               ponujate, ki bo očitno sprejet, boste omogočili, da bo v večini teh družb pretežna
               naloga menedžerjev ne več optimiranje vrednosti družbe za vse delničarje, ne več
               uvrščanje družbe na borzo, ampak v strukturi kot družbe ne rabi iti na borzo, ker
               dobijo kapital, denar pri bankah bo njihova glavna intenca maksimiranje vrednosti
               zase. In mi smo predlagali posebno poglavje z več kot desetimi členi, kjer smo
               opredelili, kaj morajo v takšnih postopkih početi menedžerji, kaj je prepovedano,
               kakšna dokumentacija mora biti predložena, kakšna naj bo vsebina poročila o
               nameravanem prevzemu, kaj mora narediti revizor, kaj mora vsebovati poročilo o
               revizijah, kako mora biti dana ponudba za odkup in vse to je, gospod minister,
               nadstandard glede na belgijsko situacijo, v Belgiji to zagotavlja borza in ga ni
               menedžerja, ki bi upal proti borzi zlorabiti notranje informacije, v Ameriki je to
               "federal offence", ljudje gredo sedeti za 10, 20 let, če to naredijo. V evropskih
               razmerah to ni kriminalno dejanje petih, desetih let, ampak je to kriminalno dejanje,
               ki predvsem pomeni v okviru posamezne, da tako rečem menedžerske skupine, da ti
               fantje niso ravno pravi menedžerji.</p>
               <p>Situacija v Sloveniji je takšna kot je. In to boste sedaj naredili. Menedžerji bodo
               v pretežni meri poskrbeli za to, da bodo v družbah pooblaščenkah prevzeli večino, te
               družbe pooblaščenke bodo postale in menedžerji preko njih, preko te zakonodaje
               ključni lastniki slovenskih družb. To je legitimno. Mi samo pravimo koga pri tem
               ščitite in za koga pišemo zakon o prevzemih, za menedžerje ali za male delničarje. Ta
               zakon bi lahko imenovali, gospod minister, tudi zakon o spodbujanju menedžerskih
               prevzemov in zakon, ki bo razlastil delničarje v slovenskih družbah pooblaščenkah.
               Ker vlada Republike Slovenije zaustavlja tudi sprejem zakona o pravnih
               ...<stage xml:id="SDZ4-Redna-19-2006-07-12.stage8">/nerazumljivo./</stage>... pooblaščenih investicijskih družb, imamo nekaj 10.000, preko
               100.000 malih delničarjev, ki bodo pri tem oškodovani. In gospod Hvauc, za to tukaj
               gre. Če bi v slovenskih železnicah si menedžerji recimo izmislili družbo
               pooblaščenko, bi lahko na ta način to celo naredili in če bi imeli nekega ministra za
               transport, ki bi jim to dovolil, bi za ta tako imenovan profitabilni del slovenskih
               železnic to celo lahko naredili. In bilo bi povsem legitimno. Tako bodo pa to
               naredili v, bomo rekli, gradbenih podjetjih, trgovskih podjetjih in tako naprej.</p>
               <p>Nekaj prevzemov, so se v Sloveniji zgodili, kot je na primer BTC, se je zgodilo
               zato, ker je bila tam vendarle ideja ključna, ker se je iz logističnega centra
               naredil prodajni center in se strinjam, da je zadeva mejna, vendar slovenska
               zakonodaja tega ni imela zapisano kot prepoved. Če se ta posel BTC-ja naredi po tem
               zakonu o prevzemih, bi to bil celo tako legitimen posel, da niti posamezni
               oškodovanci ne bi mogli niti do sodišča priti. Advokati ne bi znali na podlagi tega
               zakona niti napisati pritožbe na sodišče. To je zgodba tukaj. To je vsa zgodba. In mi
               samo pravimo, da bo situacija v naslednjih letih na podlagi tega zakona ta, da se bo
               pomembno spremenila lastniška struktura v slovenskih podjetjih in kot je ob razpravi
               o Mercatorju nekdo rekel, slovenski delničarji, slovenski kapitalisti bodo
               obvladovali slovenske politike, jaz pa pravim že s tem zakonom slovenski menedžerji
               obvladujejo ministra za gospodarstvo.</p>
            </sp>
            <sp xml:id="SDZ4-Redna-19-2006-07-12.sp121">

               <speaker>PREDSEDNIK FRANCE CUKJATI:</speaker>

               <p>Hvala. K repliki se je javil gospod Hvauc.</p>
            </sp>
            <sp xml:id="SDZ4-Redna-19-2006-07-12.sp122">

               <speaker>SREČKO HVAUC:</speaker>

               <p>Kolega Cvikl. Mislim, da primerjava s Slovenskimi železnicami ni bila najbolj
               posrečena, zato ker lastniško strukturo Slovenskih železnic ureja poseben zakon in
               kaj takega niti v teoriji ni možno.</p>
               <p>Je pa še ena stvar, ki mislim, da je bila napačno navedena in sicer kolega Cvikl, si
               navedel, da bodo menedžerji prevzeli večino, jaz pa trdim drugače. Menedžerji so že
               prevzeli večino, družbe pooblaščenke si ni izmislila ta vlada, ampak jih poznamo že
               kar precej časa in večino teh stvari, ki so se dogajale so se že dejansko zgodile. In
               danes manipulirati s tem, kdo bo še kaj prevzel in tako naprej, zakaj pa imamo tako
               stanje, da imajo nekateri menedžerji v družbah pooblaščenkah celo večino in kdaj se
               je to zgodilo. To bi bilo zelo, zelo zanimivo pogledati.</p>
            </sp>
            <sp xml:id="SDZ4-Redna-19-2006-07-12.sp123">

               <speaker>PREDSEDNIK FRANCE CUKJATI:</speaker>

               <p>Hvala. Teče naprej razprava. Gospod Cvikl.</p>
            </sp>
            <sp xml:id="SDZ4-Redna-19-2006-07-12.sp124">

               <speaker>MAG. MILAN M. CVIKL:</speaker>

               <p>Hvala. Razprava med posamezniki, gospod Hvauc poglejte, za kaj gre tukaj. V Sloveniji
               smo se odločili, tudi na podlagi originalnega predloga Demosove vlade, Demosove
               vlade. Res, da so bili spori med Jeffreyem Sacksom<stage xml:id="SDZ4-Redna-19-2006-07-12.stage9">(?)</stage> in še kom, da bomo izvedli
               lastninsko preoblikovanje na ta način, da bomo naredili tako imenovano masovno
               privatizacijo in so zato seveda, predvsem zaposlenim v družbah in menedžerjem bili
               dani, tako imenovani certifikati, ki so jih lahko vložili v odkup družbenega kapitala
               v teh družbah. To je bila legitimna odločitev in mislim, da je bila to takrat celo
               dobra odločitev, konsenz Demosa in ne vem, katerega še v tem državnem zboru, gospod
               Igor Umek, pa še nekaj ljudi je to pisalo. In to je sedanja situacija. To, kar je
               problem, na katerega vi pozabljate, da ta zakon o prevzemih ni namenjen temu, da ti
               menedžerji po ceni postanejo pretežni ali pa večinski ali pa sto procentni lastniki,
               ampak je namen tega zakona o prevzemih ta, da zagotovi, da bi mali delničarji tisti,
               ki pač nimajo 75%, ampak imajo skupaj 25%, pa jih je nekaj 10 tisoč, v Petrolu vemo,
               da imajo tri, štiri, pet največjih lastnikov, 75% ampak Petrol niti ni problematičen,
               ker je javna delniška družba, razen, če se bo skupščina odločila, da jo bo potegnila
               iz borze, razen če se bo odločila.</p>
               <p>V teh družbah je pa potrebno zaščititi male delničarje in male delničarji morajo
               dobiti ustrezno nadomestilo in tega ne bojo dobili zato, ker nikogar v tem zakonu ne
               zavezuje, nič v tem zakonu menedžerjev ne zavezuje, da bi skupaj z revizorji in tako
               naprej delovali z zaščito malih delničarjev, nič. Tisti, ki niso javna delniška
               družba, tisti, ki so, v narekovaju, "izven" urejanja trga vrednostnih papirjev, bodo
               to počeli legitimno na podlagi tega zakona, ker bo seveda povedano, da ni prepovedi
               in zato smo mi seveda rekli v amandmaju k 22. členu, o katerem zdaj razpravljamo,
               gospod predsedujoči, da je potrebno zaostriti izjeme, kdaj družba, kdaj oseba, ki je
               dosegla prevzemni prag ni dolžna dati prevzemne ponudbe in pravimo, osebe, ki
               naredijo to po nekaterih alinejah in pri tem niso upoštevale nadstandarda, morajo
               dati prevzemni prag zato, da bi seveda mali delničarji lahko realizirali vsaj nekaj
               od certifikata, ki so ga vložili, ker sedaj je situacija približno takšna, saj veva,
               tisti, ki so se pač odločili stati pred Lekom, Krko in tako naprej, imajo neko
               vrednost, tisti, ki seveda so dali v pide imajo minimalno vrednost, tisti, ki so pa
               družba pooblaščenka pa mislijo, da imajo nekaj približno v vrednosti certifikata, ki
               so ga dobili, sedaj bodo pa seveda padli v skupino pidov, v skupino tistih malih
               delničarjev, ki bodo praktično ostali brez evra, nadomestila za certifikat, ki so ga
               nekoč dobili, pač kot se je takrat slovenska družba odločila, da je ustrezno
               razdeliti družbeni kapital.</p>
               <p>Če to želite razumeti, prav, če pa tega ne želite razumeti, tudi v redu, ampak ne pa
               reči, da smo mi z lastninskim preoblikovanjem vzpostavili pogoje, zaradi katerih je
               zdaj upravičeno menedžerjem na račun malih delničarjev, članov ali pa delničarjev
               družbe pooblaščenke vzeti še vso preostalo vrednost. Temu nasprotujemo, zato smo
               predlagali nadstandard, je bil zavrnjen, zato smo predlagali amandmaje in če bodo
               zavrnjeni, seveda politična odgovornost je vaša.</p>
            </sp>
            <sp xml:id="SDZ4-Redna-19-2006-07-12.sp125">

               <speaker>PREDSEDNIK FRANCE CUKJATI:</speaker>

               <p>Hvala. K repliki se je javil gospod Hvauc.</p>
            </sp>
            <sp xml:id="SDZ4-Redna-19-2006-07-12.sp126">

               <speaker>SREČKO HVAUC:</speaker>

               <p>Kolega Cvikl, bi se strinjal s tem, da je Demosova vlada postavila pošten model
               masovne privatizacije, prav je, da se je to, kar je bilo nekako skupaj ustvarjeno,
               tudi na nek način enakomerno porazdeli. Ne strinjam se pa s tem, da smo vsi nekako
               imeli enake možnosti, ne, nekateri menedžerji so zaradi notranjih informacij, zaradi
               položaja, ki so ga imeli, pač to izkoristili na račun ravno teh malih delničarjev, ki
               imajo danes ali pa sploh več nimajo neke brezvredne papirje.</p>
               <p>Z enim se pa res strinjam, to pa moram posebej poudariti, s trditvijo, da bodo v
               Sloveniji nekateri menedžerji prevzeli ali pa vstopili v podjetja in bodo potem
               vladali v politiki. Eden tak lep primer se ravno sedaj kaže tukaj v Ljubljani, eden
               zelo uspešen menedžer, ki je uspešno vstopal kot lastnik, pomemben lastnik vsaj v
               absolutnem znesku v eno veliko podjetje, je sedaj rekel, ne grem se več gospodarstva,
               ne grem se več posla, jaz bom stopil v politiko in bom poskušal v največjem
               slovenskem mestu stopiti na sam vrh oblasti.</p>
            </sp>
            <sp xml:id="SDZ4-Redna-19-2006-07-12.sp127">

               <speaker>PREDSEDNIK FRANCE CUKJATI:</speaker>

               <p>Hvala. Gospod minister, izvolite. Ni replike na repliko, gospod Cvikl. Vas bom
               vpisal med razpravljajoče. Potrpite malo.</p>
            </sp>
            <sp xml:id="SDZ4-Redna-19-2006-07-12.sp128">

               <speaker>MAG. ANDREJ VIZJAK:</speaker>

               <p>Želel bi še enkrat opozoriti poslansce, ki bodo seveda glasovali na sprenevedanja, ki
               jih danes tukaj slišimo.</p>
               <p>Jaz ne primerjam teksta obstoječega zakona v prevzemih, ki je veljaven in je star in
               tudi Liberalna demokracija deli poglede, da je presežen, da ga je treba spremeniti,
               ne, jaz se osredotočim na njihov predlog zakona, ki so ga vložili pred nekaj meseci v
               parlamentarno proceduro in ki je bil k sreči tu tudi zavrnjen. Če pogledamo standard
               odnosa do malih delničarjev tistega predloga in tega predloga, je ta nekaj desetkrat
               zagotavljal višji standard, pa bom povedal, na katerih primerih zelo konkretno, na
               primeru povezanih oseb in na primeru pravične ocene. Poglejte, kaj je interes malega
               delničarja tistega, ki ga je gospod poslanec Hvauc<stage xml:id="SDZ4-Redna-19-2006-07-12.stage10">(?)</stage> omenil kot prvega, tistega, ki
               ima nekaj papirjev in seveda mu je interes prvič, da ob prevzemu dobi ponudbo in
               drugič, da je po pravični ceni, to je zanj pomembno, da se odloči, ali bo naprej
               delničar, mali delničar, ali bo pa prodal in da bo prodal tako, kot bodo tisti
               kupili, se pravi, po korektnih pravilih, to je interes malega delničarja tistega
               neaktivnega delničarja in to je s tem zakonom zagotovljeno. Po predlogu, ki so ga pa
               seveda predlagali v ta isti parlament poslanci LDS-a in kjer seveda gradijo svojo
               politiko do malih delničarjev, je bilo tako, da prvič niso definirali dobro povezanih
               oseb in pravične cene, kajti po tem zakonu je pravična cena tista, ki jo, po kateri
               odkupuje bodisi prevzemnik, bodisi z njim povezana oseba zadnje leto vrednostne
               papirje. Po njihovem predlogu bi pa lahko povezana oseba kupovala bistveno višji,
               prevzemnik bi ponudil bistveno nižjo ceno in tista bi bila pravična cena. To se
               pravi, ne bi bila pravična cena tudi ponujena oziroma odkupna cena povezane osebe, to
               so spregledali, ker seveda niso tako definirali ali pa tudi niso spregledali, ali pa
               je to odraz politike, predlagateljev do malih delničarjev.</p>
               <p>Definicija povezanih oseb, še enkrat povem, je omogočala po predlogu, prvič, ni bila
               usklajena z direktivo je bila tu velika anomalija, drugič, omogočila je vrsto
               delovanj dejansko povezanih oseb, ki bi bili po zakonu pač nepovezane osebe in je tu
               ovajala povsem drugačen standard.</p>
               <p>Tretje. Ta zakon vpeljuje izjemno visok standard informiranosti delavcev in malih
               delničarjev, kar tudi po predlogu LDS ni bilo.</p>
               <p>Jaz res lahko razumem to intervencijo gospoda Cvikla, kot pač intervencijo, zaradi
               same intervencije, vendar rešitve, ki jih predlaga so povsem v nasprotju s tem, kar
               so sami predlagali in z neko zdravo logiko.</p>
               <p>Poglejte, še enkrat, dve točki, ki jih črtajo kot izjemi, pravzaprav v, recimo,
               želji po nadstandardu, so že tako ali tako plod prevzema, to se pravi vmesni dve
               točki, tam govori o prevzemniku, tam je do prevzemne ponudbe prišlo. Mali delničarji
               so dobili ponudbo, vi jih pa črtate kot izjemo. Zakaj? Ne razumem vas, obrazložite mi
               to.</p>
            </sp>
            <sp xml:id="SDZ4-Redna-19-2006-07-12.sp129">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Cvikl, izvolite.</p>
            </sp>
            <sp xml:id="SDZ4-Redna-19-2006-07-12.sp130">

               <speaker>MAG. MILAN M. CVIKL:</speaker>

               <p>Gospodu ministru je treba marsikaj razložiti. Predvsem vam je treba razložiti,
               gospod minister, zakon, ki ste ga zavrnili, zakon o prevzemih, ki je bil predlagan s
               strani naše poslanske skupine, je uvajal nadstandard. Ta zakon tega ne uvaja,
               nadstandarda za menedžerske prevzeme, sploh ga ne ureja, ampak pravi, da se ga ureja
               tako, kot vse ostalo. To je prvo.</p>
               <p>Drugo, mi smo predlagali nadstandard. Ta nadstandard je bil zavrnjen.</p>
               <p>In tretje, to kar pravi eden od poslancev o enem od bivših menedžerjev enega od
               slovenskih podjetij. To slovensko podjetje kotira na borzi. In ta menedžer je kupil
               neko delnico po nekih 3.000 tolarjev, vrednost te delnice je danes 38.000 tolarjev.
               Če bi obveljala prevzemna ponudba v primeru Leka, bi bila ta čez 60.000 tolarjev. To
               je vzrok nastanka premoženja. Nekdo si je pač za hišo vzel hipoteko in kupil delnice,
               ko so bile 3.000 tolarjev. Danes so te delnice vredne 60.000 tolarjev. Ravno tako kot
               je bilo to pri Leku, začelo se je pri 2.000 tolarjih, končalo se je na 101.000
               tolarjev, nekaj takšnega. Prevzemna premija več kot 82% čez takratno borzno ceno.
               Ampak vse to so seveda javne delniške družbe in to so družbe, ki kotirajo na borzi.</p>
               <p>To o čemer pa danes govorimo, amandma, ki ga predlagamo in nadstandard pa velja za
               družbe, ki niso na borzi, kjer ni oblikovana cena, kjer je cena na neki sivi borzi,
               ki jo velikokrat v narekovaju določajo posamezni takšni in drugačni finančni
               holdingi. Za vse te družbe pa seveda mali delničar nima informacije.</p>
               <p>In res je, kar je rekel gospod Hvauc, obstaja asimetrija informacij. In mi smo
               želeli to asimetrijo informacij z nadstandardom zmanjšati. Tega ne želite narediti,
               zato pravimo, da to ni zakon o prevzemih, ampak zakon o spodbujanju menedžerskih
               prevzemov.</p>
            </sp>
            <sp xml:id="SDZ4-Redna-19-2006-07-12.sp131">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Pajk.</p>
            </sp>
            <sp xml:id="SDZ4-Redna-19-2006-07-12.sp132">

               <speaker>STANE PAJK:</speaker>

               <p>Že prej smo govorili o malem delničarju. Bistvo vsega je, da je mali delničar
               informiran, da ve kdaj mora prodati svojo delnico in mislim, da ta zakon to omogoča.
               Res je, da pri nas nimamo tradicije z delničarstvom in da marsikoga to zavede, da se
               ljudje niti ne zavedajo, kaj je prevzem in tako naprej. Kar se tiče menedžerskih
               prevzemov, nič nimam proti kapitalu menedžerjev, če je ta kapital pošten in zakaj ne
               bi prevzeli neke firme ali nekega podjetja, prav, če je pošten, ni pa prav, če se to
               naredi prek by pass firme ali parkirišč in tako naprej. To ta zakon onemogoča.</p>
            </sp>
            <sp xml:id="SDZ4-Redna-19-2006-07-12.sp133">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? Gospod Cvikl, izvolite.</p>
            </sp>
            <sp xml:id="SDZ4-Redna-19-2006-07-12.sp134">

               <speaker>MAG. MILAN M. CVIKL:</speaker>

               <p>Spoštovanemu poslanskemu kolegu. Poglejte, ravno zaradi navedenih razlogov smo mi
               predlagali poseben člen, ki pravi, revizor ali revizorka mora pregledati poročilo o
               nameravanju in prevzemu, o njem sestaviti pisno poročilo o reviziji in poročilo o
               reviziji predložiti nadzornemu organu družbe izdajatelj. Oseba lahko za revizorja
               imenuje le tistega, ki v preteklih treh letih ni opravljal revizije v družbi
               izdajatelja in potem poročilo o reviziji mora vsebovati obvezno cel kup dodatnih
               informacij, med katerimi, in na primer sta dve pomembni, potrdite, da način izvedbe
               posla ni v neskladju z veljavnim pravnim redom in navedba, da se nakup ne financira
               iz sredstev družbe izdajatelja. Teh določb v zakonu ni. Te določbe so se na odboru za
               gospodarstvo črtale in črtanje teh določb omogoča ravno to kar ste rekli, by pass
               družbe, skrite pogodbe, skonto kupcev, avansi dobaviteljev, vse to bo financiralo
               menedžerske prevzeme.</p>
            </sp>
            <sp xml:id="SDZ4-Redna-19-2006-07-12.sp135">

               <speaker>PREDSEDNIK FRANCE CUKJATI:</speaker>

               <p>Hvala. K razpravi se je javil gospod minister. Izvolite.</p>
            </sp>
            <sp xml:id="SDZ4-Redna-19-2006-07-12.sp136">

               <speaker>MAG. ANDREJ VIZJAK:</speaker>

               <p>Pravzaprav gre še enkrat za odgovor glede teh finančnih pomoči podjetjem. Poglejte,
               pred seboj imam zakon o gospodarskih družbah z edinimi verodostojnim komentarjem in
               pravzaprav še enkrat najodločneje zanikam možnost, da bi prišlo do finančnih pomoči
               ob tem. Jasno je, da je določbe 241. člena zakona o gospodarskih družbah, ki govorijo
               pravzaprav o tem, da je pravni posel s katerim družba zagotovi predujem ali posojilo
               za pridobitev delnic, je ničen. Bistveno globlje sankcionira tak pravni posel, kjer
               družba zagotovi predujem ali posojilo za pridobitev delnic in potem, ko beremo, kaj
               to pomeni in ko beremo tudi judikat, da so vsi kreditni posli, garancije v najširšem
               pomenu to kar pravi ta prvi odstavek in to je prepovedano in gospod poslanec, se
               stalno sklicuje in želi vnašati prepovedano v še enkrat določbe zakona o prevzemih,
               da bo dvakrat prepovedano.</p>
               <p>Naj preberem, kaj govori pravzaprav komentar k temu. Konkretna pojavna oblika
               pravnega posla je torej v najširši možni obliki, na primer kot posojilo ali kredit s
               strani družbe in tretje osebe, če je zavarovan s strani družbe, akceptirane menice,
               poroštvo, zastava v kakršnikoli pojavni obliki in drugo. Glej tudi ostale dokumente,
               tako da prosim vas lepo, ne zlorabljati, da je finančna pomoč možna. Finančna pomoč
               je prepovedana v skladu z zakonom o gospodarskih družbah.</p>
            </sp>
            <sp xml:id="SDZ4-Redna-19-2006-07-12.sp137">

               <speaker>PREDSEDNIK FRANCE CUKJATI:</speaker>

               <p>Hvala. Gospod Cvikl, izvolite.</p>
            </sp>
            <sp xml:id="SDZ4-Redna-19-2006-07-12.sp138">

               <speaker>MAG. MILAN M. CVIKL:</speaker>

               <p>Gospod minister, veste, zdaj sva že pri pravnikih. Ključno vprašanje, ki bo, bo točno
               vprašanje, kaj je obrazložitev zakona. In v zakonu o gospodarskih družbah ni
               eksplicitno zapisano sklepanje drugih poslov med družbo in osebo, ampak so zapisani
               samo predujmi in posojila. In potem imava veliko tolmačenje, kaj pa spada med
               predujme in posojila. Zato smo mi predlagali amandma, ki bi to dodatno preveril. In
               vi boste brali obrazložitve zakona o gospodarskih družbah, ki - se opravičujem! - na
               gospodarskem sodišču oziroma na sodišču v sporih ne bodo imele nobene vrednosti.</p>
            </sp>
            <sp xml:id="SDZ4-Redna-19-2006-07-12.sp139">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o amandmaju k 22. členu? <stage xml:id="SDZ4-Redna-19-2006-07-12.stage11">(Ne.)</stage> Zaključujem razpravo.</p>
               <p>Prehajamo na razpravo o 77. členu in amandmaju poslanske skupine Liberalne
               demokracije Slovenije. Kdo želi besedo? <stage xml:id="SDZ4-Redna-19-2006-07-12.stage12">(Nihče.)</stage> Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, pol ure po prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-19-2006-07-12.title5">9. TOČKO DNEVNEGA REDA - OBRAVNAVA PREDLOGA ZAKONA O SPREMEMBI IN
                  DOPOLNITVI ZAKONA O SPODBUJANJU TUJIH NEPOSREDNIH INVESTICIJ IN
                  INTERNACIONALIZACIJE PODJETIJ, SKRAJŠANI POSTOPEK.</title>
               </p>
               <p>Predlog zakona je v obravnavo zboru predložila vlada Republike Slovenije. Besedo
               dajem predstavniku vlade za dodatno obrazložitev. <stage xml:id="SDZ4-Redna-19-2006-07-12.stage13">(Ne želi.)</stage> Predlog zakona je
               obravnaval odbor za gospodarstvo kot matično delovno telo. Prosim predsednika odbora,
               gospoda Ferija Horvata, da predstavi poročilo odbora. Izvolite.</p>
            </sp>
            <sp xml:id="SDZ4-Redna-19-2006-07-12.sp140">

               <speaker>FRANC (FERI) HORVAT:</speaker>

               <p>Hvala za besedo, gospod predsednik. Spoštovane kolegice in kolegi! Kot ste videli, je
               zakon zelo kratek, zato bo tudi predstavitev našega poročila kratka <stage xml:id="SDZ4-Redna-19-2006-07-12.stage14">(poročilo ste
               prejeli)</stage>. Zakonodajno-pravna služba je podala mnenje in na podlagi tega mnenja je bil
               sprejet en amandma, ki je vključen v dopolnjeni predlog zakona in ta je sestavni del
               poročila, zato predlagam, da zakon sprejmemo.</p>
            </sp>
            <sp xml:id="SDZ4-Redna-19-2006-07-12.sp141">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Feri Horvat bo predstavil
               stališče poslanske skupine Socialnih demokratov. Prosim.</p>
            </sp>
            <sp xml:id="SDZ4-Redna-19-2006-07-12.sp142">

               <speaker>FRANC (FERI) HORVAT:</speaker>

               <p>Hvala lepa še enkrat. Tudi ta predstavitev bo kratka.</p>
               <p>Podprli bomo predlog spremembe in dopolnitve zakona. Menimo, da je skrajni čas, da
               Slovenija okrepi dejavnosti za pritegnitev več neposrednih tujih investicij in za
               večjo internacionalizacijo podjetij. Ta predlagana sprememba je en korak, ni pa
               seveda to dovolj. Zato bi k temu dodal še nekaj besed.</p>
               <p>Dejstvo je namreč, da Slovenija tudi po 15 letih samostojnosti v Evropi in v svetu
               še vedno ni dovolj poznana in prepoznavna kot gospodarski partner, kot destinacija za
               naložbe in za turizem. Pri tem nismo uspeli v zadostni meri izkoristiti mednarodne
               uveljavitve Slovenije na mednarodnem političnem zemljevidu in vključitev v evro
               atlantske povezave. To ni očitek tej vladi, ampak govorim o celotnem obdobju
               samostojnosti.</p>
               <p>V zvezi s predlagano novelo zato menimo, da bi vlada morala razmisliti kaj je možno
               in potrebno še storiti poleg te novele za učinkovitejšo promocijo slovenskega
               gospodarstva v tujini in s tem zagotoviti, da bomo tudi na gospodarskem področju in
               bolj poznani, da bo več naložb in da bo še več turistov v Sloveniji. Hvala lepa.</p>
            </sp>
            <sp xml:id="SDZ4-Redna-19-2006-07-12.sp143">

               <speaker>PREDSEDNIK FRANCE CUKJATI:</speaker>

               <p>Hvala. Gospod Martin Mikolič bo predstavil stališče poslanske skupine Nove
               Slovenije.</p>
            </sp>
            <sp xml:id="SDZ4-Redna-19-2006-07-12.sp144">

               <speaker>MARTIN MIKOLIČ:</speaker>

               <p>Še enkrat lepo pozdravljeni. V poslanski skupini Nove Slovenije bomo podprli
               spremembe in dopolnitev zakona o spodbujanju tujih neposrednih investicij in
               internacionalizacijo podjetij. Vlada Republike Slovenije je v lanskem letu z namenom
               spodbujanja tujih neposrednih investicij in internacionalizacije podjetij sprejela
               program predstavništev slovenskega gospodarstva, prav tako se je preoblikoval
               pospeševalni center za malo gospodarstvo v javno agencijo Republike Slovenije za
               podjetništvo in tuje investicije.</p>
               <p>V obstoječem zakonu so opredeljeni pogoji, pod katerimi lahko agencija odpre svoje
               predstavništvo v tujini. S predlaganimi spremembami se pa v zakon vnašajo tudi pogoji
               za zaprtje predstavništva agencije v tujini in določa pravna podlaga za ureditev
               delovanja predstavništev agencije v tujini.</p>
               <p>S predlagano spremembo in dopolnitvijo zakona se sledi načelu transparentnosti, ker
               se z zakonom izenači postopek odprtja in zaprtja predstavništva agencije v tujini in
               vzpostavi pravna podlaga za organizacijo in delovanje predstavništev agencije v
               tujini. Zato bomo v poslanski skupini Nove Slovenije predlagane spremembe in
               dopolnitve zakona tudi podprli.</p>
            </sp>
            <sp xml:id="SDZ4-Redna-19-2006-07-12.sp145">

               <speaker>PREDSEDNIK FRANCE CUKJATI:</speaker>

               <p>Hvala. Gospod Josip Bajc bo predstavil stališče poslanske skupine Slovenske ljudske
               stranke.</p>
            </sp>
            <sp xml:id="SDZ4-Redna-19-2006-07-12.sp146">

               <speaker>JOSIP BAJC:</speaker>

               <p>Hvala, gospod predsednik. Spoštovani gospod minister, kolegice in kolegi!</p>
               <p>Predlog zakona o spremembah in dopolnitvah zakona o spodbujanju tujih neposrednih
               investicij in internacionalizacije podjetij obravnavamo po skrajšanem postopku. V
               konkretnem primeru gre za manjšo spremembo veljavnega zakona. Gre za spremembo le
               enega člena, zato bomo poslanci poslanske skupine spremembe podprli. Ta sprememba bo
               omogočila tudi odprtje ali zaprtje predstavništev agencij za spodbujanje tujih
               neposrednih investicij in internacionalizacijo podjetij. Podlaga za odprtje ali
               zaprtje predstavništva pa je analiza ekonomske upravičenosti, po našem mnenju je ta
               tudi ustrezna.</p>
               <p>Iz navedenih razlogov bomo poslanci poslanske skupine Slovenske ljudske stranke
               predlog zakona o spremembah in dopolnitvah zakona o spodbujanju tujih neposrednih
               investicij in internacionalizacijo podjetij podprli.</p>
            </sp>
            <sp xml:id="SDZ4-Redna-19-2006-07-12.sp147">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališče poslanske skupine Demokratične
               stranke upokojencev.</p>
            </sp>
            <sp xml:id="SDZ4-Redna-19-2006-07-12.sp148">

               <speaker>IVAN JELEN:</speaker>

               <p>Hvala za besedo, gospod predsednik. Poslanke in poslanci, gospod minister. V
               poslanski skupini DeSUS, bomo predlog zakona o spremembi in dopolnitvi zakona o
               spodbujanju tujih neposrednih investicij, internacionalizacije podjetij, ki ga je
               vlada predložila v parlamentarno proceduro, podprli. V naši poslanski skupini smo
               prepričani, da je za takšne predlagane rešitve, torej odprtje oziroma zaprtje
               predstavniške agencije Republike Slovenije za podjetništvo za tuje investicije
               potrebna pravna podlaga, ki omogoča in določa pravila za delovanje in organizacijo le
               teh, zavedamo se, da samo odprtje oziroma zaprtje tujega predstavništva terja
               ekonomsko upravičenost. Zato menimo, da bo tako podjetjem omogočalo lažje izvajanje
               svojih dejavnosti doma in v tujini. V okviru delovanja teh predstavništev pa v
               poslanski skupini DeSUS poudarjamo, da je potrebno permanentno spodbujati neposredne
               investicije, obenem pa se posredno razvija in izboljšuje internacionalizacija
               podjetij. Novela zakona tako vnaša manj zahtevno spremembo, v katero se na podlagi
               ekonomskih rezultatov upraviči njen namen, torej ustanovitev novih, predvideno so to
               nova predstavništva v Milanu, Düsseldorf-u, Bukarešti in Istanbulu, ali pa ukinitev
               že obstoječih tujih predstavništev. V poslanski skupini DeSUS poudarjamo, da je pri
               vsem tem nujno potreba transparentnost izpeljave postopka za učinkovitejše delovanje
               le teh.</p>
               <p>Kot smo že uvodoma dejali, bomo poslanci DeSUS-a podprli dopolnjen predlog matičnega
               delovnega telesa.</p>
            </sp>
            <sp xml:id="SDZ4-Redna-19-2006-07-12.sp149">

               <speaker>PREDSEDNIK FRANCE CUKJATI:</speaker>

               <p>Hvala. Gospod Danijel Krivec, bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-19-2006-07-12.sp150">

               <speaker>DANIJEL KRIVEC:</speaker>

               <p>Hvala, predsednik. Spoštovani gospod minister, cenjene kolegice in kolegi!</p>
               <p>Cilj spremembe in dopolnitve zakona je omogočiti odprtje ali zaprtje predstavništva
               agencije v tujini ter vzpostaviti pravno podlago za organizacijo in delovanje
               predstavništev agencije v tujini. S predlagano spremembo in dopolnitvijo zakona
               predlagatelj ne posega v temeljna načela zakona o spodbujanju tujih, neposrednih
               investicij in internacionalizacije podjetij.</p>
               <p>Pri obravnavi predloga zakona o spremembi in dopolnitvi zakona o spodbujanju tujih
               neposrednih investicij in internacionalizacije podjetij gre za manj zahtevno
               spremembo, ki je posledica želje in potrebe, da ustanavljamo predstavništva
               slovenskega gospodarstva v tujini, na podlagi analize ekonomske upravičenosti. Na tej
               podlagi jih lahko tudi zapiramo. Zelo pomembno je, da preko analize ekonomske
               upravičenosti ugotavljamo pozitivne učinke in predvidimo konkretne rezultate
               delovanja posameznih predstavništev v tujini za spodbujanje internacionalizacije in
               tudi za privabljanje neposrednih tujih investicij. Ta vsebina je vodilo in pogoj za
               ustanavljanje in zapiranje predstavništev. Za izvajanje teh nalog je potrebno imeti
               pravno podlago. S to novelo zakona ustvarjamo to stvarno podlago. Zato v poslanski
               skupini Slovenske demokratske stranke podpiramo predlog zakona.</p>
            </sp>
            <sp xml:id="SDZ4-Redna-19-2006-07-12.sp151">

               <speaker>PREDSEDNIK FRANCE CUKJATI:</speaker>

               <p>Hvala. Gospod Milan Petek bo predstavil stališče poslanske skupine Liberalne
               demokracije Slovenije.</p>
            </sp>
            <sp xml:id="SDZ4-Redna-19-2006-07-12.sp152">

               <speaker>MILAN PETEK:</speaker>

               <p>Spoštovane kolegice, kolegi, minister, predsednik državnega zbora!</p>
               <p>Kot vse ostale poslanske skupine tudi v poslanskem klubu Liberalne demokracije
               Slovenije nimamo zadržkov za podporo predlogu zakona o spremembi in dopolnitvi zakona
               o spodbujanju tujih neposrednih investicij in internacionalizacije podjetij. Namen
               spremembe zakona je le v tem, da vladi omogoči, da na osnovi analize ekonomske
               upravičenosti da soglasje za odprtje ali zaprtje predstavniška Agencije Republike
               Slovenije za podjetništvo in tuje investicije v tujini. Prav tako se poslanski klub
               LDS strinja s sprejetim amandmajem k 1.a členu zakona. Vendar želimo ob sprejemanju
               navedenih sprememb zakona opozoriti na dejstvo, da drugih možnosti za ustanavljanje
               predstavništev slovenskega gospodarstva v tujini pravzaprav več ni.</p>
               <p>Ko je vladi z asistenco glasovalnega stroja koalicije in poslancev SNS v državnem
               zboru uspelo sprejeti zakon o gospodarskih zbornicah, je s tem dosegla tudi to, da
               bodoče gospodarske zbornice pa čeprav reprezentativne zaradi svojega premajhnega
               članskega in ekonomskega kapitala ne bodo niti zainteresirane niti sposobne
               ustanavljati svojih predstavništev v tujini. V Liberalni demokraciji Slovenije
               menimo, da bi bila predstavništva, ki jih ustanavlja gospodarstvo samo, ob finančni
               podpori države bolj zainteresirana in motivirana za dobro delovanje in bolj efikasno
               v doseganju želenih rezultatov.</p>
               <p>Prav tako izražamo bojazen, da bodo zaposleni v takšnih predstavništvih, ki jih bo
               ustanavljala agencija, kadrovani bolj po političnih kot pa strokovnih referencah in
               da bodo takšna predstavništva bolj zatočišča politično vdanih in zaslužnih kot
               zahvala za njihovo politično podporo namesto, da bi bilo mesto ambicioznih,
               inovativnih kadrov.</p>
               <p>Kljub temu poskusiti je vredno, spremljali bomo delo tako ustanovljenih
               predstavništev in čez čas bomo kritično ovrednotili rezultate. Poslanski klub LDS-a
               bo podprl predlagane spremembe.</p>
            </sp>
            <sp xml:id="SDZ4-Redna-19-2006-07-12.sp153">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Ker k dopolnjenemu
               predlogu zakona niso bili vloženi amandmaji ni možna razprava o členih. Zato razpravo
               zaključujem in s tem tudi drugo obravnavo predloga zakona. Glasovanje o zakonu bomo v
               skladu s časovnim potekom seje zbora opravili danes v okviru glasovanj, pol ure po
               prekinjeni 16. točki dnevnega reda. S tem prekinjam to točko dnevnega reda.</p>
               <p>Prehajamo na <title xml:id="SDZ4-Redna-19-2006-07-12.title6">10. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH
                  IN DOPOLNITVAH ZAKONA O LETALSTVU, SKRAJŠANI POSTOPEK.</title> Predlog zakona je v
               obravnavo predložila vlada Republike Slovenije. Predlog zakona je obravnaval odbor za
               promet kot matično delovno telo. Prehajamo na predstavitev stališč poslanskih skupin.
               Gospod Jožef Horvat bo predstavil stališče poslanske skupine Nove Slovenije. Prosim.
           </p>
            </sp>
            <sp xml:id="SDZ4-Redna-19-2006-07-12.sp154">

               <speaker>JOŽEF HORVAT:</speaker>

               <p>Hvala lepa, gospod predsednik. Spoštovane poslanke, poslanci!</p>
               <p>1. maja 2004, ko je Republika Slovenija vstopila v Evropsko unijo, je začela veljati
               in se uporabljati vrsta letalskih predpisov Evropske unije, ki urejajo ista ali
               podobna vprašanja, kot jih ureja sedaj veljavni zakon o letalstvu. Ključna vsebinska
               področja, ki jih zahtevajo spremembe zakona o letalstvu, so zlasti varovanje
               civilnega letalstva, varnost v letalstvu in navigacijske službe zračnega prometa. V
               poslanski skupini Nove Slovenije ocenjujemo, da novela zakona o letalstvu dobro
               zasleduje cilje zakona, ti pa so predvsem naslednji; samo tri najpomembnejše bom
               naštel. Prvič, uskladitev zahtev in pristojnosti, ki se nanašajo na letalske nadzorne
               organe po predpisih Republike Slovenije z zahtevami in pristojnostmi po predpisih
               Evropske unije.</p>
               <p>Drugič. Uskladitev določbe zakona o letalstvu, ki govori o varovanju civilnega
               letalstva s predpisi evropske unije, ki urejajo varovanje civilnega letalstva s
               posebnim poudarkom na varstvu osebnih podatkov.</p>
               <p>Tretjič. Racionalizacija organizacije letalskega sektorja državne uprave po
               veljavnih predpisih so to ministrstvo za promet, točneje direktorat za letalstvo,
               Uprava Republike Slovenije za civilno letalstvo, Prometni inšpektorat Republike
               Slovenije ter organ za preiskovanje letalskih nesreč in incidentov pri ministrstvu za
               promet.</p>
               <p>Da bi zakon dosegel zadane cilje, so uporabljene rešitve kot so med drugim navajanje
               uprave Republike Slovenije za civilno letalstvo, predstojnika uprave Republike
               Slovenije za civilno letalstvo in njenih delavcev v celoti nadomeščajo z navajanjem
               ministrstva pristojnega za promet in pooblaščanje delavcev ministrstva pristojnega za
               promet in drugih pooblaščenih izvajalcev.</p>
               <p>Odpravljena je nejasnost glede položaja državljanov in pravnih oseb Evropske unije
               in evropskega gospodarskega prostora v postopkih vpisa zrakoplova v slovenski
               register zrakoplovov.</p>
               <p>Implementirane so rešitve, ki jih zahteva direktiva sveta o dolžnosti prevoznikov,
               da posredujejo podatke o potnikih. Določbe, ki urejajo vprašanja varovanja, so
               oblikovane tako, da ne urejajo vprašanj, ki jih urejajo predpisi Evropske unije o
               varovanju civilnega letalstva, podrobno pa se urejajo vprašanja, ki se nanašajo na
               varstvo osebnih podatkov v zvezi s preverjanjem preteklosti in varnosti in
               preverjanjem prosilcev za izdajo dovoljenja za gibanje in zadrževanjem na letališčih
               in pristojne organe. S tem so odpravljene bistvene nejasnosti glede izvajanja
               predpisov Evropske unije, ki urejajo varovanje civilnega letalstva.</p>
               <p>Poslanska skupina Nove Slovenije bo podprla tudi amandmaje k 23., 35. in 39. členu,
               ki navedene člene precizirajo v smislu implementacije uredb Evropske skupnosti, ki se
               nanašajo na skupno evropsko nebo. Mi ocenjujemo, da zakon prinaša potrebne in dobre
               rešitve, zato ga bomo v poslanski skupini Nove Slovenije tudi podprli. Hvala lepa.
           </p>
            </sp>
            <sp xml:id="SDZ4-Redna-19-2006-07-12.sp155">

               <speaker>PREDSEDNIK FRANCE CUKJATI:</speaker>

               <p>Hvala. Gospod Ivan Jelen bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-19-2006-07-12.sp156">

               <speaker>IVAN JELEN:</speaker>

               <p>Spoštovani, še enkrat lep pozdrav! V poslanski skupini DeSUS bomo vladni predlog
               zakona o spremembah in dopolnitvah zakona o letalstvu podprli.</p>
               <p>V naši poslanski skupini smo prepričani, da novela vnaša ključne spremembe glede
               varnosti letalstva, še zlasti varovanja civilnega letalskega prometa ter delovanja
               navigacijskih služb zračnega prometa. Obenem pa implementira evropsko direktivo glede
               obveznega poročanja prevoznikov o podatkih potnikov. Spremembe se nanašajo tudi na
               pravilnost in učinkovitost uporabe evropskih pravil in aktov v okviru upravno
               strokovnega in inšpekcijskega nadzora, kjer postane ministrstvo za promet kot enovit
               upravni organ za letalsko področje. Spremembe se nanašajo na zmanjšanje stroškov
               glede delovanja pristojnih letalskih organov v zvezi z izvajanjem nadzora letalskih
               predpisov in ne nazadnje vpeljujejo bolj jasno in transparentno delovanje celotnega
               letalskega sistema. V poslanski skupini DeSUS smo trdno prepričani, da omenjena
               novela posega predvsem v varovanje letališča v smislu strožjega režima gibanja in
               zadrževanja tako potnikov kot tudi osebja na javnem letališču, doslednega upoštevanja
               predpisanih kriterijev in pogojev obnašanja, nošenja rizičnih predmetov ter reševanja
               kršitev z ustreznimi sankcijami. Za to pa je treba zagotoviti ustrezno
               infrastrukturo, organizacijo posameznih služb in natančno opredeliti pristojnosti
               le-teh.</p>
               <p>V naši poslanski skupini ocenjujemo, da predlagana novela vsebuje visoko stopnjo
               strokovne zahtevnosti in določa tiste podrobnosti, s katerimi poskuša zagotoviti
               varnost in varovanje v čim večji meri. V poslanski skupini DeSUS smo prepričani, da
               mora pristojno ministrstvo izpolnjevati svoje poslanstvo in omogočiti usklajeno,
               zanesljivo in stroškovno učinkovito delovanje celotnega letalskega sistema v skladu s
               cilji.</p>
               <p>Poslanci DeSUS bomo podprli omenjeno novelo zakona o letalstvu, ker menimo, da je
               treba takšen predlog sprejeti čim prej zaradi same vsebine predloga.</p>
            </sp>
            <sp xml:id="SDZ4-Redna-19-2006-07-12.sp157">

               <speaker>PREDSEDNIK FRANCE CUKJATI:</speaker>

               <p>Hvala. Gospod Branko Marinič bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-19-2006-07-12.sp158">

               <speaker>BRANKO MARINIČ:</speaker>

               <p>Hvala lepa za besedo, spoštovani predsednik. Spoštovani minister s sodelavci,
               kolegice in kolegi! Predlog zakona o spremembah in dopolnitvah zakona o letalstvu, ki
               ga obravnavamo po skrajšanem postopku, bomo v poslanski skupini Slovenske demokratske
               stranke podprli, vključno z amandmaji k 23., 35. in 39. členu.</p>
               <p>Predlog zakona o letalstvu odpravlja neskladje med zahtevami in pristojnostmi, ki se
               nanašajo na letalske nadzorne organe po predpisih Republike Slovenije, z zahtevami in
               pristojnostmi po predpisih Evropske unije. Gre tudi za ureditev vprašanja, povezanega
               z varstvom osebnih podatkov. Racionalizacija organizacije letalskega sektorja bo
               boljša in glavni akterji bodo: ministrstvo za promet, direktorat za letalstvo, uprava
               Republike Slovenije za civilno letalstvo, prometni inšpektorat Republike Slovenije
               ter organ za preiskovanje letalskih nesreč in incidentov pri ministrstvu za promet.
               Zagotavlja se preglednost predpisov ter drugih pravnih aktov za stranke v upravnih
               postopkih. Bistveno je, da se implementira direktiva sveta EU 2004/82 o dolžnosti
               prevoznikov, da sporočajo podatke o potnikih. Kot povedano, bomo v poslanski skupini
               SDS predlog zakona o spremembah in dopolnitvah o letalstvu, ki vključujejo amandmaje
               k 23., 35. in 39. členu, tudi podprli.</p>
            </sp>
            <sp xml:id="SDZ4-Redna-19-2006-07-12.sp159">

               <speaker>PREDSEDNIK FRANCE CUKJATI:</speaker>

               <p>Hvala lepa. Dr. Marko Pavliha bo predstavil stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-19-2006-07-12.sp160">

               <speaker>DR. MARKO PAVLIHA:</speaker>

               <p>Hvala lepa, gospod predsednik. Gospod minister s sodelavci, dobrodošli, kolegice in
               kolegi. Dovolite mi, da ob tem nizkem pritisku in polni luni začnem morda na malce
               šaljiv način, namreč v letalstvu kroži šala, ki se glasi takole: "Kakšna je razlika
               med pilotom in bogom? Odgovor je naslednji. Bog si ne domišlja, da je pilot." In če
               seveda temu dodamo še slovenski pregovor Kdor visoko leta nizko pade, lahko
               ugotovimo, da je ta pregovor vedno večkrat in prevečkrat izrazit v letalstvu. Zato je
               toliko bolj pomembno zaradi varnosti, zaradi preprečevanja nesreč, da je letalstvo
               vpeto v sistem točnih, preciznih pravil, ki morajo biti ne samo nacionalno usklajena,
               ampak tudi v čim večji meri poenotena tako v EU kot tudi svetovno z mednarodnimi
               konvencijami. Slovenija je velik korak naprej naredila na začetku tega tisočletja,
               sprejela je dva zelo pomembna predpisa, prvi je zakon o letalstvu, ki ga danes
               noveliramo, drugi tudi pomemben predpis pa je zakon o obligacijskih in stvarnopravnih
               razmerjih v letalstvu. Gre za dve ločeni področji, ena je bolj javnopravne
               problematike in temelji na čikaški konvenciji iz leta 44 z vsemi spremembami, pa tudi
               na acyuisu, druga pa zasebne narave in je bolj posvečena odgovornosti letalskega
               prevoznika za prevoz potnikov in tudi tovora. Ker je pravo in nenazadnje tudi
               letalsko živ organizem, ga je potrebno venomer prilagajati nastalim družbenim
               spremembam in v zadnjih časih ga moramo prilagajati tudi evropskim spremembam, od tod
               tudi današnja novela. Ob tej noveli, kateri naša poslanska skupina ne bo
               nasprotovala, gotovo bo pa podprla vse amandmaje, je morda potrebno povedati samo dve
               dilemi oziroma dva problema, ki se pojavljata. Prvi se nanaša na Upravo Republike
               Slovenije za civilno letalstvo in drugi problem se nanaša na podzakonske predpise, pa
               mi dovolite, da na kratko povem malce več o obeh.</p>
               <p>Vlada je februarja s posebno uredbo ukinila upravo za civilno letalstvo. In tu se je
               pojavil problem, ker istočasno ni zahtevala spremembe zakona o letalstvu, da v tem
               trenutku puščam v nemar vsebinske dileme, ali dejansko ukiniti takšen organ, ki je
               deloval neodvisno in ki ga poznajo mnoge države, ali pa nadaljevati s tradicijo
               porazdelitve pristojnosti med direkcijo za letalstvo, med prometnim inšpektoratom in
               samo upravo. Mnogi strokovnjaki menijo, da ta podvig ni bil primeren. Jaz sem
               ministru malce za tem postavil poslansko vprašanje, na katerega, moram reči, mi je
               korektno in izčrpno odgovoril, ampak ob tem si lahko samo želimo, da bo ta sprememba
               izboljšala drug problem oziroma drugo dilemo, na katero bi radi opozorili. Namreč,
               zakon o letalstvu predvideva sprejem približno 70 podzakonskih aktov in večina od teh
               še ni bila sprejeta. Sam iz svojih lastnih izkušenj vem in verjetno mi bo minister
               pritrdil, da je bil eden od poglavitnih razlogov zelo šibka kadrovska zasedba na tem
               področju. Pač gospod Slana ne more vsega sam narediti, pa seveda tudi s širšo ekipo
               ne. Zato sami upamo, da bo ta reorganizacija hkrati pomenila tudi kadrovsko okrepitev
               in pripeljala do tega, da bo Slovenija čim prej dobila, ne morda še naslednjo novelo
               zakona o letalstvu, ampak prepotrebne podzakonske akte, ki se v večini nanašajo na
               varnost zračne plovbe, na varnost letališč in na vse tisto, kar je ključnega pomena
               za normalno delovanje te relativno mlade panoge, ima že 100 let za seboj, ampak
               vendarle naraščujoče. Praktični podatki kažejo, da lahko v prihodnosti pričakujemo
               najmanj eno težko letalsko nesrečo na teden. In če lahko s predpisi vsaj delno to
               omilimo, je to naša misija, je to naša naloga. Kot rečeno, zakonu ne bomo
               nasprotovali. Morda ga bomo nekateri celo podprli. Na vsak način pa bomo podprli
               amandmaje. Hvala lepa.</p>
            </sp>
            <sp xml:id="SDZ4-Redna-19-2006-07-12.sp161">

               <speaker>PREDSEDNIK FRANCE CUKJATI:</speaker>

               <p>Hvala. Gospod Aurelio Juri bo predstavil stališče poslanske skupine Socialnih
               demokratov.</p>
            </sp>
            <sp xml:id="SDZ4-Redna-19-2006-07-12.sp162">

               <speaker>AURELIO JURI:</speaker>

               <p>Kolegice in kolegi, lep dan! Socialni demokrati razumemo in sprejemamo formalno
               intenco novele zakona o letalstvu, da naj se izboljša upravno strokovni in
               inšpekcijski nadzor nad izvajanjem predpisov in drugih pravnih aktov EU, poceni
               delovanje za to pristojnih organov ter implementira direktiva sveta o dolžnosti
               prevoznikov okoli sporočanja podatkov o potnikih. Okoli tega nimamo nobenega ugovora.
               A oblikovani členi in zavrnitev na matičnem odboru amandmajev, ki smo jih bili
               predlagali zato, da bi člene izboljšali, kar obvarovali utečeno ureditev varnosti,
               svobode gibanja in varovanja človekovih pravic, pričajo o tem, da izkorišča vlada
               priložnost za to, da tudi na letališčih, in sicer v zračnem prometu vedri in oblači
               po lastni presoji oziroma po svoji diskreciji, urejuje pogoje varovanja, nadzora in
               gibanja, kar dopušča tudi možnost zlorab in arbitrarnosti do posameznih uporabnikov
               letalskih storitev. Jamstva, da se to ne bo dogajalo, pač ni. Sama zakonodajno-pravna
               služba opozarja, da sledi novela ne le predpisom EU, ampak tudi spremembi uredbe o
               organih v sestavi ministrstev, s katero je vlada dobesedno pohitela, da bi ukinila
               upravo za civilno letalstvo kot organ v sestavi ministrstva in prinesla številne
               upravno-strokovne naloge v neposredno izvajanje ministrstva, pristojnega za promet.
               Podobno se bo zgodilo tudi s prometnim inšpektoratom, kateremu bodo naloge
               inšpekcijskega nadzorstva nad predpisi, ki urejajo letalstvo, odvzete in predane
               ministrstvu.</p>
               <p>Ne trdimo, da je taka ureditev povsem napačna, a nas naši pravni strokovnjaki v hiši
               pozivajo k njenemu ponovnemu premisleku z vidika skladnosti z zakonom o inšpekcijskem
               nadzoru, ki določa, da inšpektorji delujejo znotraj inšpekcij, le-te pa v
               inšpektoratih, ki imajo status samostojnega organa v sestavi ministrstva. Bližnjice
               niso nikoli bile in nikoli ne bodo, gospod minister, kolegice in kolegi, dobre.
               Toliko manj, ko bi prepuščali politiki, in bolj političnega naslova, kot je vlada, ga
               ni, sprotno odločanje o nošenju in uporabi orožja in drugih nevarnih predmetov, o
               izvajanju osebnih pregledov in drugih oblik nadzora ter o omejevanju gibanja. V
               prostorih in na območjih, kot so v našem primeru javna letališča ali letala, ter
               vsakdo, ki se tam nahaja in se drži vnaprej znanih in preverjenih predpisov, mora
               uživati vse in vsem obče zajamčene pravice, tudi tiste oziroma tisto, da ga nekdo
               varuje pred samovoljo oblasti.</p>
               <p>Skratka, ker novela zakona vendarle oži prostor svobodi gibanja in varovanja
               človekovih pravic, ne da bi se niti sklicevali na morebitno višjo stopnjo ogroženosti
               države zaradi recimo terorizma ali našega sodelovanja pri urejevanju razmer v Iraku
               in Afganistanu ali še kje, naše podpore ne bo deležna. Hvala.</p>
            </sp>
            <sp xml:id="SDZ4-Redna-19-2006-07-12.sp163">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bomo vodili na podlagi pregleda amandmajev z
               dne 11. julija 2006. V razpravo dajem 23. člen ter amandma poslanskih skupin DeSUS,
               NSi, SDS in SLS. Kdo želi besedo? Gospod Kangler, izvolite.</p>
            </sp>
            <sp xml:id="SDZ4-Redna-19-2006-07-12.sp164">

               <speaker>FRANC KANGLER:</speaker>

               <p>Hvala za besedo. Spoštovani predsednik, spoštovani minister ter vsi ostali v dvorani.
               Dovolite mi, da se vam na začetku opravičim zaradi zamude pa zato, ker nisem podal
               poročila matičnega delovnega telesa, ker sem bil na eni izmed komisij, na komisiji za
               nadzor nad obveščevalnimi službami, in nisem uspel priti v času, ki se je pač zgodil,
               da je državni zbor danes hitreje delal da bi lahko temeljito podal poročila matičnega
               delovnega odbora, odbora za promet. Če mi dovolite, da bi v zvezi tudi s 23. členom
               in tem amandmajem istočasno tudi poudaril, da je zakon bil dobro pripravljen oziroma
               da je vlada zakon dobro pripravila, da smo na odboru sprejeli vse tiste amandmaje, ki
               so na nek način sledili mnenju zakonodajno-pravne službe, in da ta amandma, ki ga
               imamo danes tudi v vseh štirih poslanskih skupinah tudi sledi temu, nekaterim
               pomislekom še zakonodajno-pravne službe; in se mi zdi, da je pomembno, da ga
               podpremo. Ta amandma omogoča, da se bo lahko razvoj infrastrukture nekoliko hitreje
               razvijal, v kolikor ga bomo sprejeli, in prepričan sem, da ga bomo, glede na to, da
               tudi smo slišali, da opozicija ne nasprotuje sprejemu tega zakona. Sam bi rad
               poudaril, da infrastrukturni objekti, glede na to, da ministrstvo in tudi vlada
               počasi pripravlja proračunsko leto, bi želel kot predsednik odbora za promet
               poudariti, da bi bilo dobro, da bi tako ministrstvo za promet kot tudi vlada v
               letošnji pripravi proračuna za naslednje obdobje nekoliko drugače pogledala na
               slovensko letalstvo in na infrastrukturo, ki je v Sloveniji. Ne gre za veliko
               sredstev, gre pa za zelo pomembna sredstva, ki zelo lahko vplivajo na razvoj
               letalskega turizma in tudi letalskega gospodarstva v Sloveniji. Pomembno je, da je
               rast letalstva v Evropi za cca. 11, 15 procentov, odvisno od letališč, v Sloveniji
               samo 4%. Če pa gremo pogledat rast letalstva v sosednjo državo, na primer na
               najbližje letališče Zagreb ali Pulo, kjer je zrasel pretok potnikov in blaga na
               letališču za 400 procentov, to pomeni, da je potrebno tudi, da slovenska vlada skupaj
               z ministrstvom sledi tem evropskim trendom in da, v kolikor je v njeni moči, kar se
               tiče izgradnje infrastrukturnih objektov na vseh treh letališčih, tako v Mariboru kot
               tudi v Portorožu in tudi v Ljubljani, poskuša zagotoviti tista najnujnejša sredstva.
               Moram poudariti, da v lanskem in letošnjem letu so bila vlaganja v letališko
               infrastrukturo na območju Maribora in tudi verjetno v Ljubljani. Vendar za oživitev
               letalskega prometa in za povečanje indeksacije iz leta v leto bi bilo potrebno še
               zagotoviti nekaj dodatnih sredstev, zato na tem mestu prosim ministra in tudi vlado,
               da poskuša proučiti vse možnosti, v kolikor bodo dane, da spodbudimo infrastrukturo
               za vsa tri letališča skozi državni proračun. Meni osebno, čeprav prihajam iz
               Štajerske, bi bil zelo osebno zadovoljen, da se opremi z elektronsko opremo tudi
               portoroško letališče, ki je pa na nek način tudi en segment ali temelj slovenskega
               turizma na obali, in je tudi indikacija takšna, ki daje zelo pomembno strukturo,
               infrastrukturo za razvoj tako slovenskega turizma kot tudi v gospodarstvu na sami
               obali. Zato bi bilo zelo pomembno, da se tudi to letališče tehnično opremi. Ta
               amandma bom podprl kot tudi naša poslanska skupina, prav tako amandma, ki je bil
               vložen s strani koalicije k 35. členu in tudi 39. členu, in mislim, da večjih težav
               ne bo. In še enkrat, mislim, da je nujno potrebno, da ta zakon čim prej sprejmemo in
               tudi spravimo v življenje, da ne bo pravnih praznin.</p>
            </sp>
            <sp xml:id="SDZ4-Redna-19-2006-07-12.sp165">

               <speaker>PREDSEDNIK FRANCE CUKJATI:</speaker>

               <p>Hvala. Še kdo k 23. členu. Ne. Zaključujem razpravo in dajem v razpravo 35. člen in
               amandma poslanskih skupin DeSUS, NSi, SDS in SLS.</p>
            </sp>
            <sp xml:id="SDZ4-Redna-19-2006-07-12.sp166">

               <speaker>AURELIO JURI:</speaker>

               <p>Hvala, gospod predsednik. No, ne bom govoril toliko o vsebini tega amandmaja, kolikor
               opozoril na to, da zakonodajno-pravna služba ne pritrjuje oceni o izboljšanju
               ureditve s tem amandmajem. Zato sklepam, da so pomisleki, ki so bili ob obravnavi na
               matičnem delovnem telesu, še vedno veljavni, in na to opozarjam. Hvala.</p>
            </sp>
            <sp xml:id="SDZ4-Redna-19-2006-07-12.sp167">

               <speaker>PREDSEDNIK FRANCE CUKJATI:</speaker>

               <p>Hvala. Še kdo želi besedo? Gospod Kangler, izvolite.</p>
            </sp>
            <sp xml:id="SDZ4-Redna-19-2006-07-12.sp168">

               <speaker>FRANC KANGLER:</speaker>

               <p>Želel bi poudariti, kolikor sem seznanjen glede tega člena in amandmaja, da bo vlada
               v prihodnje pripravila tudi temeljito novelo tega zakona in bo tudi po vsebinski
               plati posegla v ta segment, pri katerem je imel pomisleke poslanski kolega. In
               mislim, da obstaja tudi velika verjetnost, da pridemo do novele zakona še v tem letu,
               proti koncu leta ali v začetku prihodnjega leta.</p>
            </sp>
            <sp xml:id="SDZ4-Redna-19-2006-07-12.sp169">

               <speaker>PREDSEDNIK FRANCE CUKJATI:</speaker>

               <p>Hvala. Gospod Juri.</p>
            </sp>
            <sp xml:id="SDZ4-Redna-19-2006-07-12.sp170">

               <speaker>AURELIO JURI:</speaker>

               <p>Prosil bi vlado, da se opredeli zlasti glede pripombe zakonodajno-pravne službe in
               tudi trditve kolega Kanglerja, kakšne so namere, da se ta samostojnost inšpektorata
               vendarle uredi tako, kot določa zakon o inšpekciji. Hvala.</p>
            </sp>
            <sp xml:id="SDZ4-Redna-19-2006-07-12.sp171">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo besedo? <stage xml:id="SDZ4-Redna-19-2006-07-12.stage15">(Nihče.)</stage> Zaključujem razpravo.</p>
               <p>Prehajamo na razpravo o 39. členu in amandmaju istih poslanskih skupin. Kdo želi
               besedo? Gospod minister, izvolite.</p>
            </sp>
            <sp xml:id="SDZ4-Redna-19-2006-07-12.sp172">

               <speaker>MAG. JANEZ BOŽIČ:</speaker>

               <p>Hvala lepa za besedo, gospod predsednik. Spoštovane poslanke in poslanci! Dovolite
               mi, ker nisem mogel takoj priti, ko se je začela ta točka, da izkoristim to
               priložnost in povem naslednje.</p>
               <p>Današnja razprava, splošna razprava na odboru za promet državnega zbora pa tudi
               razprava med ministri je pokazala, da gre za zakon, ki je izrazito tehnične narave,
               in za področje, na katerem se prepletajo pristojnosti Evropske unije in Republike
               Slovenije. S stališča pristojnosti, urejanja in izvajanja predpisov gre tudi za
               izrazito pravno in strokovno zahtevno področje, kjer je tisti del dejavnosti, ki
               primarno zagotavlja varnost zračnega prometa in varstvo konkurence, urejen s predpisi
               Evropske unije, ki v veliki meri ureja tudi postopke pristojnih organov, delno pa že
               tudi pogoje, ki jih mora izpolnjevati osebje, ki opravlja upravne naloge na teh
               področjih. Do konca tega leta pričakujemo tudi spremembo evropske uredbe, ki bo
               celovito uredila tudi področje letalskih operacij. Vse to pa seveda vpliva na obseg
               in vsebino urejanja letalstva s slovenskimi predpisi. Glede na to, da so na letalskem
               področju izvajali inšpekcijski nadzor tudi s strani evropske komisije, je bilo treba
               pri pripravi sprememb zakona v čim večji meri upoštevati zahteve uredb Evropske
               unije.</p>
               <p>V zvezi z vprašanjem, na katerega je bilo opozorjeno tudi s strani
               zakonodajno-pravne službe državnega zbora, moram povedati, da glede na zahteve iz
               predpisov Evropske unije, ki urejajo varnost, varovanje in skupno evropsko nebo ter
               izvajanje dejavnosti zračnega prevoza, ni bilo mogoče najti ustreznejših rešitev
               glede zahtev, ki izhajajo iz predpisov Evropske unije. Glede vodenja upravnih
               postopkov oziroma upravno-strokovnega nadzora, inšpekcijskega nadzora in odločanja o
               pritožbah so predlagane rešitve oblikovanje tako, da izpolnjujejo zahtevi s predpisov
               Evropske unije in omogočajo njihovo izvajanje, kot tudi izvajanje slovenskih
               predpisov. Če poenostavim, pri obravnavi vsakega posameznega strokovnega letalskega
               področja je treba vedno ustrezno upoštevati predpise Evropske unije in predpise
               Republike Slovenije v povezavi z drugim področji. Mogoče bi dodal samo še to, da je v
               splošno, v aktih dolžno kot pristojni organ država članica in mora imenovati
               pristojni organ, ki so mu dodeljene odgovornosti za izdajo, podaljšanje, spremembo,
               začasno ukinitev ali preklic odobritev in za nadzor stalne plovnosti. Ta pristojni
               organ vzpostavi dokumentirane postopke in organizacijsko strukturo in to smo skozi te
               spremembe zakona tudi pripravili. Hvala lepa.</p>
            </sp>
            <sp xml:id="SDZ4-Redna-19-2006-07-12.sp173">

               <speaker>PREDSEDNIK FRANCE CUKJATI:</speaker>

               <p>Hvala gospodu ministru za promet, mag. Božiču. Želi še kdo? Gospod Aurelio Juri.</p>
            </sp>
            <sp xml:id="SDZ4-Redna-19-2006-07-12.sp174">

               <speaker>AURELIO JURI:</speaker>

               <p>Hvala. Jaz razumem pojasnila ministra in tudi včasih je težko uskladiti našo
               notranjo ureditev s predpisi Evropske unije, pa vendarle zakonodajno-pravna služba
               opozarja na dve stvari tudi ob tem novem, torej zadnjem amandmaju. Prvo, treba je
               premisliti vso ureditev v povezavi z zakonom o inšpekcijskem nadzoru in tudi poziva k
               temu, da se lahko rešitev najde že znotraj zakona o upravnem postopku, zlasti ko gre
               za komisijo, ki bo te naloge opravila. Tako, kot bomo imeli mi sedaj, seveda bomo
               nekoliko v koliziji in se zna zgoditi, da bodo tudi taki trenutki, medtem ko bi
               morali, kot je kolega Pavliha opozarjal, imeti zelo točno definirano ureditev, se
               tudi znašli v konfuznih situacijah. Zato jaz ne vem in ne vem, kako se bom opredelil
               do posameznih amandmajev, ki so predloženi, kajti rešitve, na katero je pozivala
               zakonodajno-pravna služba, na katere smo tudi mi pozivali z našimi amandmaji, ki se
               dotikajo drugih vprašanj, niso najdene. Iz tega naslova se bojim, da bo zakon malce
               nekonsistenten. Hvala.</p>
            </sp>
            <sp xml:id="SDZ4-Redna-19-2006-07-12.sp175">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati? <stage xml:id="SDZ4-Redna-19-2006-07-12.stage16">(Ne.)</stage> Potem zaključujem razpravo. O amandmajih bomo
               v skladu s časovnim potekom seje zbora odločali danes v okviru glasovanj, pol ure po
               prekinjeni 16. točki dnevnega reda.</p>
               <p>S tem prekinjam to točko dnevnega reda.</p>
               <p>In prehajamo na <title xml:id="SDZ4-Redna-19-2006-07-12.title7">11. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O POLICIJI - skrajšani postopek.</title> Predlog
               zakona je v obravnavo predložila vlada Republike Slovenije. Besedo dajem predstavniku
               vlade za dodatno obrazložitev. Izvolite.</p>
            </sp>
            <sp xml:id="SDZ4-Redna-19-2006-07-12.sp176">

               <speaker>MAG. ZVONKO ZINRAJH:</speaker>

               <p>Hvala lepa za besedo, gospod predsednik. Spoštovane poslanke in poslanci, dober dan
               še enkrat! Predlog zakona o spremembah in dopolnitvah zakona o policiji omogoča, da
               lahko naloge strokovne pomoči pri opravljanju za organ v sestavi izvaja ministrstvo.
               S tem se sledi cilju bolj učinkovitega, strokovnega, racionalnega in usklajenega
               poslovanja, izvajanja strokovne pomoči pri opravljanju na področju kadrovskih zadev,
               informacijske in telekomunikacijske dejavnosti, finančnega in materialnega
               poslovanja, mednarodnega sodelovanja in odnosov z javnostmi, tako za ministrstvo kot
               tudi za policijo kot organ v sestavi. Predlog zakona tudi omogoča, da podatek in
               obvestilo o opravljanju nalog policije poleg generalnega direktorja posreduje
               javnosti tudi minister ter osebe, ki jih ta pooblastita. S predlaganimi spremembami
               bo policija dobila novo pooblastilo, s katerim bo lahko izvajala prikrito
               evidentiranje ali namensko kontrolo. Pooblastilo je potrebno, ker bo Republika
               Slovenija, kot veste, predvidoma oktobra 2007 postala pravnomočna članica schengenske
               pravne ureditve zunaj schengenskega prostora. Predlog določa namen in pogoje za
               uporabo predlaganega pooblastila policije, s katerim bo omogočeno izvajanje tako
               vnosa podatkov o osebah ali vozilih v schengenski informacijski sistem oziroma
               imenovano SIS2, ter kontrola teh oseb in vozil. Določeni so tudi pogoji za razpis
               tega ukrepa v Republiki Sloveniji. Na pisni predlog policije ga s pisno odredbo
               dovoli državni tožilec, za najhujša kazniva dejanja pa ukrep odredi generalni državni
               tožilec ali pooblaščeni vrhovni tožilec. Ukrep se odredi zoper osebo, če obstaja
               utemeljen sum oziroma razlog za sum, da izvršuje ali pripravlja kazniva dejanja ali
               bo tudi v bodoče izvrševala kazniva dejanja, ki pa so taksativno našteta oziroma
               določena. S predlogom je omogočena združitev evidence zaznav kaznivih dejanj in
               evidence ovadenih oseb in kaznivih dejanj v novo oziroma enotno evidenco, tako
               imenovano evidenco kaznivih dejanj. Nadalje. Prepoved približevanja določenemu k-ju
               oziroma osebi bo s spremembo tega zakona mogoče odrediti tudi zoper osebe, ki so
               utemeljeno osumljene storitve kaznivega dejanja z elementi nasilja, in ne le zoper
               osebe, ki so utemeljeno osumljene, da so storile prekršek, kot je to urejeno sedaj.
               Predlagana sprememba pritožbenega postopka bo onemogočila avtomatično nadaljevanje
               postopka na senatu, če pritožnik z neodzivanjem ne kaže interesa za sodelovanje v
               pritožbenem postopku oziroma v fazi pomiritvenega postopka. Ustavno sodišče je z
               odločbo letos marca ugotovilo, da je prvi odstavek 35. člena veljavnega zakona o
               policiji, ki določa pogoje zagotavljanja identitete v neskladju z ustavo Republike
               Slovenije. S predlagano spremembo v tem predlaganem zakonu so zakonski pogoji za
               ugotavljanje istovetnosti opredeljeni določnejše in jasneje, upoštevano pa je tudi
               dejstvo, da se pooblastilo uporablja z namenom preventivnega oziroma represivnega
               delovanja policije. Zakon se v delu, ki govori o sklepanju delovnega razmerja brez
               javnega natečaja oziroma objave, usklajuje z določbami zakona o javnih uslužbencih,
               vendar pa namen določbe ostaja enak, torej zagotoviti policiji možnost, da se sklepa
               delovna razmerja brez javne objave oziroma brez javnega natečaja. Toliko na kratko.
               Hvala lepa.</p>
            </sp>
            <sp xml:id="SDZ4-Redna-19-2006-07-12.sp177">

               <speaker>PREDSEDNIK FRANCE CUKJATI:</speaker>

               <p>Hvala državnemu sekretarju ministrstva za notranje zadeve. Predlog zakona je
               obravnaval odbor za notranjo politiko, javno upravo in pravosodje kot matično delovno
               telo. Prosim predsednico odbora, gospo Mojco Kucler Dolinar, da predstavi poročilo
               odbora.</p>
            </sp>
            <sp xml:id="SDZ4-Redna-19-2006-07-12.sp178">

               <speaker>MOJCA KUCLER DOLINAR:</speaker>

               <p>Tudi sama vse skupaj še enkrat prav lepo pozdravljam. Odbor za notranjo politiko,
               javno upravo in pravosodje je na 23. redni seji obravnaval predlog zakona o
               spremembah in dopolnitvah zakona o policiji. Tako kot običajno je minister za
               notranje zadeve podal dopolnilno obrazložitev in poudaril, da se s predlaganimi
               spremembami in dopolnitvami zakona o policiji sledi racionalizaciji poslovanja na tem
               področju, predvsem v smislu izvajanja nalog strokovne pomoči pri upravljanju
               ministrstva in policije. Na področju izvajanja nalog strokovne pomoči, predvsem v
               zvezi s policijo kot organom v sestavi. Predlog zakona daje tudi ministru možnost, da
               lahko določi skupne naloge s področja policije, ki jih bo ministrstvo izvajalo za
               policijo, s čimer bo zagotovljeno strokovno, učinkovito in racionalno ter usklajeno
               izvrševanje nalog.</p>
               <p>V uvodu je minister navedel tudi druge spremembe. Na seji odbora je sodelovala tudi
               predstavnica zakonodajno-pravne službe, ki je glede na mnenje zakonodajno-pravne
               službe in pripombe k posameznim členom povedala, da amandmaji, ki so vloženi, sledijo
               mnenju te službe, izpostavila pa je pripombe k 1., 2., 12., 21. in 23. členu. Na seji
               odbora so sodelovali tudi predstavniki Amnesty International in tudi predstavnik
               mirovnega inštituta. Podali so svoje mnenje, ki so ga že prej tudi pisno pripravili
               in vložili, tako da so ga člani odbora tudi prejeli pred samo sejo, predvsem pa so
               izpostavili spremembe k 28. in 35. členu veljavnega zakona. V razpravi o posameznih
               členih in vloženih amandmajih je bilo največ pozornosti namenjeno vsebini 1. člena,
               po katerem ministrstvo lahko opravlja vse ali posamezne naloge strokovne pomoči za
               predstojnika organa v sestavi, ter 2. člena, po katerem podatke in obvestila o
               opravljanju nalog dajejo minister, generalni direktor policije ter osebe, ki jih
               ministrstvo ali generalni direktor policije pooblastita za to.</p>
               <p>Na izražene pomisleke je podal podrobna in po mnenju večine članov odbora ustrezna
               pojasnila minister Dragutin Mate in med drugim poudaril, da so predstojniki organa v
               sestavi neposredno podrejeni ministru, kar zakonodaja povsem jasno opredeljuje.</p>
               <p>Glede pripomb, da je v zakonu dano generalno pooblastilo za vse naloge, kar je bilo
               tudi mnenje zakonodajno-pravne službe, da bi bilo to treba natančneje opredeliti, je
               minister predlagal odboru, da ustrezno dopolni 1. člen predloga zakona v tem smislu,
               da ministrstvo lahko opravlja vse ali posamezne naloge strokovne pomoči za
               predstojnika organa v sestavi pri upravljanju s kadrovskimi, finančnimi in
               informacijskimi ter drugimi viri za organ v sestavi, ne glede na določbe obstoječega
               zakona. To je tudi sicer imel, kot je sam predlagatelj povedal, predlagatelj v mislih
               pri pripravi novele zakona. S to dopolnitvijo pa je bilo tudi jasno predstavljeno in
               opredeljeno stališče zakonodajno-pravne službe kot tudi razpravljavcev. V okviru
               razprave o posameznih členih predloga zakona in vloženih amandmajih je odbor sprejel
               amandmaje poslanske skupine SD k 3. in 5. členu, amandmaje koalicijskih poslanskih
               skupin k 9. in 11. členu, ni pa sprejel amandmajev poslanskega kluba LDS k 1., 2., 3.
               in 5. členu ter poslanske skupine SD k že navedenim členom. Ob koncu je glasoval tudi
               o vseh členih zakona skupaj in jih sprejel.</p>
            </sp>
            <sp xml:id="SDZ4-Redna-19-2006-07-12.sp179">

               <speaker>PREDSEDNIK FRANCE CUKJATI:</speaker>

               <p>Hvala. Sledi predstavitev stališč poslanskih skupin. Gospod Franc Kangler bo
               predstavil stališče poslanske skupine Slovenske ljudske stranke. Prosim.</p>
            </sp>
            <sp xml:id="SDZ4-Redna-19-2006-07-12.sp180">

               <speaker>FRANC KANGLER:</speaker>

               <p>Hvala za besedo. Predlog zakona o spremembah in dopolnitvah zakona o policiji se
               nanaša na ...<stage xml:id="SDZ4-Redna-19-2006-07-12.stage17">/Nerazumljivo./</stage>... in uskladitev zakona z drugimi zakoni, pravnim redom
               Evropske unije ter predvsem na odločbo ustavnega sodišča Republike Slovenije.</p>
               <p>Kljub skrajšanemu postopku obravnavana novela zakona ureja pomembno in na nekaterih
               področjih zelo občutljivo problematiko. Zakon zasleduje racionalizacijo na področju
               izvajanja strokovnih nalog ministrstva in policije. Določbe, ki se nanašajo na
               racionalizacijo, so vedno dobrodošle, vendar pa ne smejo vplivati na opravljanje
               specializiranih strokovnih nalog policije. Menimo, da je razmejitev med temi nalogami
               dovolj jasna in da zaradi racionalizacije na področju specializiranih nalog ne bo
               prihajalo do težav.</p>
               <p>Pomembna je tudi ureditev pravne podlage za izvajanje ukrepov, določena v 19. členu
               konvencije o izvajanju schengenskega sporazuma glede podatkov o osebah in vozilih z
               morebitnimi kaznivimi dejanji. Zakon prinaša nekaj logičnih določil, ki se nanašajo
               na ukrepe prepovedi približevanja določeni osebi na kraju ali posebnem območju. Ta
               ukrep bodo lahko uporabili tudi v primeru utemeljenega suma storitve kaznivih dejanj
               z elementi nasilja. Takšna rešitev je nujna, saj je uporaba tega ukrepa zgolj v
               primeru prekrškov po sedanji ureditvi, ne pa tudi za nasilna kazniva dejanja,
               neutemeljena.</p>
               <p>Seveda je bilo veliko pomislekov tudi pri 5. členu zakona, ki opredeljuje, kdaj sme
               policist ugotavljati identiteto oseb. V poslanski skupini Slovenske ljudske stranke
               smatramo, da je člen dovolj jasno napisan za učinkovito, zakonito, predvsem pa
               temeljito delo policistov, pri čemer poudarjam, predvsem zakonito.</p>
               <p>Nekaj pomislekov je bilo tudi v zvezi z 9. členom, vendar mislim, da je glede na
               izvajanje sporazuma o schengenskih mejah normalno, da vse evropske države
               evidentirajo in zahtevajo od drugih držav, ki so članice Evropske unije, da sporočajo
               podatke o tistih osebah in tistih vozilih, ki tranzitirajo skozi državo članico
               Evropske unije, oziroma se zadržuje na območju te države oseba, ki bi lahko bila
               utemeljeno osumljena hujših kaznivih dejanj, predvsem pa kaznivih dejanj mednarodnega
               terorizma.</p>
               <p>Zato bomo v poslanski skupini omenjene spremembe zakona po skrajšanem postopku
               podprli.</p>
            </sp>
            <sp xml:id="SDZ4-Redna-19-2006-07-12.sp181">

               <speaker>PREDSEDNIK FRANCE CUKJATI:</speaker>

               <p>Hvala. Gospod Boštjan Zagorac bo predstavil stališče poslanske skupine Slovenske
               nacionalne stranke. Prosim.</p>
            </sp>
            <sp xml:id="SDZ4-Redna-19-2006-07-12.sp182">

               <speaker>BOŠTJAN ZAGORAC:</speaker>

               <p>Hvala za besedo, gospod predsednik. V Slovenski nacionalni stranki spremembam in
               dopolnitvam zakona o policiji ne bomo nasprotovali. Gre za implementacijo 99. člena
               konvencije o izvajanju schengenskega sporazuma. Gre tudi za nekatere povečane
               pristojnosti policistom, kar v svojem bistvu, v kolikor bodo obravnavane v okviru
               oziroma se bodo izvajale v okviru obstoječe zakonodaje, po našem prepričanju niti ni
               tako slabo. Edino vprašanje, ki se nam zastavlja pri obravnavi tega zakona oziroma
               pri pregledu, je to širjenje pristojnosti na ministrstvo, in sicer v zvezi s 1.
               členom zakona, ki določa, da ministrstvo lahko opravlja vse ali pa posamezne naloge
               strokovne pomoči za predstojnika organa v sestavi pri opravljanju virov za organ v
               sestavi. Ali to pomeni, da se v bistvu v neki fazi jemljejo tudi pristojnosti
               generalnemu direktorju policije na področju kadrov, financ in materialnih sredstev?
               Na to vprašanje bi bil zelo vesel, v kolikor bomo pred odločanjem dobili odgovor.
               Podobno kot pri zakonu o Sovi, ki smo ga obravnavali v tem državnem zboru na prejšnji
               seji, je tudi tukaj eden izmed razlogov, ki je naveden - teroristi. Pri izvajanju
               schengenske meje glede na to, da je bilo dokazano, da je kar za nekaj terorističnih
               napadov v Evropi orožje prihajalo predvsem iz juga bivše skupne države, se mi zdi
               pravilno, da se povečajo pristojnosti policistov pri obravnavi schengenske meje. Tudi
               ko smo obravnavali na prejšnji seji državnega zbora zakon o državni meji, smo že
               omenili, da bi mogoče trije meddržavni prehodi, ko govorimo o schengenski meji, na
               strani s Hrvaško bili popolnoma dovolj, in bi bila tam možnost implementacije tega
               zakona, ki ga danes obravnavamo, še lažja in povezana s še nižjimi stroški. Hvala
               lepa.</p>
            </sp>
            <sp xml:id="SDZ4-Redna-19-2006-07-12.sp183">

               <speaker>PREDSEDNIK FRANCE CUKJATI:</speaker>

               <p>Hvala. Gospod Vili Rezman bo predstavil stališče poslanske skupine Demokratične
               stranke upokojencev. Prosim.</p>
            </sp>
            <sp xml:id="SDZ4-Redna-19-2006-07-12.sp184">

               <speaker>VILI REZMAN:</speaker>

               <p>Hvala lepa. Pogled po dvorani govori o tem, da bodisi ta zakon ni pretirano zanimiv,
               bodisi imamo tako slabo organizacijo dela v parlamentu, da so parlamentarci sedaj na
               kakšnih drugih zasedanjih, da se ne morejo udeležiti tega, ki bi moralo biti več
               primarno. Ampak kakorkoli že, vlada je pripravila predlog zakona, predlagala je, da
               ga v skrajšanem postopku podpremo in sprejmemo. Opaziti je, da se bo tako tudi
               zgodilo, vendar je bilo opaziti tudi to, da je bilo nekaj naporov narejenih v smeri,
               da bi se kakšne določbe tudi izboljšale. Omeniti velja verjetno, da je
               zakonodajno-pravna služba imela številne pripombe v svojem mnenju, ki v največjem
               delu niso bile upoštevane. Bilo je pa upoštevano nekaj od tega, kar so predlagali iz
               vrst Socialne demokracije. Morebiti je škoda, da ni bilo več oziroma so bile
               zavrnjene vse pripombe poslanske skupine LDS, ker vse le niso bile takšne, da bi bile
               tako slabe, da bi jih bilo treba zavrniti, vsaj mnenje poslanske skupine DeSUS je
               takšno. Skupni imenovalec vseh te določil in pripomb nas usmerja v razmišljanje, da
               gre za nekaj vprašljivosti v zvezi z drugo zakonodajo, zlasti s tisto, ki govori o
               državni upravi, in da gre za vprašljivost v zvezi, recimo temu tako, kar s krhanjem
               samostojnosti in ingerenc organa v sestavi ali policije, za katero pač gre.</p>
               <p>Mi sicer ta predlog zakona podpiramo, ker so pač njegove ambicije povečati
               strokovnost, povečati učinkovitost. Njegove ambicije so tudi, da bi se odpravila
               morebitna dvotirnost pri odločanju in pri delu. Vse to bi pa naj prispevalo določilu,
               ki govori o strokovni pomoči in ministrstva tudi pri uporabljanju policije.</p>
               <p>Amandmaji, o katerih bomo danes še govorili, opozarjajo na neki hip in jaz mislim,
               da je smiselno se ob njih tudi nekoliko ustaviti. Gre namreč za to, da so nekatere
               določbe tako zelo posplošeno zapisane. Na primer v 1. členu tista, ki govori, da o
               vseh drugih naštetih pomočeh lahko pridejo v poštev še druge nedefinirane pomoči, in
               pod to drugo, kar je nedefinirano, lahko morebiti spravimo karkoli, so pa za nas
               sprejemljivi razmisleki tudi o tistih pripombah k 5. členu, ki govore o tem, da bi
               bilo treba navedbo, da se sme identificirati podobna oseba, da se torej ta dikcija
               nadomesti z dikcijo, ki govori o tem, da mora biti oseba, če jo želimo
               identificirati, takšna, da ustrezna vpisu. Ne moremo se zgolj nad individualno
               presojo podobnosti nekega posameznika, če tudi je policist, zanesti. Še nekaj je
               takih stvari, ki skušajo bolj določno opredeliti, in mi bi bili pripravljeni te
               izboljšave podpreti. Sicer se bojimo, da bodo amandmaji vsi in po čez zavrnjeni, tudi
               sami ne podpiramo amandmaja k 3. členu, ampak kljub temu je zakon dovolj dobro
               pripravljen, da bo deležen naše podpore in glasov.</p>
            </sp>
            <sp xml:id="SDZ4-Redna-19-2006-07-12.sp185">

               <speaker>PREDSEDNIK FRANCE CUKJATI:</speaker>

               <p>Hvala. Gospod Mitja Ljubeljšek bo predstavil stališče poslanske skupine Slovenske
               demokratske stranke. Prosim.</p>
            </sp>
            <sp xml:id="SDZ4-Redna-19-2006-07-12.sp186">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Lep pozdrav predstavnikom vlade, kolegi in kolegice.
               Poslanska skupina Slovenske demokratske stranke bo podprla predlagani zakon o
               spremembah in dopolnitvah zakona o policiji, predvsem iz dveh pomembnih sklopov
               sprememb in dopolnitev obstoječega zakona, in sicer se uvaja v naš pravni red 99.
               člen schengenske konvencije, kar je neodložljiva obveza Republike Slovenije. In
               drugo, kar v poslanski skupini še posebno podpiramo, da se tudi na ministrstvu za
               notranje zadeve uvaja bolj racionalna in fleksibilna organizacija dela.</p>
               <p>Ker bo Slovenija v letu 2007 postala uporabnica schengenskega informacijskega
               sistema nove generacije, morajo biti sprejete ustrezne pravne podlage za izvajanje
               ukrepov, ki so določene v 99. členu schengenske konvencije, in to predlog zakona tudi
               uvaja. V poslanski skupini Slovenske demokratske stranke podpiramo spremembe in
               dopolnila za bolj učinkovito in racionalno delo policije. Ministru se tako daje
               možnost, da lahko določi skupne naloge s področja policije in ministrstva, ki jih bo
               ministrstvo izvajalo za policijo. Prepričani smo, da se bo s tem doseglo strokovno,
               bolj učinkovito, racionalno in usklajeno izvrševanje skupnih nalog. Kadrovske viške
               pa se bodo tako lahko prerazporedilo na druga deficitna operativna dela. Smotrna se
               nam zdi tudi dopolnitev, da podatke in obvestila o izvrševanju nalog z delovnega
               področja policije daje javnosti tudi minister, ki je prvi odgovoren za stanje in delo
               na ministrstvu in s tem tudi policije. Kar pa zagotovo ne pomeni, da ima s tem tudi
               pristojnosti posegati v strokovne postopke policije in s tem tudi niti najmanj
               omejevati avtonomnost policije. Z vidika racionalizacije pa je potrebno poudariti
               združevanje sedanjih dveh evidenc v enotno evidenco kaznivih dejanj. Predvsem pa
               spremembe pri postopkih pritožb s ciljem hitrega in učinkovitega reševanja pritožb.</p>
               <p>Glede kadrovske fleksibilnosti podpiramo tudi dopolnjeno določbo, da ima policija
               možnost, da zaradi svoje narave dela in nalog lahko sklepa delovna razmerja brez
               objave in tudi brez javnega natečaja na določenih segmentih dela. V poslanski skupini
               Slovenske demokratske stranke se zavedamo, da je ta zakon eden od tako imenovanih
               represivnih zakonov, ki posredno posegajo v človekove pravice. Po drugi strani pa ga
               nujno potrebujemo, ker mora policija zagotavljati v največji možni meri varnost ter
               javni red in mir. Zato moramo biti še posebej pozorni, da so te določbe zakona čim
               bolj jasne in nedvoumne ter da čim bolj konkretizirajo delovanje policije, čeprav se
               ne moremo izogniti temu, da ne bi še vedno bil prisoten subjektivni faktor. V
               poslanski skupini Slovenske demokratske stranke menimo, da je predlog zakona dober,
               da je s sprejetjem amandmajev na matičnem delovnem zakon še izboljšan ter da se bodo
               morda na obravnavi na seji državnega zbora posamezne določbe še dorekle oziroma
               izboljšale, zato predlog zakona podpiramo. Hvala.</p>
            </sp>
            <sp xml:id="SDZ4-Redna-19-2006-07-12.sp187">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler bo predstavila stališče poslanske skupine Liberalne
               demokracije Slovenije. Prosim.</p>
            </sp>
            <sp xml:id="SDZ4-Redna-19-2006-07-12.sp188">

               <speaker>DARJA LAVTIŽAR BEBLER:</speaker>

               <p>Hvala za besedo, gospod predsednik. Torej, poslanska skupina LDS tega predloga zakona
               ne bo podprla. Še vedno namreč menimo, da ministrstvo za notranje zadeve postaja
               policijsko ministrstvo. Ministrstvo lahko opravlja vse ali posamezne naloge strokovne
               pomoči za predstojnika organa v sestavi pri opravljanju virov za organ v sestavi ne
               glede na določbe tega zakona, tako pravi ena izmed uvodnih določb. Ministru smo že
               prej očitali vmešavanje kadrovanja na policiji, česar ne priznava, a s to spremembo
               potrjuje naše trditve, saj z njo odvzema oziroma krni pristojnosti direktorja
               policije na področju kadrov, financ, materialnih sredstev, informatike in tako dalje.
               Direktor policije izgublja samostojnost pri uporabi bistvenih orodij za vodenje
               policije. Dosedaj je podatke in obvestila o opravljanju nalog z delovnega področja
               policije javnosti dajal generalni direktor policije ali za to pooblaščeni delavec. Po
               tej spremembi pa bo te podatke lahko dajal tudi minister ali oseba, ki jo bo minister
               pooblastil za to. Tudi temu odločno nasprotujemo. Sprememba zakonske ureditve
               policije s ciljem, da se legalizira politična kontrola s strani ministra in
               ministrstva za notranje zadeve nad kadri, financami in tako dalje, v policiji
               predstavlja velik korak nazaj na področju varnosti in notranjih zadev. Politična
               kontrola ministra oziroma ministrstva za notranje zadeve nad policijo je kršitev
               pravila o profesionalni samostojnosti policije ter politično poseganje v policijske,
               vodstvene in operativne naloge in delo. Podelitev pristojnosti ministru in
               ministrstvu za poročanje o delu policije pa je izpostavljanje politike nad policijo,
               ali bolje povedano povzpetje politike v osebi ministra s policijskimi pristojnostmi
               nad ostalimi policisti, ki delujejo znotraj policije. Minister za notranje zadeve
               namreč ni poveljnik policije kot profesionalne organizacije, zato nima in ne more
               imeti pravice posegati v njeno operativno delo in se vtikati v kadrovske postopke
               znotraj policije. Mi predlagamo tudi spremembe in dopolnitve 5. in 6. člena, gre za
               ugotavljanje identitete na policijski postaji in za izvajanje prikritega
               evidentiranja ali namenske kontrole. Po tem predlogu policist lahko osebo, katere
               identitete ne more ugotoviti na kraju dogodka, odpelje na policijsko postajo, kjer
               lahko identiteto ugotavlja s pomočjo računalnika, prstnih odtisov in tako naprej. Iz
               določbe pa ni jasno, kdaj se lahko opravlja identiteta na policijski postaji, ali
               takrat, ko so izpolnjene predpostavke iz prvega odstavka 35. člena, ali pri vsakem
               splošnem delovanju policije. Prav tako menimo, da je za dopustnost ugotavljanja
               identitete nujni kriterij sum, da bo določena oseba izvršila, izvršil, izvršuje ali
               je izvršila prekršek ali kaznivo dejanje. Situacija, zapisana v sedmi alineji, je
               pretirana in v preveliki meri predstavlja možnost poseganja represivnih organov v
               pravico posameznika do zasebnosti, saj so po predlogu sedme alineje pri vsaki osebi
               na ozemlju Republike Slovenije lahko podani razlogi za ugotavljanje identitete.
               Vsakdo nekaj ve. Predlagatelj pa nikjer ni zapisal, kaj so koristni podatki in na
               upravljanje katerih uradnih nalog se to nanaša. Zato predlagamo črtanje. Ugotavljanje
               identitete samo za to, ker je oseba po opisu podobna iskani osebi, daje represivnim
               organom prevelike možnosti, da se sklicujejo na zmoto. V poslanskem klubu LDS smo
               mnenja, da mora oseba, za katero policist ugotavlja identiteto, ustrezati opisu
               iskane osebe, zato predlagamo spremembo tudi te alineje. Privedba v policijske
               prostore zaradi postopka identifikacije je dovoljena samo v primerih, ko gre za
               identifikacijo tistih oseb, ki so naštete sicer v prvem odstavku člena, zato
               predlagamo dopolnitev tega drugega odstavka. V zvezi s pomiritvenim postopkom pa
               menimo, da bi bilo neudeležbo na razgovorih pri vodji organizacijske enote policije
               treba razdelati glede na način vabljenja, naravo pritožbene zadeve ter morebitno
               kasnejšo udeležbo pritožnikov. Razlog za neudeležbo na pomiritvenih postopkih pri
               vodji organizacijske enote policije, kjer dela policist, zoper katerega je bila
               pritožba podana, je lahko tudi strah pred policistom in šikaniranjem na sami
               policijski postaji. Iz vseh teh navedenih razlogov poslanski klub LDS tega predloga
               zakona ne bo podprl. Hvala.</p>
            </sp>
            <sp xml:id="SDZ4-Redna-19-2006-07-12.sp189">

               <speaker>PREDSEDNIK FRANCE CUKJATI:</speaker>

               <p>Hvala. Gospod Miran Potrč bo predstavil stališče poslanske skupine Socialnih
               demokratov. Prosim.</p>
            </sp>
            <sp xml:id="SDZ4-Redna-19-2006-07-12.sp190">

               <speaker>MIRAN POTRČ:</speaker>

               <p>Hvala lepa. Lep pozdrav vsem. Obravnavanje predpisov, ki urejajo pooblastila,
               položaj policije, je vedno skrajno občutljivo in zelo mogoče se je uloviti v načinu
               razmišljanja, ki je včasih prisotno pri koalicijskih poslancih, da vsako opozorilo in
               vsak pomislek, da je treba kakšno predlagano rešitev pretehtati, ali ne bi preveč
               posegala v človekove pravice, ali ne bi dajala preširoka pooblastila, pomeni ne
               razumevati državo, njen pomen, njeno varnost, njeno samostojnost, njen ustrezen odnos
               do sosedov in podobno in obratno. Tudi vsak strah, ki ga kdaj pa kdaj vidi opozicija,
               in meni, da so predlagane spremembe napisane ne z željo stvari urediti, ampak z željo
               dobiti večja pooblastila in jih potem tudi zlorabljati, ni vedno upravičen. Zato bi
               rad v imenu poslanske skupine Socialnih demokratov povedal, da je del predlaganih
               sprememb in dopolnitev zakona potreben in nujen. Potreben in nujen je v tistem delu,
               kjer gre za usklajevanje sedanjih veljavnih rešitev z določbo ustavnega sodišča, ki
               je ugotovilo, da so pooblastila, ki jih ima policija za prejetje in druge svoje
               ukrepe, nejasno napisana in ne omogočajo zadostnega varovanja ustavnih pravic. V tej
               smeri se je predlagatelj potrudil in poskušal primere, pogoje, v katerih je
               ugotavljanje identitete, utemeljeno opisati, mi s temi rešitvami v celoti nismo
               zadovoljni. Dali smo nekatera dodatna dopolnila, ki pa na žalost v teku postopka niso
               bila v celoti sprejeta.</p>
               <p>Drugo. Potrebno je na novo razmišljati, kakšne obveznosti nam daje uveljavljanje
               schengenske meje in odnosov z drugimi policijami. Razumljivo je, da ima tudi naša
               policija dolžnost, kadar gre res, vendar za utemeljen sum, da gre za ponavljanje, da
               gre za potencialnega storilca kaznivega dejanja, da se ga vnese v schengensko
               evidenco, ki potem pomeni, da se po vseh državah Evropske unije spremlja njegovo
               ravnanje in so vse policije pozorne, ali prihaja v državo, mu kdaj pa kdaj tudi ne
               dovolijo, da pride in podobno. Tudi v tem delu smo dajali nekaj opozoril, da so
               najbrž opredelitve, kdaj je to mogoče, preširoke, dane preveč na splošno, in jih na
               žalost predlagatelj ni sprejel.</p>
               <p>V dveh delih smo bili pa izrecno nezadovoljni s predlogom, s katerim je predlagatelj
               prišel, ker se nam zdi v celoti nepotreben. Prvi je predlog spremenjenih odnosov med
               ministrstvom in policijo. Prepričani smo, da sedaj veljavni zakon te odnose ureja
               bolje, ustrezneje, spoštuje samostojnost, neodvisnost, visoko strokovnost policije in
               ne dela policijo odvisno od političnih prepričanj ali pa tudi političnih ocen in
               sugestij, ki jih daje pristojni minister. Žal, pripombe, ki smo jih dajali,
               amandmaji, ki smo jih dajali v tej smeri, niso bili deležni razumevanja na strani
               vlade in ministrstva, čeprav nas je v svojih stališčih podprla tudi
               zakonodajno-pravna služba, ki je opozorila na nesprejemljivost in nejasnost
               predlaganih rešitev.</p>
               <p>Drugo je bilo vprašanje javnih pooblastil, ki jih ima ali nima minister glede
               javnega zastopanja o ravnanju policije. V predlogu sprememb in dopolnitev si je
               namreč minister prisvojil ali pa dal pravico, da tudi sam presoja, kdaj bo glede
               konkretnih operativnih zadev, ne o delovanju policije nasploh, ampak o konkretnih
               operativnih zadevah sam poročal javnosti, kdaj bo dovolil, da to dela generalni
               direktor policijske uprave, kdaj bo pa določil kateregakoli uradnika, ki bo delal to
               namesto njega. Tudi to je nepotrebna politizacija in vmešavanje v delo policije in
               žal tudi v tem delu nismo bili razumljeni. Hvala.</p>
            </sp>
            <sp xml:id="SDZ4-Redna-19-2006-07-12.sp191">

               <speaker>PREDSEDNIK FRANCE CUKJATI:</speaker>

               <p>Hvala. Gospa Mojca Kucler Dolinar bo predstavila stališče poslanske skupine Nove
               Slovenije. Prosim.</p>
            </sp>
            <sp xml:id="SDZ4-Redna-19-2006-07-12.sp192">

               <speaker>MOJCA KUCLER DOLINAR:</speaker>

               <p>Hvala lepa. Zakon o policiji, kot sicer danes že rečeno, je po eni strani nujno
               spremeniti zaradi uskladitve z odločbo ustavnega sodišča Republike Slovenije,
               predvsem pa prinaša tudi nekatere druge ustrezne rešitve. Poenostavlja organizacijo
               ministrstva in organov v sestavi, predvsem pa prinaša tudi določeno racionalizacijo
               organizacije ministrstva, kar se nam zdi smiselno. Smiselno in ustrezno pa se nam
               zdi, da bo o zadevah s področja policije lahko podatke posredoval javnosti tudi
               minister poleg drugih pooblaščenih oseb, ki jih zakon določa. Natančnejša opredelitev
               je potrebna - kar vsi vemo, iz javnosti so znani primeri, ko se je zaradi
               neustreznega uhajanja informacij v javnost v nekaterih konkretnih primerih odkrivanja
               kaznivih dejanj le-to onemogočalo oziroma otežkočalo, ne samo odkrivanje, pač pa tudi
               pregon. Zato se nam zdijo te spremembe ustrezne.</p>
               <p>Ustrezno se nam zdi, da se pritožbeni postopek zoper delo policije lahko zaključi,
               če se pritožnik ne bo odzval razgovoru, seveda če se neupravičeno ne bo odzval
               razgovoru. Vendar pa tukaj pozivamo, da se vsaka pritožba obravnava temeljito in z
               vso mero občutljivosti, ki je pri tem potrebna. Podpiramo tudi spremembe, ki
               predvidevajo spremembe v zvezi z ukrepom prepovedi približevanja določeni osebi.
               Policistom bo tako omogočena opredelitev ukrepa za osebo, ki je bila utemeljeno
               osumljena, da je storila prekršek, seveda ob zakonsko določenih pogojih. Natančnejša
               je tudi definicija v zvezi z ugotavljanjem identitete oseb, ki s svojim obnašanjem
               vzbujajo sum, da bodo storile kaznivo dejanje, pri čemer zakon določa, da morajo biti
               objektivni kriteriji, to je zadrževanje na določenem kraju in subjektivni pogoj. To
               je videz, izpolnjeni kumulativno. Zaradi teh in še nekaterih drugih predvidenih
               sprememb in dopolnitev bomo v Novi Sloveniji zakon podprli.</p>
            </sp>
            <sp xml:id="SDZ4-Redna-19-2006-07-12.sp193">

               <speaker>PREDSEDNIK FRANCE CUKJATI:</speaker>

               <p>Hvala. Končali smo s predstavitvijo stališč poslanskih skupin. Prehajamo na razpravo
               o členih in vloženih amandmajih, ki jo bomo vodili na podlagi pregleda amandmajev z
               dne 11. julija 2006. V razpravo dajem 1. člen ter amandma poslanske skupine LDS in
               vsebinsko enak amandma poslanske skupine Socialnih demokratov. Kdo želi besedo?
               Izvolite, gospod Kovačič.</p>
            </sp>
            <sp xml:id="SDZ4-Redna-19-2006-07-12.sp194">

               <speaker>DIMITRIJ KOVAČIČ:</speaker>

               <p>Hvala za besedo. Ta amandma ni ustrezen, kajti v obrazložitvi se sklicuje na neke
               strahove, ki jih pa dejansko ni. Samo prebrati je treba, kaj v 1. členu piše, in to,
               kar piše, ne pomeni tega, kar v obrazložitvi pišejo predlagatelji kot razlog, da je
               treba člen črtati. Namreč, ta člen govori naslednje: Ministrstvo lahko opravlja vse
               ali posamezne naloge strokovne pomoči za predstojnika organa v sestavi pri
               upravljanju virov za organ v sestavi, ne glede na določbe tega zakona. Dejstvo je, da
               je minister odgovoren tudi za delo policije kot organa v sestavi in če lahko v tem
               smislu nudi posamezne naloge strokovne pomoči zato, da bo zadeva bolj racionalna in
               da bo bolje potekala, potem je to samo nekaj, kar je pozitivno, kar je dodana
               vrednost funkcioniranju ministrstva in tudi funkcioniranju organa v sestavi.</p>
               <p>Da bi pa tukaj šlo za kakršnokoli odzvemanje pristojnosti, pa niti slučajno ne more
               biti govora, ker to sta dve razlčini stvari. Eno je, da se pomaga s posamezno
               strokovno pomočjo zato, da bo lahko organ v sestavi bolj racionalno, bolj učinkovito
               funkcioniral. Drugo je pa pristojnost odločanja predstojnika organa v sestavi,
               konkretno predstojnika policije. To je čisto nekaj drugega.</p>
               <p>Torej, če bi prebrali, kaj 1. člen govori, in če bi to razumeli tako, kot piše,
               potem tega amandmaja predlagatelji prav gotovo ne bi vložili, zato je amandma
               nesprejemljiv. Hvala.</p>
            </sp>
            <sp xml:id="SDZ4-Redna-19-2006-07-12.sp195">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo? Gospod Rezman.</p>
            </sp>
            <sp xml:id="SDZ4-Redna-19-2006-07-12.sp196">

               <speaker>VILI REZMAN:</speaker>

               <p>Jaz sem napovedal in tudi sedaj mislim, da najboljše to določilo v resnici ni. Če bi
               bilo, potem se ne bi najprej že zakonodajno-pravna služba obregnila obenj. Če bi bilo
               tako neproblematično, potem seveda tudi ne bi bilo sprejetega amandmaja na matičnem
               delovnem telesu. Sam mislim, da ima tudi sedaj še kakšno hibo to določilo, zlasti
               zaradi tega, ker pač sodim, da je presplošno in vse obsežno.</p>
               <p>Kar zadeva presplošnosti, se da zelo enostavno utemeljiti s tem, da samo navedem,
               kaj tukaj piše, potem ko se nekatere stvari taksativno naštejejo, se doda še "in
               drugimi viri". Ti drugi viri so lahko kakršnikoli in katerikoli, ker pač ni nobene
               omejitve; torej, to je splošno in ta splošnost omogoča tudi vse obsežnost, torej,
               karkoli lahko spravimo pod to sintagmo "drugi viri". Zato smo pač tudi mi predlagali,
               da se o tem še dodatno razmisli. Morebiti ni treba črtati tega člena, da se pa najbrž
               ta člen izboljšati tako, da se bo, če je potrebno to sodelovanje v zvezi s pomočjo
               policiji, da se to navede tako, da se bo res vedelo, kaj, do katere meje se lahko
               tretira kot pomoč ministrstva policiji.</p>
            </sp>
            <sp xml:id="SDZ4-Redna-19-2006-07-12.sp197">

               <speaker>PREDSEDNIK FRANCE CUKJATI:</speaker>

               <p>Hvala. Gospod Pojbič.</p>
            </sp>
            <sp xml:id="SDZ4-Redna-19-2006-07-12.sp198">

               <speaker>MARIJAN POJBIČ:</speaker>

               <p>Torej, jaz amandmaja k 1. členu predloga zakona ne bom podprl, ker sem prepričan, da
               je podvajanje določenih služb v ministrstvu in policiji neracionalno, saj se z
               istovrstnimi zadevami ukvarjajo službe v policiji in ministrstvu. Takšno podvajanje
               ima za posledico izgubo dragocenega časa pri reševanju problemov, manj pregledno
               poslovanje, neproduktivno rivalstvo med sorodnimi službami in ne nazadnje manj
               učinkovito delovanje ministrstva in policije. Nujno je združiti službe tam, kjer je
               to mogoče, predvsem na področju kadrov, logistične, informacijske podpore, financ ter
               mednarodnega sodelovanja.</p>
               <p>Glede na predlagano spremembo je očitno, da je cilj racionalno in pregledno delovanje
               ministrstva in policije, kar bo seveda v dobro vseh Slovenk in Slovencev.</p>
            </sp>
            <sp xml:id="SDZ4-Redna-19-2006-07-12.sp199">

               <speaker>PREDSEDNIK FRANCE CUKJATI:</speaker>

               <p>Hvala. Gospa Lavtižar Bebler.</p>
            </sp>
            <sp xml:id="SDZ4-Redna-19-2006-07-12.sp200">

               <speaker>DARJA LAVTIŽAR BEBLER:</speaker>

               <p>Hvala lepa. Nisem se nameravala oglašati, ampak vendarle na razpravo, ki ravnokar
               poteka, bi pa vendarle še poudarila.</p>
               <p>Poglejte, že dosedanji 2. člen zakona, ki ga s tem 1. členom spremembe spreminjamo
               na ta način, da mu dodajamo še en paragraf, zelo natančno pove, kakšno je razmerje
               med ministrstvom in policijo, in zelo razčlenjuje podrobno pristojnosti in naloge
               ministrstva v razmerju do policije. Zato ni jasno, čemu je bilo potrebno, da se doda
               sedaj še vsem tem alinejam, ki so zelo natančne, še ena določba, ki pravi, da
               ministrstvo lahko opravlja vse ali posamezne naloge strokovne pomoči za predstojnika
               organa v sestavi pri opravljanju virov. Zakaj je potreben še ta dodaten člen oziroma
               odstavek, kaj je v ozadju? Zakaj ministrstvo oziroma vlada meni, da dosedanji 2. člen
               ne ustreza. Tega si potemtakem ni mogoče razlagati drugače, kot da želi še dodatno
               povečati pristojnosti in nadzor samega ministrstva v odnosu do policije. Drugače si
               pač tega ne da razlagati. Hvala.</p>
            </sp>
            <sp xml:id="SDZ4-Redna-19-2006-07-12.sp201">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp xml:id="SDZ4-Redna-19-2006-07-12.sp202">

               <speaker>DR. PAVEL GANTAR:</speaker>

               <p>Hvala lepa. Jaz bi podprl amandma, ki ga je vložil poslanski klub LDS k 1. členu.
               Dejstvo je, da sedanja rešitev, ki je bila sprejeta v drugem branju na odboru -
               policija, ki je organ v sestavi, ima torej določeno avtonomijo in samostojnost pri
               delovanju. To avtonomijo in samostojnost, ki temelji na zakonu, na pravilih in
               predpisih, ki veljajo za policiste in za celo policijsko organizacijo, ta avtonomnost
               dejansko omejuje. V bistvu na način, kot je formuliran sedanji 1. člen v tem predlogu
               zakona, dejansko omogoča neposredno vmešavanje ministrov oziroma političnega vrha
               policije v delo policije. Pri tem so kot že rečeno, ta razmerja v sedanjem zakonu
               pisana, opredeljena in po mojem mnenju ni potrebno nikakršna dodatno zagotavljanje
               tega, da bi ministrstvo prevzemalo določene naloge strokovne pomoči, posebej ko
               navaja kadrovske, finančne, informacijske in druge vire za organ v sestavi. Če
               navedete te vire, tako kot ste jih navedli, potem pravzaprav je dejansko ta
               avtonomija porušena in dejansko si lahko minister ali pa politični vrh policije,
               kdorkoli pač iz ministrstva za notranje zadeve vmešava v vsakodnevno delo.</p>
               <p>Rad bi opozoril, da so vsi dosedanji ministri za obrambo ves čas trdili, da želijo
               drugačen sistem, drugačno vrsto odnosa med policijo in med ministrstvom za notranje
               zadeve. Da so zagovarjali vsi obrambni ministri, od prvega, od leta 1990 naprej,
               idejo o postopnem ločevanju in razločevanju med ministrstvom in policijo kot
               samostojnim, na zakonu in predpisih delujočim strokovnim organom na področju varstva
               reda, kriminala in vsega tega, kar pač policija počne. Ne pravim, da so bili vsi
               uspešni. Bili so bolj ali manj uspešni, včasih so se besede razlikovale od dejanj, to
               tudi lahko marsikaj ugotovimo, ampak ta tendenca k temu je obstaja vseskozi in danes
               se je tudi na osnovi razprave na samem odboru pokazalo, da se je ta trend obrnil; da
               sta sedanja vlada in tudi sedanji minister obrnila ta trend in pravzaprav na nek
               način zagovarja te večje poseganje političnega vrha, ministrstva za politiko v
               delovanje te organizacije, torej policijske organizacije. In moram seveda ugotoviti,
               da me ta trend ne čudi, ta sprememba me ne čudi in je popolnoma v skladu z nekaterimi
               trendi, ki smo jih že ugotovili in jih ugotavljamo tako v pravosodju, pri javnih
               uslužbencih, pri javnem redu in miru, medijih, radioteleviziji in tako naprej.
               Postopoma, korak za korakom, tako rekoč nevidno odstopamo od nekaterih temeljnih
               vrednot, ki so liberalnega in demokratskega reda, ne stranke kot take, ampak
               liberalnega in demokratskega reda, na čemer temeljijo vse sodobne demokracije, vsaj
               zahodnoevropske in atlantske. Od teh vrednot se odstopa in se ne ločuje več med
               profesionalnostjo in strokovnostjo na eni strani in političnim vodenjem ter
               upravljanjem na drugi strani. Ampak to je, kot rečeno, trend te vlade. In s tem, ko
               vas pozivam, da sprejmete amandma LDS, ki pravi, naj se ta člen črta, ker je to pač
               dovolj dobro urejeno, nimam iluzij, da boste to podprli in sprejeli. Hvala lepa.</p>
            </sp>
            <sp xml:id="SDZ4-Redna-19-2006-07-12.sp203">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Kovačič.</p>
            </sp>
            <sp xml:id="SDZ4-Redna-19-2006-07-12.sp204">

               <speaker>DIMITRIJ KOVAČIČ:</speaker>

               <p>Hvala lepa. Če bi šlo res za to, kar je ravnokar govoril kolega poslanec, da gre za
               vpliv politike na delo policije in političen vpliv ministra na delo policije, potem
               to ne bi bilo prav. Toda to, kar vi govorite, ne piše v tem členu, ki ga želite
               črtati. Torej, govorite o nečem, česar ni, kar si vi samo predstavljate, da bi lahko
               bilo. Tako je zelo težko diskutirati. Če imate kakšne konkretne podatke, kaj se je
               zgodilo, potem to povejte. Če pa govorite, da se bo nekaj zgodilo na podlagi tega
               člena, ki o tem ne govori, potem pa mislim, da je ta debata odveč.</p>
               <p>Enako je razpravljala tudi kolegica v uvodni predstavitvi, ko je govorila, da tudi
               pri 2. členu gre za to, da bo minister sam javnosti podajal operativne načrte
               policije in tako naprej. Vendar tudi v tem primeru morate pogledati, kaj piše v tem
               členu. Tudi v tem 2. členu to ne piše. Minister kot odgovoren za delo ministrstva,
               kamor spada tudi policija, je pristojen in odgovoren za to, da obvešča javnost o
               obsegu dela policije, za katerega on odgovarja. Vsekakor pa za operativne načrte
               odgovarja direktor policije in njegovi podrejeni, ki bodo o tem poročali. In
               govorite, obrazlagate nekaj, kar ne piše, in želite, da se črta nekaj, kar ne govori
               o tem, kar vi pravite, da govori. Hvala.</p>
            </sp>
            <sp xml:id="SDZ4-Redna-19-2006-07-12.sp205">

               <speaker>PREDSEDNIK FRANCE CUKJATI:</speaker>

               <p>Hvala. Repliko ima gospod Gantar.</p>
            </sp>
            <sp xml:id="SDZ4-Redna-19-2006-07-12.sp206">

               <speaker>DR. PAVEL GANTAR:</speaker>

               <p>Hvala lepa. Saj ne vem, ali je replika ali razprava. Če ste rekli replika, bo pač
               replika.</p>
               <p>Dejansko, kolega Kovačič, ta vaša izjava je bila na nek način, kot bi rekli v
               psihoanalizi, priznanje skozi zanikanje - če nočete videti, pač tega ne boste videli.
               In prav to priznanje se je zgodilo z navajanjem tega 2. člena, ki sicer ni predmet
               razprave, mimogrede, vsaj ne amandmaja, ampak ker ste ga že vključili v to - točno tu
               je tisto, česar se najbolj bojimo: mešanje funkcij, pooblastil, ki jih lahko izvaja
               tako minister kot šef policije. Tega ne sme biti! In to je problem, ki ga mi vidimo v
               tem in z njim povezanih členih. In tipični primer, ker ste rekli, da naj navedem
               primer - saj ga bom, zakaj pa ne. Primer, ko je minister naročil, naj specifični
               uradnik na policiji da informacijo specifično možno prav določenemu novinarju. To je
               primer, ki se ne bi smel dogajati. Jaz ne pravim, da ta informacija ne bi smela priti
               ven, nasprotno, pomembna je bila in ven bi morali priti do vseh medijev in do vse
               javnosti, je tako pomembna, ampak ne na tak, bi rekel, dirigiran način. To me moti in
               o tem sem celo pisal. Zato je dejstvo, da je minister odgovoren za delo ministrstva,
               in dejstvo je, da je v njegovem sklopu tudi odgovoren za delo policije, in dejstvo
               je, da ima določene pristojnosti, ki jih zakon že ureja in navsezadnje ima vlada tudi
               to pravico, da jasno zamenja vodilnega delavca na policiji, če meni, da je
               nekompatibilen, strokovno, politično, kakorkoli že. In to se je tudi zgodilo z
               ministrstvom ali politiko vlade, to se je zgodilo. In pač tudi na odboru so
               poudarjali, kako pomembno je, da se minister in šef policije ujameta, da mislita tako
               rekoč enako, da sta usklajena.</p>
               <p>Jaz moram reči, jaz nič nimam proti temu, še bolj pa me veseli, kadar se šef
               policije in minister ne ujameta povsem, takrat bolj mirno spim, kot kadar se povsem
               ujameta in dobro in kooperirata in sodelujeta na vse možne načine. Skratka, prav ta
               2. člen, ki sicer ni predmet razprave, je dokaz tega, kar smo mi poskušali
               dokazati.</p>
            </sp>
            <sp xml:id="SDZ4-Redna-19-2006-07-12.sp207">

               <speaker>PREDSEDNIK FRANCE CUKJATI:</speaker>

               <p>Besedo ima gospod Ljubeljšek.</p>
            </sp>
            <sp xml:id="SDZ4-Redna-19-2006-07-12.sp208">

               <speaker>MITJA LJUBELJŠEK:</speaker>

               <p>Hvala lepa, gospod predsednik. Nisem pričakoval kakšne posebne razprave pri tej
               točki, glede na to, da je bila dosti dolga in konkretna razprava že na matičnem
               delavnem telesu, vendar se razprava ponavlja.</p>
               <p>Jaz sem že povedal stališča naše poslanske skupine, da pozdravljamo predlog zakona,
               ravno iz tega dela, da je sklop sprememb in dopolnil, za katere smatramo, da pomenijo
               neko racionalizacijo dela, bolj učinkovito delo, bolj fleksibilno delo tudi na
               ministrstvu in s tem tudi, jasno, na policiji. Jaz mogoče na te organizacijske
               spremembe v javni upravi, državni upravi gledam mogoče z očmi gospodarstvenika, ker
               izhajam iz 40 letnega dela v gospodarstvu, ker smo v vsakem trenutku gledal, kje se
               da kakšna zadeva bolj učinkovito delati, bolj racionalizirati, narediti bolj
               fleksibilno. In zmeraj pozdravljam tudi v tem državnem zboru vsako dopolnitev, ki gre
               v tej smeri. Moj občutek in moje izkušnje enoletnega in pol dela v parlamentu je, da
               je izredno težko karkoli spreminjati v tej državni upravi, karkoli kar se tiče smisla
               organizacije, bolj učinkovitega dela, motivacije, fleksibilnosti. Enostavno se ne da
               spreminjati, vse se začne gledati s političnimi očmi. In ta 1. člen, ki govori,
               govori o tem, da ministrstvo lahko opravlja - ne, da bo opravljalo; se pravi, je
               stvar presoje, stvar dogovora med ministrom in med policijo, kaj je tisto, kar se da
               pri podpornih strokovnih službah združiti, jih narediti skupne, ne pa, da ima vsak
               svoje službe. To je neracionalno in to se ne more zagovarjati in se čudim kolegom, ki
               to zadevo zagovarjajo. Zadeva je zelo zelo normalna, zelo primerna, treba jo je samo
               izpeljati v praksi, ne da bo samo na papirju ostalo. Jaz tako gledam in zato bom
               vprašal čez čas, kaj se je na tem področju naredilo. Pri obrazložitvi pri Socialnih
               demokratih berem, da ministrstvo določa že zdaj razvojne, organizacijske, kadrovske
               in druge temeljne usmeritve. Usmeritve! To ni opravljanje, eno je usmeritev, drugo je
               pa delo, opravljanje, organiziranje in potem opravljanje. To sta dve različni zadevi.
               In ravno pri tem vidim, da lahko dejansko postane bolj učinkovito delo na ministrstvu
               in v sklopu tega tudi policije, bolj učinkovito, s tem, da je minister parkrat
               poudaril, da s tem pa nima minister pristojnosti, da posega v strokovno delo
               policije, to je pa druga zadeva. Eno je, ko tukaj govorimo pri upravljanju s
               kadrovskimi, finančnimi, informacijskimi in drugimi viri, vemo, katere so še podporne
               strokovne službe, ni treba, da se še naštevajo, ker jih je cel sklop naprej, drugo je
               pa strokovno delo policije, tam pa minister ne posega. In moram reči, da še tako
               dobronamerno dopolnilo ali spremembo, ki je dana s strani vlade, kolegi iz opozicije
               gledajo z negativnimi očmi, res z negativnimi. Nisem doživel, da bi enkrat za kakšno
               takšno dopolnilo rekli: "To je pa res dobro, to se pa splača vpeljati." Vse je
               negativno, vse se nekaj sumi, kaj pa za tem stoji, kaj se bo pa zdaj naredilo, kdo pa
               je zdaj to, zdaj se bo pa kar menjalo nekaj. To je zadeva. In ves čas imam občutek,
               da imajo kolegi iz LDS-a, bi rekel, nek vzorec svojega delovanja in se bojijo, da bo
               sedanja vlada tudi počela to, kar so oni počeli. To je moj občutek, to sem že večkrat
               povedal in bom še povedal. In bi prosil, da dobronamerne in dobre rešitve in
               dopolnitve gledate tudi s pozitivnega vidika in jih tudi enkrat podprete. Hvala lepa.
           </p>
            </sp>
            <sp xml:id="SDZ4-Redna-19-2006-07-12.sp209">

               <speaker>PREDSEDNIK FRANCE CUKJATI:</speaker>

               <p>Hvala. Gantar, vi ste želeli repliko? Bi prosil, da potem vas uvrstim med
               razpravljavce. Gospod Štebe.</p>
            </sp>
            <sp xml:id="SDZ4-Redna-19-2006-07-12.sp210">

               <speaker>MAG. TOMAŽ ŠTEBE:</speaker>

               <p>Hvala lepa, gospod predsednik. Spoštovane kolegice in kolegi. Moja kolega predhodnika
               sta verjetno govoril o nekih sinergijah, ekonomiji obsega in o takih zadevah. Jaz
               vidim tukaj samo dva dodatna glagola, ki se glasita na to učinkovitost, ki naj bi
               sledilo iz ostalih določb 2. člena, ki so verjetno bistvene, ampak zakaj v neki
               organizaciji, kot je ministrstvo za notranje zadeve, ki ima organe v sestavi, naj ne
               bi nekatere storitve ali pa neke infrastrukture bile take, da bi lahko opravljale
               storitve za več organov take organizacije. Gospod Gantar verjetno kot nekdanji
               minister za informacijsko družbo to razume. Tega psihoanalitičnega razglabljanja in
               iskanje razlogov z izmišljevanjem strahov pa enostavno ne razumem. Ta alineja smo
               govori o tem, da naj bi zaradi ekonomije, zaradi učinkovitosti opravljali nekatere
               stvari skupaj v tej skupni organizaciji ministrstva za notranje zadeve, celo več.
               Naša celotna javna uprava na nek način išče sinergije. Skupno delovanje, povezovanje
               podatkovnih zbirk itd., izmenjava kadrov, medsebojno informiranje, to je vse to,
               ampak to določilo si jaz lahko razlagam samo s tem, da ima minister težave s svojimi
               birokrati in uradniki in s tistimi, ki takoj pri kakršnikoli taki dobri potezi skupne
               organiziranosti, skupnega delovanja vidijo strahove. S to alinejo se verjetno skuša
               pred temi birokrati tudi zavarovati in si omogočiti to popolnoma normalno delovanje.
               Ta vsa naša državna uprava pravzaprav rabi neko združevanje, a ne v smislu
               centralizacije, nikakor ne, kajti vse te funkcije, odgovornosti in pristojnosti, ki
               jih ima posamezni urad, ministrstvo ali pa organi v sestavi, direktorati itd., v
               vsebinskem smislu odgovarjajo, v tem, kako naj rečem, infrastrukturnem se morajo pa
               povezovati zaradi medsebojne učinkovitosti celotne državne uprave. V tem smislu je to
               samo eden majhen korak na tej poti, jaz ne vidim tukaj nobenih problemov z
               avtonomijo.</p>
               <p>Res pa je gospodje, vsi podatki, naloge ali kadri, ali ne vem kaj vse tukaj je
               mišljeno, vse pravzaprav je tisto, kar koristi vsem in bi moralo biti na nek način
               integrirano. Odgovornosti so pa seveda porazdeljene, ampak zadeve so pa združevane
               zaradi učinkovitosti, manjših stroškov, boljšega dela, itd. Hvala.</p>
            </sp>
            <sp xml:id="SDZ4-Redna-19-2006-07-12.sp211">

               <speaker>PREDSEDNIK FRANCE CUKJATI:</speaker>

               <p>Hvala. Besedo ima gospod Hvauc.</p>
            </sp>
            <sp xml:id="SDZ4-Redna-19-2006-07-12.sp212">

               <speaker>SREČKO HVAUC:</speaker>

               <p>Hvala, gospod predsednik. Strinjam se s kolegom Gantarjem, da je minister,
               ministrstvo, vlada Republike Slovenije v okviru zakonskih nalog in pooblastil tudi
               odgovorno oziroma so odgovorni za delo policije, kar seveda ne pomeni, da vplivajo na
               strokovno delo pa na operativo, ampak na vse ostalo, kar spada tukaj zraven. Ampak,
               poleg tega sta vlada in minister odgovorna tudi za to, da se davkoplačevalski denar
               porablja racionalno, da službe, ki podpirajo delo teh raznoraznih organov, delujejo
               učinkovito, racionalno, skratka, da uporabijo čim manj resursov, da to državo čim
               manj stanejo za to, da sistemi funkcionirajo tako, kot hočemo. In če gledamo s tega
               vidika, potem ne moremo pristati na neko logiko, da je policija ena skrinjica, ki ima
               zgoraj zarezo, v katero samo mečemo tolarčke iz državnega proračuna, brez da se
               vprašamo, na kakšen način opravljajo s finančnimi viri, kako uporabljajo
               infrastrukturo, tako ali drugačno, informacijsko ali pa še kakšno drugo. To enostavno
               ne more biti tako. In če obstaja možnost, da delovanje teh funkcij racionaliziramo
               tako, da jih družimo, povežemo še z drugimi sistemi, potem ne vidim razloga, zakaj to
               ne bi naredili. Če dosežemo enako učinkovitost in operativno in strokovno neodvisnost
               na bistveno bolj poceni način. In tudi ne vidim nobenega razloga, da bi, kar se tiče
               kadrovskih, finančnih, informacijskih in drugih virov, bila policija še vedno neka
               država v državi, tako kot je bila kdaj prej.</p>
               <p>Zato tega amandmaja nikakor ne morem podpirati. Jaz bi šel celo še v drugo smer, da
               bi podoben pristop, kar se tiče racionalizacije, kar se tiče boljše organizacije,
               uporabili tudi na drugih področjih. Mislim, da je tukaj še dosti rezerve, in mislim,
               da nam bodo davkoplačevalci zelo hvaležni, če bomo še več takih korakov storili.
               Hvala.</p>
            </sp>
            <sp xml:id="SDZ4-Redna-19-2006-07-12.sp213">

               <speaker>PREDSEDNIK FRANCE CUKJATI:</speaker>

               <p>Hvala. Gospod Gantar.</p>
            </sp>
            <sp xml:id="SDZ4-Redna-19-2006-07-12.sp214">

               <speaker>DR. PAVEL GANTAR:</speaker>

               <p>Hvala lepa. Najprej okoli samega razločevanja med policijo kot organom v sestavi in
               njenimi nalogami in ministrstvom. To, kar so dosedanje vlade ali pa dosedanje
               usmeritve, je vendarle temeljilo na neki predpostavki, da obstaja neka delitev: med
               tem, čemer se reče "oblikovanje politik" in čemur se reče potem "izvajanje politik"
               ali "policy making policy implementation" - kakorkoli hočete. Če govorimo o policiji,
               potem državni zbor in vlada sooblikujeta politike, oni predlagajo nam zakone,
               strategije, mi to sprejemamo in podobno, ampak implementacije tega je v rokah, na
               področju pristojnosti ki jih ima policija, je seveda v rokah policije. In vsi
               strokovni pogledi gredo v smer, da morata biti ta dva nivoja, seveda ne ločena, ampak
               razločena, in da morata imeti jasne kompetence in pristojnosti, in da mora imeti
               tisti, ki bodi takšen organ, vsaj neko relativno avtonomijo pri razpolaganju z viri,
               informacijskimi, kadrovskimi in drugimi, tudi finančnimi okviri limitov, da lahko
               izpelje svojo nalogo. In to je sedaj s tem porušeno in ne vem, zakaj je porušeno, ker
               je vendarle to že v sedanjem zakonu urejeno. Seveda je enotni informacijski sistem
               urejen že v sedanjem zakonu in členu, ki ga lahko kolegica Darja navede - jaz nimam
               zakona tukaj - pa ne samo v policiji, v širšem kontekstu, in ne more imeti običajni
               uslužbenec vstopa na tisto raven informacijskega sistema, kjer se skrivajo in se
               hranijo podatki, ki so osebni podatki, občutljivi in tako in tako naprej. To je
               jasno, o tem nobeden ne razpravlja, jaz mislim, da tudi sedanja vlada ne. To nas moti
               in iščemo motive, zakaj se to dogaja, in ugotavljamo, da se to dogaja v kontekstu
               drugih dogodkov, ki so se že zgodili ali pa se dogajajo. Tu smo si različni in zato
               pa je pač tudi pozicija in opozicija in zato je več strank, zato so različne stranke.
               In pač, vam pravim: to, kar vi delate, jaz ali pa tisti, in katerim spadam jaz,
               nikoli ne bi počeli, ne bi delali, ker je to v nasprotju s tem, kar mi mislimo.</p>
               <p>Zdaj tarnanje nad LDS-om, kako je nemogoč, kako povsod vidi neke strahove in tako
               naprej - o tem sem že večkrat razlagal neke vice, jih ne bom tu pred javnostjo in v
               državnem zboru, ampak da te lahko potem strahovi, ki jih ni, na koncu pojejo. Ampak
               druga zgodba je, ne se obračati na nas, kakšni smo, premislite argumente, ki so vaši,
               ne govoriti, zakaj smo mi takšni, poskušajte pokazati, kje so vaši argumenti, ki naj
               bi zdržali.</p>
               <p>In okoli uradnikov, ki jih je treba racionalizirati. Jaz sam imam izkušnje,
               verjemite, da ima izkušnje z uradništvom, od leta 1994. do danes, in javna uprava od
               leta 1994 do danes... ...<stage xml:id="SDZ4-Redna-19-2006-07-12.stage18">/Zvonjenje mobitela./</stage>...</p>
            </sp>
            <sp xml:id="SDZ4-Redna-19-2006-07-12.sp215">

               <speaker>PREDSEDNIK FRANCE CUKJATI:</speaker>

               <p>Gospod Gantar, mobitel vam verjetno.</p>
            </sp>
            <sp xml:id="SDZ4-Redna-19-2006-07-12.sp216">

               <speaker>DR. PAVEL GANTAR:</speaker>

               <p>Ja, se opravičujem, se opravičujem. Tega jaz nisem slišal, drugi so slišali to - kako
               se temu reče, elektromagnetno interferenco, motnje.</p>
               <p>Skratka, hotel bi reči, da pač ta javna uprava se je močno spreminjala in je danes
               bistveno boljša, bistveno bolj strokovna, kot je bila nekoč. In nima smisla kar tako,
               počez obtoževati birokratov, danes so to že mladi ljudje, izobraženi bistveno boljše,
               bistveno bolj učinkoviti. Ne pravim, da je vse v redu v javni upravi, daleč od tega,
               vendar nima smisla iti s takimi pavšalnimi argumenti. Zato bi rekel predvsem to, da
               je pač tudi naša naloga kot opozicije tudi v tem, ali pa predvsem v tem, da kritični
               presoji podvržemo vse tiste ukrepe, ki jih vlada predlaga, in to tudi počnemo in
               poskušamo to argumentirano početi in to tudi delamo. Hvala lepa.</p>
            </sp>
            <sp xml:id="SDZ4-Redna-19-2006-07-12.sp217">

               <speaker>PREDSEDNIK FRANCE CUKJATI:</speaker>

               <p>Hvala. Gospod Hvauc.</p>
            </sp>
            <sp xml:id="SDZ4-Redna-19-2006-07-12.sp218">

               <speaker>SREČKO HVAUC:</speaker>

               <p>Hvala. Jaz ne vem, kdo - pa je bilo mogoče narobe razumljeno - je govoril o tem, da
               ti birokrati, ti uradniki ne delajo, da niso dovolj usposobljeni, da so, ne vem,
               premalo produktivni in tako naprej, da niso izšolani. Ne govorimo o tem, govorimo o
               tem - recimo en primer povem, da so si nekatere uprave omislile celo v svoje interne
               logistične službe. A je to racionalen pristop k delu? Jaz sem prepričan, da so v teh
               logističnih službah vsi pošteno opravljali svoje naloge, strokovno in po obsegu in
               tako naprej, ampak skupno gledano to ni racionalno. In zakon, tak kot je, omogoča, da
               se te naloge tudi v okviru ministrstva organizirajo skupno. To je to. Hvala.</p>
            </sp>
            <sp xml:id="SDZ4-Redna-19-2006-07-12.sp219">

               <speaker>PREDSEDNIK FRANCE CUKJATI:</speaker>

               <p>Hvala. Želi še kdo razpravljati o 1. členu? Gospa Lavtižar Bebler, o 1. členu in
               amandmajih, izvolite.</p>
            </sp>
            <sp xml:id="SDZ4-Redna-19-2006-07-12.sp220">

               <speaker>DARJA LAVTIŽAR BEBLER:</speaker>

               <p>Torej, ne vem, zgleda, da razpravljavci, ki prihajajo iz vrst SDS, pač niso prebrali,
               za kateri člen v osnovnem besedilu zakona gre. Gre za 2. člen, ki že zdaj določa, da
               ministrstvo v razmerju do policije določa razvojne, organizacijske, kadrovske in
               druge temeljne usmeritve za delo policije, nato izvaja naloge investicijske
               dejavnosti in investicijskega vzdrževanja nepremičnin v uporabi policije, koordinira
               in usklajuje projektiranje in tako naprej, usmerja in nadzoruje izvajanje nalog
               policije ter opravlja druge naloge v skladu z zakonom.</p>
               <p>Torej, ta 2. člen, dosedanji, je, kot vidite, izredno razčlenjen. Tu je dovolj
               prostora za to, da ministrstvo v odnosu do policije počne vse to, kar počne. In zato
               ni jasno, zakaj je bilo treba zdaj dodati še poseben odstavek, ki pa pravi, da
               ministrstvo lahko opravlja vse ali posamezne naloge strokovne pomoči za predstojnika
               organa v sestavi pri upravljanju virov. Torej, tu ne vidimo nekega "ratia", če gre
               res za te namene, o katerih so kolegi poslanci govorili. Zato smo prepričani, da gre
               tu še za dodaten vzvod nadziranja in usmerjanja ministrstva v odnosu do policije in
               zakrnitev njene samostojnosti, se pravi, samostojnosti in neodvisnosti policije.
               Hvala.</p>
            </sp>
            <sp xml:id="SDZ4-Redna-19-2006-07-12.sp221">

               <speaker>PREDSEDNIK FRANCE CUKJATI:</speaker>

               <p>Hvala. S tem zaključujem razpravo.</p>
               <p>Prehajamo na razpravo o 3. členu in amandmaju poslanske skupine Liberalne
               demokracije Slovenije. Kdo želi besedo? <stage xml:id="SDZ4-Redna-19-2006-07-12.stage19">(Nihče.)</stage> Zaključujem razpravo.</p>
               <p>Prehajamo na razpravo o 5. členu in treh amandmajih poslanske skupine Liberalne
               demokracije Slovenije. Kdo želi besedo? <stage xml:id="SDZ4-Redna-19-2006-07-12.stage20">(Nihče.)</stage> Zaključujem razpravo.</p>
               <p>O amandmajih bomo v skladu s časovnim potekom seje zbora odločali danes v okviru
               glasovanj, čez pol ure, to je ob 15.10 uri.</p>
               <p>S tem prekinjam to točko dnevnega reda.</p>
               <p>Prekinjam sejo zbora, ki jo bomo nadaljevali ob 15.10 uri.</p>
               <stage xml:id="SDZ4-Redna-19-2006-07-12.stage21">(Seja je bila prekinjena ob 14.40 uri in se je nadaljevala ob 15.10 uri.)</stage>
            </sp>
            <sp xml:id="SDZ4-Redna-19-2006-07-12.sp222">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Prehajamo na glasovanje zbora o predlogih
               odločitev.</p>
               <p>Poslanke in poslance prosim, da preverijo delovanje glasovalnih naprav, in sicer
               mora na desni strani vložene kartice svetiti oranžna lučka.</p>
               <p>Prehajamo na <title xml:id="SDZ4-Redna-19-2006-07-12.title8">4. točko dnevnega reda.</title>
               </p>
               <p>Zbor bo v skladu s 139. členom poslovnika zbora glasovanje o zakonu o sodelovanju
               delavcev pri upravljanju evropske zadruge opravil v petek, 14. julija 2006, v okviru
               glasovanj.</p>
               <p>Nadaljujemo s prekinjeno <title xml:id="SDZ4-Redna-19-2006-07-12.title9">6. točko dnevnega reda - druga obravnava predloga
                  zakona o preskrbi s krvjo.</title>
               </p>
               <p>Prehajamo na odločanje o vloženih amandmajih.</p>
               <p>Prehajamo na odločanje o amandmaju poslanske skupine Socialnih demokratov k 3.
               členu. Gospod Kontič, izvolite.</p>
            </sp>
            <sp xml:id="SDZ4-Redna-19-2006-07-12.sp223">

               <speaker>BOJAN KONTIČ:</speaker>

               <p>Hvala lepa. Zelo na kratko, še enkrat, pred odločanjem želim opozoriti, da ko
               uvrščamo nacionalnega organizatorja krvodajalstva v 3. člen, počnemo samo to, da
               vključujemo vse pojme, ki so v tem zakonu našteti, v 3. člen in ga dejansko
               obrazložimo. Torej, ne gre za nič drugega kot to, da povemo, kaj v zakonu pomeni
               nacionalni organizator krvodajalstva. Glasoval bom za ta amandma in tako bo storila
               tudi poslanska skupina Socialnih demokratov.</p>
            </sp>
            <sp xml:id="SDZ4-Redna-19-2006-07-12.sp224">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasujemo. Navzočih je 53 poslank in poslancev, za je glasovalo 16, proti
               36.</p>
               <p><stage xml:id="SDZ4-Redna-19-2006-07-12.stage22">(Za je glasovalo 16.)</stage> <stage xml:id="SDZ4-Redna-19-2006-07-12.stage23">(Proti 36.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanskih skupin SDS, NSi, SLS in DeSUS k 10.
               členu. Glasujemo. Glasovalo je 59 poslank in poslancev, za 57, proti nihče.</p>
               <p><stage xml:id="SDZ4-Redna-19-2006-07-12.stage24">(Za je glasovalo 57.)</stage> <stage xml:id="SDZ4-Redna-19-2006-07-12.stage25">(Proti nihče.)</stage></p>
               <p>Ugotavljam, da je amandma k 10. členu sprejet.</p>
               <p>Prehajamo na odločanje o amandmaju poslanske skupine Socialnih demokratov k 33.
               členu. Gospod Kontič, prosim.</p>
            </sp>
            <sp xml:id="SDZ4-Redna-19-2006-07-12.sp225">

               <speaker>BOJAN KONTIČ:</speaker>

               <p>Hvala lepa. Poslanska skupina Socialnih demokratov bo vsekakor predlagani amandma
               podprla. Je namreč naš amandma, s katerim "sodelovanje" spreminjamo v "soglasje". Že
               v razpravi o vlogi Rdečega križa, o njegovih dosežkih v preteklosti in o načrtih v
               prihodnosti smo govorili, da v vlogi nacionalnega organizatorja krvodajalskih akcij
               mora imeti določen status oziroma mora imeti možnost tudi vpliva na to, kako se bodo
               organizirale krvodajalske akcije oziroma kdo jih bo tudi v prihodnje organiziral. Ne
               gre za monopol, ker tega monopola že sedaj ni, gre pa za odgovorno početje, ko nekdo,
               ki je v preteklosti zelo dobro organiziral krvodajalske akcije, mora imeti po naši
               oceni tudi naprej to možnost, da kot nacionalni organizator krvodajalstva sodeluje na
               način, da daje soglasje tistim organizacijam in društvom, ki bodo tudi v prihodnje
               izvajale organizirano krvodajalstvo, da jim daje soglasje. In s tem amandmajem to
               tudi zagotavljamo. Predlagam tudi, da ostali ta amandma podpremo.</p>
            </sp>
            <sp xml:id="SDZ4-Redna-19-2006-07-12.sp226">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Gospod Bevk, prosim.</p>
            </sp>
            <sp xml:id="SDZ4-Redna-19-2006-07-12.sp227">

               <speaker>SAMO BEVK:</speaker>

               <p>Hvala lepa, gospod podpredsednik. Spoštovani zbor. Jaz bom seveda danes podprl ta
               amandma k 33. členu, kakor sem podprl tudi amandma k 3. členu, ki pa žal ni dobil
               podpore. Danes je bilo v razpravi dopoldne povedano, da so samo nekateri poslanci
               tega državnega zbora dobili pismo Rdečega križa Slovenije, ki ga je podpisal
               generalni sekretar Srečko Zajc, in nas prosijo za podporo tema dvema amandmajema.</p>
               <p>Jaz moram povedati in zatrditi, da ste to pismo dobili prav vse poslanske in
               poslanci, zato tiste trditve nekaterih kolegov dopoldne, da so to dobili samo
               nekateri izbranci, ne držijo. Zato bi prosil, spoštovane gospe in gospodje, da pač
               podprete ta amandma k 33. členu, argumentacijo zanj pa je povedal že moj kolega Bojan
               Kontič. Hvala lepa.</p>
            </sp>
            <sp xml:id="SDZ4-Redna-19-2006-07-12.sp228">

               <speaker>PODPREDSEDNIK MAG. VASJA KLAVORA:</speaker>

               <p>Glasujemo. Glasovanje teče. Ugotavljam, da je glasovalo 71 poslank in poslancev, za
               30, proti 41.</p>
               <p><stage xml:id="SDZ4-Redna-19-2006-07-12.stage26">(Za je glasovalo 30.)</stage> <stage xml:id="SDZ4-Redna-19-2006-07-12.stage27">(Proti 41.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona. Besedo dajem predlagatelju zakona. Izvolite, prosim. Gospod Dorjan Marušič,
               državni sekretar ministrstva za zdravje.</p>
            </sp>
            <sp xml:id="SDZ4-Redna-19-2006-07-12.sp229">

               <speaker>DORJAN MARUŠIČ:</speaker>

               <p>Hvala predsedujoči, podpredsednik državnega zbora. Cenjene poslanke, poslanci. Rad bi
               vas opozoril oziroma bi se skliceval na določbo 138. člena poslovnika državnega zbora
               in naprošam, da se na isti seji opravi tudi tretja obravnava predloga zakona, saj je
               pri amandmajih, ki so bili sprejeti, manj kot 10 členov bilo spremenjenih. Hvala.
           </p>
            </sp>
            <sp xml:id="SDZ4-Redna-19-2006-07-12.sp230">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker so bili v drugi obravnavi sprejeti amandmaji k manj kot desetini
               členov dopolnjenega predloga zakona, predlagatelj zakona predlaga, da zbor na podlagi
               1. odstavka 138. člena poslovnika še na tej seji opravi tretjo obravnavo predloga
               zakona. Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev. Glasujemo. Glasovanje teče.
               Ugotavljam, da je od navzočih 71 poslank in poslancev, za glasovalo 47, proti 24.</p>
               <p><stage xml:id="SDZ4-Redna-19-2006-07-12.stage28">(Za je glasovalo 47.)</stage> <stage xml:id="SDZ4-Redna-19-2006-07-12.stage29">(Proti 24.)</stage></p>
               <p>Ugotavljam, da je predlagani sklep sprejet.</p>
               <p>Državni zbor bo tretjo obravnavo predloga zakona opravil v petek. ...<stage xml:id="SDZ4-Redna-19-2006-07-12.stage30">/Vmesno
               govorjenje/</stage>...</p>
               <p>Ponovno ugotavljam, da je predlagani sklep sprejet. Državni zbor bo tretjo obravnavo
               predloga zakona ...<stage xml:id="SDZ4-Redna-19-2006-07-12.stage31">/Vmesno govorjenje/</stage>... Prekinjam za 5 minut sejo.</p>
               <stage xml:id="SDZ4-Redna-19-2006-07-12.stage32">(Seja je bila prekinjena ob 15.20 uri in se je nadaljevala ob 15.25 uri.)</stage>
            </sp>
            <sp xml:id="SDZ4-Redna-19-2006-07-12.sp231">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci! Rad bi vas obvestil, da je res prišlo do
               disproporca med računalniškim programom in direktnim izračunom. Oboje je lahko prav,
               in sicer v prvem primeru za računalniški program, v drugem primeru za matematike na
               čelu z gospodom Mogetom. Zato bi predlagal, da se ta stvar res glede glasovanja
               predebatira, uskladi in uredi, da ne bo tudi naslednjič pri podobnih glasovanjih
               takšnega zadrege. Za to nisva kriva ne jaz, ne gospod Plevelj. Predlagam, da
               prekinemo to točko in nadaljujemo to točko jutri v okviru glasovanj. Prosil bi za
               mir! Zbor bo v skladu s 139. členom poslovnika zbora glasovanje o zakonu o spremembah
               in dopolnitvah zakona o tujcih opravil v petek, 14. julija 2006, v okviru glasovanj.</p>
               <p>Nadaljujemo s prekinjeno <title xml:id="SDZ4-Redna-19-2006-07-12.title10">8. točko dnevnega reda,</title> to je z <title xml:id="SDZ4-Redna-19-2006-07-12.title11">drugo
                  obravnavo predloga zakona o prevzemih.</title> Prosim, gospa Pečanova. Prosim,
               izvolite. V zvezi z 8. točko?</p>
            </sp>
            <sp xml:id="SDZ4-Redna-19-2006-07-12.sp232">

               <speaker>BREDA PEČAN:</speaker>

               <p>Ja, seveda, ne vem, katera točka je sedaj ...</p>
            </sp>
            <sp xml:id="SDZ4-Redna-19-2006-07-12.sp233">

               <speaker>PODPREDSEDNIK MAG. VASJA KLAVORA:</speaker>

               <p>Gospa Pečanova ...</p>
            </sp>
            <sp xml:id="SDZ4-Redna-19-2006-07-12.sp234">

               <speaker>BREDA PEČAN:</speaker>

               <p>... tista, pri kateri smo ...</p>
            </sp>
            <sp xml:id="SDZ4-Redna-19-2006-07-12.sp235">

               <speaker>PODPREDSEDNIK MAG. VASJA KLAVORA:</speaker>

               <p>... prosim, če sledite. Šli smo prek 7. točke na 8. točko.</p>
            </sp>
            <sp xml:id="SDZ4-Redna-19-2006-07-12.sp236">

               <speaker>BREDA PEČAN:</speaker>

               <p>Ja, seveda zaradi tega, ker niste hoteli niti slišati, niti videti, da dvigujem roko
               za proceduralno. Ne sedaj šele, ampak že tudi prej pri sami točki, gospod
               predsedujoči. Jaz bi prosila, če ste toliko korektni in razumete, da vendarle ne
               moremo sedaj mi nekega glasovanja prelagati in ne vem kaj še vse, odločanje, če vemo,
               da gre za čisti računski problem in da je pač ena tretjina ena tretjina po celem
               svetu, ne glede na to, ali je to politika ali je to osnovna šola, vedno, če govorimo
               o 71, je to 33,8% je 24 glasov od 71, se pravi, da je več kot ena tretjina. In zato
               lepo prosim, da odločite, da se o tem zakonu ne more glasovati oziroma odločati v
               tretjem branju na tej seji, sicer je treba dati - prosim lepo, ne reči, da to
               odlagamo, ampak dajte to vprašanje komisiji za poslovnik, pa bomo videli, kaj bo.
           </p>
            </sp>
            <sp xml:id="SDZ4-Redna-19-2006-07-12.sp237">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa.</p>
            </sp>
            <sp xml:id="SDZ4-Redna-19-2006-07-12.sp238">

               <speaker>BREDA PEČAN:</speaker>

               <p>Mogoče oni znajo več matematike, kot vi.</p>
            </sp>
            <sp xml:id="SDZ4-Redna-19-2006-07-12.sp239">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Glasovanje je bilo opravljeno, kakšen bo pa izid glasovanja oziroma
               kakšen bi bil izid glasovanja, bo odločeno po posvetovanju. Oprostite, ne bi rad
               dovolil neštetih mnenj tukaj notri in medsebojnih dvobojev. Bila so različna mnenja
               in zato sem na podlagi tega tako tudi sklenil. Imate v zvezi z 8. točko kaj? Ne.
               ...<stage xml:id="SDZ4-Redna-19-2006-07-12.stage33">/Vmesno govorjenje/</stage>... Z 8. točko. Gospod Gulič, imate z 8. točko? Prosim.</p>
            </sp>
            <sp xml:id="SDZ4-Redna-19-2006-07-12.sp240">

               <speaker>ALEŠ GULIČ:</speaker>

               <p>Jaz mislim, da o 8. točki ne moremo razpravljati zaradi tega, ker nočete ugotoviti,
               kakšen je bil izid glasovanja pri 5. To ni stvar mnenja, 1 in 1 je 2 in ne more biti
               1 in 1, 3 in potem mnenje, ali je 2 ali 3, bomo tukaj glasovali, koliko je. 24 krat 3
               je 72. 71 deljeno s 3 predstavlja 33%, 24, se pravi, da je tam na oni strani samo 67%
               in tukaj ne more biti moje mnenje ali pa vaše mnenje tisto, ki odloča o tem, ampak
               čisto navaden izračun, računstvo, ne matematika, ne okultna veda, ampak navadno
               računstvo.</p>
            </sp>
            <sp xml:id="SDZ4-Redna-19-2006-07-12.sp241">

               <speaker>PODPREDSENIK MAG. VASJA KLAVORA:</speaker>

               <p>Hvala lepa. Še enkrat ponavljam, o tem ne bomo več glasovali, vendar ugotovili na
               podlagi različnih mnenj, kaj je pravilno. Prehajam z ...<stage xml:id="SDZ4-Redna-19-2006-07-12.stage34">/Vmesno govorjenje/</stage>...</p>
               <p>Nadaljujem s prekinjeno 8. točko dnevnega reda, to je z drugo obravnavo predloga
               zakona o prevzemih. Prehajamo na odločanje o vloženih amandmajih. Izvolite.</p>
            </sp>
            <sp xml:id="SDZ4-Redna-19-2006-07-12.sp242">

               <speaker>BOŠTJAN ZAGORAC:</speaker>

               <p>Hvala za besedo. Proceduralno, gospod predsedujoči, in sicer proceduralno pa bom
               spoštoval vas in vaš način vodenja, pa bom rekel proceduralno v zvezi z 8. točko,
               torej točko, ki jo obravnavamo, ne bom se vračal nazaj. Če bi se hotel vrniti nazaj,
               pričakujemo od vas, da bo tudi jutri 1/3, tako kot je 1/3 danes in da tu bistvene
               razlike ne bo. Ampak glede na to, da niste mogli oziroma niste verjeli računalniku,
               ki je pri 7. točki pač pokazal, da ni bilo zagotovljeno kriteriju 1/3, me zanima,
               kako boste, pa bom zdaj na pamet rekel, pri tem amandmaju bo 42 glasov za pa 16 proti
               - boste sigurni, da je 42 več od 16? Hvala.</p>
            </sp>
            <sp xml:id="SDZ4-Redna-19-2006-07-12.sp243">

               <speaker>PODPREDSENIK MAG. VASJA KLAVORA:</speaker>

               <p>Izvolite, gospod Jelinčič.</p>
            </sp>
            <sp xml:id="SDZ4-Redna-19-2006-07-12.sp244">

               <speaker>ZMAGO JELINČIČ PLEMENITI:</speaker>

               <p>Hvala lepa, gospod predsedujoči. Jaz bi imel pa res proceduralni predlog. V izogib
               negotovemu rezultatu bi predlagal, da si kupimo oziroma da skupaj zberemo denar in
               kupimo vrečko fižola in jo damo tjale gor, pa si razporedite fižolčke, da ne bo
               prišlo več do teh zadev. Hvala.</p>
            </sp>
            <sp xml:id="SDZ4-Redna-19-2006-07-12.sp245">

               <speaker>PODPREDSENIK MAG. VASJA KLAVORA:</speaker>

               <p>Hvala lepa za fižolčke.</p>
               <p>Prehajamo na odločanje k 10. členu. Oprostite, zdaj pa ...<stage xml:id="SDZ4-Redna-19-2006-07-12.stage35">/Vmesno govorjenje/</stage>... K
               8. členu gospod Školč? K 8. členu, proceduralno? Če bo k 8. členu, prosim.</p>
            </sp>
            <sp xml:id="SDZ4-Redna-19-2006-07-12.sp246">

               <speaker>JOŽEF ŠKOLČ:</speaker>

               <p>Proceduralni predlogi se praviloma ne nanašajo na člene, gospod predsedujoči.</p>
            </sp>
            <sp xml:id="SDZ4-Redna-19-2006-07-12.sp247">

               <speaker>PODPREDSEDNIK MAG. VASJA KLAVORA:</speaker>

               <p>Nisem rekel, na 8. točko sem rekel.</p>
            </sp>
            <sp xml:id="SDZ4-Redna-19-2006-07-12.sp248">

               <speaker>JOŽEF ŠKOLČ:</speaker>

               <p>Potem pa lahko naša poslanska skupina, gospod predsedujoči in gospod predsednik
               državnega zbora, predlaga, da se pred odločanjem, to je možno, prekine z delom
               državnega zbora in da pač, gospod predsednik, vi ali vrh koalicije ali kdorkoli je
               posvečen v številke, nedvoumno ugotovi izid glasovanja. To, kar je bilo obljubljeno,
               da bo storjeno jutri. Poglejte, mi državni zbor res za te vrste neodločitvami
               izpostavljamo po nepotrebnem posmehu vseh, ki to spremljajo in ki nas gledajo. Jaz
               mislim, da mora biti predsednik državnega zbora v vsakem trenutku sposoben ugotoviti
               izid glasovanja. Če tega ni sposoben, potem se začne neka druga diskusija. Zato se mi
               zdi, da ne moremo pristati na to, da se to odlaša in se vleče in ne vem kaj, ker
               dejansko ni mogoče resno peljati postopka.</p>
               <p>Gospod predsednik, Cukjati, vam predlagam, da v 30-ih minutah, kolikor pač naša
               poslanska skupina meni, da je dovolj, da se posvetuje, tudi vi zberete svoje
               strokovnjake, vrh koalicije ali kogarkoli in da ugotovite, če rabite Školča vam bo
               tudi izračunal, koliko je 24 od 71. Brez skrbi, z veseljem to naredim, brez da bi
               bilo potrebno me za to posebej stimulirati. Ampak mi predlagamo 30-minutno pavzo in
               pričakujemo, da bo predsednik državnega zbora nedvoumno ugotovil izid glasovanja.
           </p>
            </sp>
            <sp xml:id="SDZ4-Redna-19-2006-07-12.sp249">

               <speaker>PODPREDSEDNIK MAG. VASJA KLAVORA:</speaker>

               <p>Proceduralno vprašanje?</p>
            </sp>
            <sp xml:id="SDZ4-Redna-19-2006-07-12.sp250">

               <speaker>MAG. BRANKO GRIMS:</speaker>

               <p>Seveda, gospod predsedujoči. Vljudno prosim v imenu davkoplačevalcev, ki vse to
               plačujejo, da nadaljujete sejo, tako kot je treba. Hvala.</p>
            </sp>
            <sp xml:id="SDZ4-Redna-19-2006-07-12.sp251">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Ker je bil dan formalni predlog s strani poslanca LDS, da se seja prekine
               za 30 minut, dajem ta predlog na glasovanje. Glasujemo. Glasovalo je 48 poslank in
               poslancev, za 14, proti 33.</p>
               <p><stage xml:id="SDZ4-Redna-19-2006-07-12.stage36">(Za je glasovalo 14.)</stage> <stage xml:id="SDZ4-Redna-19-2006-07-12.stage37">(Proti 33.)</stage></p>
               <p>Ugotavljam, da predlog ni bil sprejet, zato nadaljujem sejo.</p>
               <p>Nadaljujemo <title xml:id="SDZ4-Redna-19-2006-07-12.title12">s prekinjeno 8. točko dnevnega reda,</title> in sicer prehajamo na
               odločanje o vloženih amandmajih, in sicer amandmajih k 10. členu. Prehajamo na
               odločanje o amandmaju poslanske skupine LDS k 10. členu. Prosim, gospod Školč, imate
               obrazložitev glasu.</p>
            </sp>
            <sp xml:id="SDZ4-Redna-19-2006-07-12.sp252">

               <speaker>JOŽEF ŠKOLČ:</speaker>

               <p>Gospod podpredsednik! Verjamem, da ste pod velikim pritiskom koalicije, ampak
               poslovnik je nedvoumen. Če mi zahtevamo odmor pred glasovanjem, nam ga morate dati
               brez glasovanja. Nihče se ni prijavil k besedi, torej pričakujem, da tisto, kar smo
               prej prosili, in če ne bo razprave o tem 8. členu in obrazložitev glasu, da boste
               pred glasovanjem nam dal 30, če pa mislite, da vas bo rešil nov predlog, pa 31 minut.
           </p>
            </sp>
            <sp xml:id="SDZ4-Redna-19-2006-07-12.sp253">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Popravil bi vas, da nisem pod pritiskom koalicije ampak ravno obratno.
               In zato vas obveščam in vam odgovarjam, da je bil prej podan predlog, o katerem smo
               glasovali. Sedaj pa zahtevate. Prosim, če imate to zahtevo še vedno za aktualno,
               potem prosim, če jo vodja poslanske skupine vloži. Po poslovniku to lahko stori samo
               vodja poslanske skupine.</p>
               <p>Gospod Rop, upam, da boste v miru to povedal.</p>
            </sp>
            <sp xml:id="SDZ4-Redna-19-2006-07-12.sp254">

               <speaker>MAG. ANTON ROP:</speaker>

               <p>Spoštovane poslanke, spoštovani poslanci! Gospod Školč je v imenu poslanskega kluba
               zahteval odmor, zapovedal je, koliko časa, to je v skladu s poslovnikom. Če ni jasno
               to, ponavljam to, tudi jaz. V imenu poslanskega kluba zahtevamo pavzo, zahtevamo
               odmor, zahtevamo 30 minut in prosim, da nam v skladu s poslovnikom to omogočite. V
               nobenem poslovniku ne piše, da moramo to posebej vlagati ali vložiti, ampak je
               potrebno to javno in glasno povedati in sedaj smo vam dvakrat povedali in prosim, da
               odmor odredite takoj.</p>
            </sp>
            <sp xml:id="SDZ4-Redna-19-2006-07-12.sp255">

               <speaker>PODPREDSEDNIK MAG. VASJA KLAVORA:</speaker>

               <p>Tega se bom držal, ker ste pravilno zahtevali kot vodja poslanske skupine odmor 30
               minut. Hvala.</p>
               <p>Nadaljujemo sejo ob 16.09 uri. Hvala.</p>
               <stage xml:id="SDZ4-Redna-19-2006-07-12.stage38">(Seja je bila prekinjena ob 15.39 uri in se je nadaljevala ob 16.11 uri.)</stage>
            </sp>
            <sp xml:id="SDZ4-Redna-19-2006-07-12.sp256">

               <speaker>PODPREDSEDNIK MAG. VASJA KLAVORA:</speaker>

               <p>Spoštovane poslanke in poslanci, nadaljujemo s prekinjeno sejo državnega zbora, in to
               s <title xml:id="SDZ4-Redna-19-2006-07-12.title13">prekinjeno 8. točko dnevnega reda</title> - to je z <title xml:id="SDZ4-Redna-19-2006-07-12.title14">drugo obravnavo
                  predloga zakona o prevzemih.</title> Bi želel besedo gospod Rop, v imenu poslanske
               skupine? Jaz bi vas opozoril, da smo prej prekinili to točko dnevnega reda, ker smo
               bili v fazi glasovanja. Kljub temu sem dovolil proceduralno vprašanje, tudi odredil
               odmor, tako kot je bila podana zahteva. Zato bom, zdaj bi prosil za vašo besedo.
               Gospod Školč.</p>
            </sp>
            <sp xml:id="SDZ4-Redna-19-2006-07-12.sp257">

               <speaker>JOŽEF ŠKOLČ:</speaker>

               <p>Hvala lepa. Naša poslanska skupina je predlagala prekinitev pred odločanjem, da
               ugotovimo, ali je vodstvo državnega zbora sposobno sproti in nedvoumno ugotavljati
               izide odločitev. Zato je za nas, bom rekel, predvsem pomembno, če je gospod Cukjati
               že ugotovil izid rezultata, ki ostaja za nekatere pač nerazumljiv oziroma ga
               tolmačijo tako in drugače. Če tega ni bil v stanju ugotoviti, potem moram žal reči,
               da naša poslanska skupina ne vidi, da so izpolnjeni vsi pogoji, da lahko odločanje o
               katerikoli točki sploh teče. Pri vsaki točki je namreč glasovanje in pri vsakem
               glasovanju je pomemben del in zaključek glasovanja se konča z ugotovitvijo izida
               glasovanja. Če tega ni, potem seveda je vse narobe. Gospod podpredsednik, za nas je
               torej pomembno, da zvemo, ali ste ugotovili, kaj pomeni izid 24 proti 47, ob 71-ih
               prisotnih. Če tega ni, potem bo pač naša poslanska skupina morala sejo zapustiti, ker
               ne vidi pogojev za odločanje. Mimogrede v tem trenutku teče v posmeh dogajanju v
               državnem zboru tudi olimpijada matematikov v Ljubljani.</p>
            </sp>
            <sp xml:id="SDZ4-Redna-19-2006-07-12.sp258">

               <speaker>PODPREDSEDNIK MAG. VASJA KLAVORA:</speaker>

               <p>Hvala lepa. Izvolite prosim... Je v zvezi s tem proceduralno vprašanje? Mi smo bili
               pri 8. točki, in sicer pri glasovanju o členu 10. Zato mi dovolite, da to glasovanje,
               ki smo ga začeli, končamo. Po tem glasovanju se bom vrnil na prekinjeno 6. točko,
               zaradi katere se je vse to zgodilo in zaradi katerega je bila tudi zahteva po odmoru.
               Ob tej 6. točki bom tudi povedal, kakšen je bil izid posvetovanja, kakšen je izid
               glasovanja. Tako bomo lahko potem normalno nadaljevali z delom. Hvala.</p>
               <p>Prehajamo na odločanje o amandmaju poslanske skupine... ...<stage xml:id="SDZ4-Redna-19-2006-07-12.stage39">/Oglašanje iz ozadja./</stage>...
               Jaz bi prosil, če mi dovolite, da vodim sejo.</p>
               <p>Prehajamo na odločanje o amandmaju poslanske skupine LDS k 10. členu. Glasujemo.
               Ugotavljam, da je glasovalo 69 poslank in poslancev, za 27, proti 42.</p>
               <p><stage xml:id="SDZ4-Redna-19-2006-07-12.stage40">(Za je glasovalo 27.)</stage> <stage xml:id="SDZ4-Redna-19-2006-07-12.stage41">(Proti 42.)</stage></p>
               <p>Ugotavljam, da amandma ni bil sprejet.</p>
               <p>S tem prekinjam 8. točko in se vračamo na <title xml:id="SDZ4-Redna-19-2006-07-12.title15">6. točko dnevnega reda.</title> V zvezi
               z ugotovitvijo izida glasovanja glede tretje obravnave predloga zakona o preskrbi s
               krvjo ugotavljam, da je bilo prisotnih 71 poslancev in da je proti sklepu glasovalo
               24 poslancev. Glede na to, da je matematična tretjina od 71 23,66, kar glede na
               poslance pomeni zaokroženo na 24, je računalnik glede na poslovniško določbo, da bo
               sklep sprejet, če mu bo nasprotovala več kot ena tretjina poslancev, torej več kot
               24, ugotovil, da ta sklep ni bil sprejet. V tem primeru bi moralo proti sklepu
               glasovati 25 poslancev. Po proučitvi menim, da bi v tem primeru kot osnovo morali
               upoštevati matematični izračun, ki je bil tudi narejen, da znaša ena tretjina 23,66.
               Zato ugotavljam, k 8. točki, da predlagani sklep ni bil sprejet in da bo državni zbor
               tretjo obravnavo zakona opravil na naslednji seji.</p>
               <p>Na podlagi 137. člena poslovnika predlagam zboru, da sprejme naslednji sklep:
               Predlog zakona za tretjo obravnavo pripravi vlada Republike Slovenije.</p>
               <p>Glasujemo. Ugotavljam, da je glasovalo 70 poslank in poslancev, za 59, proti 4.</p>
               <p><stage xml:id="SDZ4-Redna-19-2006-07-12.stage42">(Za je glasovalo 59.)</stage> <stage xml:id="SDZ4-Redna-19-2006-07-12.stage43">(Proti 4.)</stage></p>
               <p>Ugotavljam, da je predlagani sklep sprejet.</p>
               <p>S tem zaključujem 6. točko dnevnega reda.</p>
               <p>Nadaljujemo s prekinjeno <title xml:id="SDZ4-Redna-19-2006-07-12.title16">8. točko dnevnega reda</title>, in sicer z odločanjem o
               vloženih amandmajih.</p>
               <p>Prehajamo na odločanje o amandmaju poslanske skupine LDS k 22. členu. Glasujemo.
               Glasovalo je 70 poslank in poslancev, za 23, proti 44.</p>
               <p><stage xml:id="SDZ4-Redna-19-2006-07-12.stage44">(Za je glasovalo 23.)</stage> <stage xml:id="SDZ4-Redna-19-2006-07-12.stage45">(Proti 44.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine LDS k 77. členu. Glasujemo.
               Glasovalo je 69 poslank in poslancev, za 26, proti 42.</p>
               <p><stage xml:id="SDZ4-Redna-19-2006-07-12.stage46">(Za je glasovalo 26.)</stage> <stage xml:id="SDZ4-Redna-19-2006-07-12.stage47">(Proti 42.)</stage></p>
               <p>Ugotavljam, da amandma ni sprejet. Zaključili smo z odločanjem o amandmajih. S tem
               zaključujem drugo obravnavo predloga zakona.</p>
               <p>Ker k predlogu zakona ni bil sprejet noben amandma, bo zbor v skladu s 139. člen
               poslovnika glasovanje o predlogu zakona opravil v petek, 14. julija 2006, v okviru
               glasovanj. S tem prekinjam to točko dnevnega reda.</p>
               <p>Nadaljujemo s <title xml:id="SDZ4-Redna-19-2006-07-12.title17">prekinjeno 9. točko dnevnega reda - z obravnavo predloga zakona o
                  spremembi in dopolnitvi zakona o spodbujanju tujih neposrednih investicij in
                  internacionalizacije podjetij, skrajšan postopek.</title> Prehajamo na tretjo
               obravnavo predloga zakona v okviru skrajšanega postopka. Ker v tretji obravnavi ni
               bilo možno vlagati amandmajev, prehajamo na odločanje o zakonu. O tem vas obveščam,
               da me zakonodajno-pravna služba oziroma vlada nista obvestili, da bi bil zakon
               neusklajen. Glasujemo. Navzočih je 70 poslank in poslancev, za je glasovalo 61, proti
               3.</p>
               <p><stage xml:id="SDZ4-Redna-19-2006-07-12.stage48">(Za je glasovalo 61.)</stage> <stage xml:id="SDZ4-Redna-19-2006-07-12.stage49">(Proti 3.)</stage></p>
               <p>Ugotavljam, da zakon je sprejet.</p>
               <p>S tem zaključujem to točko dnevnega reda.</p>
               <p>Nadaljujemo s <title xml:id="SDZ4-Redna-19-2006-07-12.title18">prekinjeno 10. točko dnevnega reda - z obravnavo predloga zakona
                  o spremembah in dopolnitvah zakona o letalstvu, skrajšani postopek.</title>
               Nadaljujemo z drugo obravnavo, z odločanjem o vloženih amandmajih.</p>
               <p>Prehajamo na odločanje o amandmaju poslanskih skupin DeSUS, NSi, SDS in SLS k 23.
               členu. Glasujemo. Navzočih je 69 poslank in poslancev, za je glasovalo 48, proti 3.</p>
               <p><stage xml:id="SDZ4-Redna-19-2006-07-12.stage50">(Za je glasovalo 48.)</stage> <stage xml:id="SDZ4-Redna-19-2006-07-12.stage51">(Proti 3.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin DeSUS, NSi, SDS in SLS k 35.
               členu. Glasujemo. Navzočih je 67 poslank in poslancev, za je glasovalo 56, proti 1.</p>
               <p><stage xml:id="SDZ4-Redna-19-2006-07-12.stage52">(Za je glasovalo 56.)</stage> <stage xml:id="SDZ4-Redna-19-2006-07-12.stage53">(Proti 1.)</stage></p>
               <p>Ugotavljam, da je amandma sprejet.</p>
               <p>Prehajamo na odločanje o amandmaju poslanskih skupin DeSUS, NSi, SDS in SLS k 39.
               členu. Glasujemo. Navzočih je 69 poslank in poslancev, za je glasovalo 48, proti 3.</p>
               <p><stage xml:id="SDZ4-Redna-19-2006-07-12.stage54">(Za je glasovalo 48.)</stage> <stage xml:id="SDZ4-Redna-19-2006-07-12.stage55">(Proti 3.)</stage></p>
               <p>Ugotavljam, da je amandma sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title xml:id="SDZ4-Redna-19-2006-07-12.title19">tretjo obravnavo</title> predloga zakona. Ugotavljam, da je zbor v
               drugi obravnavi sprejel amandmaje k 23., 35., 39. členu dopolnjenega predloga zakona.
               Sprašujem kvalificirane predlagatelje, ali nameravajo k temu vložiti amandma. <stage xml:id="SDZ4-Redna-19-2006-07-12.stage56">(Ne.)</stage>
               Ugotavljam, da v tretji obravnavi ni bilo vloženih amandmajev. Na podlagi petega
               odstavka 140. člena poslovnika zbora vas obveščam, da me zakonodajno-pravna služba in
               vlada nista obvestili, da bi bil zakon zaradi sprejetih amandmajev neusklajen.
               Prehajamo na odločanje o zakonu. Glasujemo. Navzočih je 69 poslank in poslancev, za
               je glasovalo 47, proti 1.</p>
               <p><stage xml:id="SDZ4-Redna-19-2006-07-12.stage57">(Za je glasovalo 47.)</stage> <stage xml:id="SDZ4-Redna-19-2006-07-12.stage58">(Proti 1.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Nadaljujemo s prekinjeno <title xml:id="SDZ4-Redna-19-2006-07-12.title20">11. točko dnevnega reda,</title> to je z obravnavo <title xml:id="SDZ4-Redna-19-2006-07-12.title21">predloga zakona o spremembah in dopolnitvah zakona o policiji, skrajšani postopek.</title> Nadaljujemo z <title xml:id="SDZ4-Redna-19-2006-07-12.title22">drugo obravnavo,</title> to je z odločanjem o vloženih
               amandmajih.</p>
               <p>Prehajamo na odločanje o amandmaju poslanske skupine LDS in vsebinsko enakem
               amandmaju poslanske skupine SD k 1. členu. Glasujemo. Navzočih je 69 poslank in
               poslancev, za je glasovalo 28, proti 38.</p>
               <p><stage xml:id="SDZ4-Redna-19-2006-07-12.stage59">(Za je glasovalo 28.)</stage> <stage xml:id="SDZ4-Redna-19-2006-07-12.stage60">(Proti 38.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju poslanske skupine LDS k 3. členu. Glasujemo.
               Navzočih je 70 poslank in poslancev, za je glasovalo 29, proti 40.</p>
               <p><stage xml:id="SDZ4-Redna-19-2006-07-12.stage61">(Za je glasovalo 29.)</stage> <stage xml:id="SDZ4-Redna-19-2006-07-12.stage62">(Proti 40.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o prvem amandmaju poslanske skupine LDS k 5. členu.
               Glasujemo. Navzočih je 71 poslank in poslancev, za je glasovalo 27, proti 43.</p>
               <p>Ugotavljam, da amandma ni sprejet.</p>
               <p>Prehajamo na odločanje o drugem amandmaju poslanske skupine LDS k 5. členu.
               Glasujemo. Navzočih je 70 poslank in poslancev, za je glasovalo 25, proti 42.</p>
               <p><stage xml:id="SDZ4-Redna-19-2006-07-12.stage63">(Za je glasovalo 25.)</stage> <stage xml:id="SDZ4-Redna-19-2006-07-12.stage64">(Proti 42.)</stage></p>
               <p>Ugotavljam, da amandma ni sprejet.</p>
               <p>Prehajamo na odločanje o tretjem amandmaju poslanske skupine LDS k 5. členu.
               Glasujemo. Navzočih je 69 poslank in poslancev, za je glasovalo 22, proti 42.</p>
               <p><stage xml:id="SDZ4-Redna-19-2006-07-12.stage65">(Za je glasovalo 22.)</stage> <stage xml:id="SDZ4-Redna-19-2006-07-12.stage66">(Proti 42.)</stage></p>
               <p>Ugotavljam, da amandma ni sprejet.</p>
               <p>Končali smo z glasovanjem o amandmajih in z drugo obravnavo predloga zakona v okviru
               skrajšanega postopka.</p>
               <p>Prehajamo na <title xml:id="SDZ4-Redna-19-2006-07-12.title23">tretjo obravnavo predloga zakona</title>.</p>
               <p>Ker v drugi obravnavi niso bili sprejeti amandmaji, v tretji obravnavi ni možno
               vlagati amandmajev, zato prehajamo na odločanje o zakonu. Ob tem vas obveščam, da me
               zakonodajno-pravna služba oziroma vlada nista obvestili, da bi bil zakon neusklajen.
               Glasujemo o zakonu. Glasovanje teče. Navzočih je 70 poslank in poslancev, za je
               glasovalo 43, proti 19.</p>
               <p><stage xml:id="SDZ4-Redna-19-2006-07-12.stage67">(Za je glasovalo 43.)</stage> <stage xml:id="SDZ4-Redna-19-2006-07-12.stage68">(Proti 19.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda. Prekinjam 19. sejo državnega zbora
               Republike Slovenije, ki jo bomo nadaljevali jutri ob 9. uri. Obenem vas obveščam, da
               se bo čez 10 minut začelo izredno zasedanje državnega zbora po obvestilu, ki ste ga
               prejeli. Hvala. <stage xml:id="SDZ4-Redna-19-2006-07-12.stage69">(SEJA JE BILA PREKINJENA 12. JULIJA 2006 OB 16.28 URI.)</stage>
               </p>
            </sp>
         </div>
      </body>
   </text>
</TEI>